{"id": "1060992", "revid": "2153076", "url": "https://it.wikipedia.org/wiki?curid=1060992", "title": "Neon Bible", "text": "Neon Bible \u00e8 il secondo album in studio del gruppo musicale canadese Arcade Fire, pubblicato il 5 marzo 2007 dalla Merge.\nL'album \u00e8 stato registrato in vari studi sparsi per il mondo e utilizzando un gran numero di strumenti tra cui un coro militare e un'intera orchestra ungherese.\nAll'inizio il titolo dell'album doveva essere \"Antichrist Television Blues\" ma poi il progetto \u00e8 stato accantonato e cos\u00ec \u00e8 nato \"Neon Bible\", che il cantante e frontman del gruppo, Win Butler, descrive come \"il suono di una notte in mezzo all'oceano\".\nSecondo NME \u00e8 il 4\u00ba miglior album del 2007."}
{"id": "1061002", "revid": "33689", "url": "https://it.wikipedia.org/wiki?curid=1061002", "title": "Original equipment manufacturer", "text": "Un original equipment manufacturer (OEM, lett. \"produttore di apparecchiature originali\") \u00e8 un'azienda che realizza a proprio marchio un prodotto che \u00e8 a sua volta il componente di un prodotto finito.\nPrecisazioni.\nEssendo un termine tecnico-specialistico, la definizione in s\u00e9 richiede delle precisazioni:\nUtilizzo.\nLa produzione automobilistica (dei veicoli in generale) e quella informatica/elettronica sono i settori ove il termine \u00e8 storicamente impiegato; la dizione \u00e8 poi passata ad altri settori.\nNel settore auto ad esempio, l'OEM \u00e8 il costruttore di parti del veicolo (ad esempio: Valeo, Magneti Marelli, Delphi, Bosch), mentre i costruttori sono detti \"Manufacturer\" (ad esempio: Mercedes, Renault, Alfa Romeo)\nNel settore digitale, l'OEM \u00e8 il costruttore del componente, utilizzato dal cliente finale (Apple, Samsung, ecc). Molti prodotti informatici originali (ovvero marchiati dal costruttore) contengono software su licenza ovvero non sviluppato dal costruttore dell'hardware (sono i produttori diversi da Apple, ad esempio HP o Samsung che utilizzano Windows e Android, rispettivamente). Nella vendita del software applicativo e di sistema, trova posto nell'ambito della politica delle licenze d'uso la cessione dei diritti di preinstallazione ai produttori e agli assemblatori (system integrator) di personal computer, sistemi server o dispositivi mobili proprietari. La cosiddetta \"licenza OEM\" \u00e8 rilasciata dai grandi produttori di firmware, sistemi operativi, antivirus, applicazioni in generale. Tale accordo di licenza generalmente prevede la non trasferibilit\u00e0 dei diritti di licenza e altre limitazioni circa la non vendibilit\u00e0 del software separatamente dall'hardware. In altre parole: la dizione \"licenza OEM\" riferita ad un software significa che il programma \u00e8 stato acquistato dal produttore del dispositivo originale, installato su quella macchina (spesso personalizzandolo) e il contratto sull'utilizzo del software \u00e8 tra proprietario/utente e produttore OEM e non tra proprietario/utente e produttore del software. Una licenza OEM vale unicamente per una specifica matricola di apparecchio. Tra produttore del software (ad esempio Microsoft) e costruttore della macchina/dispositivo (ad esempio Asus) c'\u00e8 un accordo per la preinstallazione del software.\nIl termine viene inoltre ampiamente usato nel mondo della stampa digitale, cartucce per stampanti laser e a getto d'inchiostro. Le \"cartucce OEM\" sono cartucce nuove, marcate dai produttori delle stampanti (OEM).\nIn Italia, nel mercato automobilistico (e nell'ambito di motori in genere) si parla di \"primo impianto\" per indicare una parte montata in origine e prodotta da un OEM (come ad esempio l'air bag) nello stabilimento di assemblaggio della casa automobilistica (o, comunque, sotto il controllo tecnico di questa nel caso di un assemblatore finale). Questo vale anche per i classici componenti soggetti a consumo/usura (i ricambi che solitamente si sostituiscono nel corso dei tagliandi, ad esempio la batteria o il filtro dell'olio). Ma la casa automobilistica, che non \u00e8 l'OEM, non produce n\u00e9 la batteria n\u00e9 il filtro, cos\u00ec come quasi tutta la componentistica del veicolo che viene fornita dai vari OEM, per cui montare sul mezzo un prodotto di marca ed almeno equivalente per qualit\u00e0 e prestazioni, non pregiudica la garanzia, cos\u00ec come previsto dal regolamento europeo CE 1400/2002, la \"Block Exemption Regulation\", pi\u00f9 nota con l'acronimo BER o legge Monti, che ha svincolato l'effettuazione dei tagliandi presso la rete ufficiale della casa, anzi vietando di fatto la definizione di \"ricambio originale\" solamente da parte delle case automobilistiche."}
{"id": "1061005", "revid": "287204", "url": "https://it.wikipedia.org/wiki?curid=1061005", "title": "Conterminazione lagunare", "text": "Con l'espressione conterminazione lagunare si indicano i confini della Laguna di Venezia, cos\u00ec come stabiliti a suo tempo dalla Repubblica Serenissima: la conterminazione era contrassegnata ovunque lungo i margini della laguna attraverso una serie di cippi in cotto nel 1610. Nell'Ottocento parte di essi furono sostituiti con altri in pietra d'Istria, o, successivamente, anche in cemento. I decreti della Repubblica stabilivano gravissime pene per chi avesse violato la conterminazione edificando all'interno delle lagune o sottraendo spazi alle acque. Su molti degli antichi cippi ancor oggi visibili compare l'espressione \"arrecar detrimento all'acque\", nella convinzione che le stesse rappresentassero le mura e la difesa della citt\u00e0, ma anche lasciar entrare maggior acqua dolce che poteva portar \"mal aria\". \nLa potest\u00e0 sull'irreggimentazione delle acque e il loro governo era affidata, allora come oggi, al Magistrato alle Acque."}
{"id": "1061010", "revid": "287204", "url": "https://it.wikipedia.org/wiki?curid=1061010", "title": "Carapelle (Italia)", "text": "Carapelle (\"Cherap\u00e8lle\" in dialetto foggiano) \u00e8 un comune italiano di abitanti della provincia di Foggia in Puglia.\nGeografia fisica.\nCarapelle sorge lungo le rive dell'omonimo fiume. Confina a nord con Foggia, a sud-ovest con Ordona e a sud-est con Orta Nova. Assieme ad Orta Nova, Ordona, Stornara, Stornarella fa parte dei cinque reali siti.\nStoria.\nL'origine di Carapelle \u00e8 stata fatta risalire al 1774 nell'ambito della bonifica della zona voluta da Ferdinando IV di Borbone che port\u00f2 alla fondazione di altri quattro borghi, che insieme a Carapelle presero il nome di \"cinque reali siti\".\nIl 1\u00ba febbraio 1958 il paese ottenne l'autonomia amministrativa dal comune di Orta Nova del quale fino ad allora era frazione. Negli anni ottanta conobbe il suo periodo di boom demografico ed economico, dovuto alla relativa vicinanza da Foggia e ad un pi\u00f9 favorevole mercato immobiliare.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 627 persone. Le nazionali t\u00e0 maggiormente rappresentate in base alla loro percentuale sul totale della popolazione residente erano:\nTelevisione.\nDal 20 luglio 2018 \u00e8 sede unica in Via Montebello della storica emittente foggiana TeleRadioErre.\nEconomia.\nL'economia di Carapelle, come quella dei comuni circostanti, \u00e8 prevalentemente agricola. Le colture pi\u00f9 diffuse sono gli ortaggi, in particolare il pomodoro, oltre a grano, vino e il carciofo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa A.S.D. Polisportiva Carapelle \u00e8 stata la principale squadra di calcio del paese che ha militato nel campionato regionale di Promozione. Altre squadre minori hanno militato in terza categoria: l'Atletico Carapelle e la Carapellese. Nel 2015, a seguito del fallimento dell'A.S.D. Carapelle, nasce il progetto Sporting Ordona, unione della squadra carapellese con la principale squadra del vicino comune di Ordona. Il club riesce ad ottenere ogni anno le posizioni alte della classifica di Promozione, arrivando addirittura seconda nella stagione , senza mai riuscire a superare i Play-off. Nella stagione 2018-2019 cambia nuovamente denominazione, diventando Sporting Donia, in virt\u00f9 della fusione effettuata con l'Atletico Orta Nova, squadra di Prima Categoria del comune limitrofo di Orta Nova. Termina la stagione piazzandosi al settimo posto del Girone A, e raggiunge la finale di Coppa Puglia di Promozione, perdendo tuttavia contro il Deghi Calcio."}
{"id": "1061013", "revid": "599013", "url": "https://it.wikipedia.org/wiki?curid=1061013", "title": "Provveditore", "text": "Il titolo di provveditore \u00e8 attribuito a funzionari con competenze diverse. L'ufficio al quale il provveditore \u00e8 preposto \u00e8 detto \"provveditorato\".\nStoria.\nIn passato il titolo, particolarmente utilizzato nella Repubblica di Venezia, era attribuito ad alti funzionari pubblici preposti ad una circoscrizione territoriale (ad esempio, una provincia) o ad un importante ufficio amministrativo. Era detto provveditore anche chi aveva la responsabilit\u00e0 degli approvvigionamenti di un corpo militare o di una citt\u00e0.\nItalia.\nNella pubblica amministrazione italiana la denominazione di provveditore e provveditorato \u00e8 stata ed \u00e8 attribuita ad organi ed uffici con funzioni diverse.\nProvveditorato agli studi.\nI provveditorati agli studi sono stati uffici periferici del Ministero della pubblica istruzione, dal quale dipendevano gli insegnanti di scuola secondaria, elementare e scuola d'infanzia, gli ispettori, i presidi e i direttori didattici.\nFurono istituiti dalla legge 13 novembre 1859, n. 3725 (nota come legge Casati) con competenza provinciale, vennero poi ridotti a 19 con competenza regionale dalla riforma Gentile, per ritornare nuovamente alla competenza provinciale nel 1936.\nCon l'art. 6 del DPR 6 novembre 2000, n. 347 i provveditorati agli studi sono stati soppressi e le loro competenze, notevolmente ridimensionate a seguito dell'autonomia delle istituzioni scolastiche, trasferite agli uffici scolastici regionali, che si articolano a livello provinciale in \"centri servizi amministrativi\" (CSA), ridenominati \"uffici scolastici provinciali\" (USP) dal 2006 e \"uffici con competenza per ambiti territoriali\" (AT) dal 2010.\nProvveditorato alle opere pubbliche.\nIl provveditorato regionale (o interregionale) alle opere pubbliche \u00e8 un ufficio periferico del Ministero delle infrastrutture e dei trasporti, istituito con il d.l. 16 del 18 gennaio 1945, n. 16, al quale \u00e8 demandata la gestione tecnica, amministrativa ed economica dei lavori, delle forniture e dei servizi attribuiti alla competenza del Ministero secondo le leggi ed i regolamenti vigenti.\nIl provveditore regionale (o interregionale) alle opere pubbliche, preposto all'ufficio, \u00e8 un dirigente generale.\nProvveditorato dell'amministrazione penitenziaria.\nIl provveditorato regionale dell'amministrazione penitenziaria \u00e8 un ufficio periferico del Ministero della giustizia, dipendente dal Dipartimento dell'amministrazione penitenziaria, operante nel settore degli istituti e servizi per adulti, in materia di personale, organizzazione dei servizi e degli istituti, detenuti ed internati, area penale esterna e nei rapporti con gli enti locali, le regioni ed il servizio sanitario nazionale. Il provveditore regionale dell'amministrazione penitenziaria, preposto all'ufficio, \u00e8 un dirigente generale.\nProvveditorato generale dello Stato e uffici analoghi.\nIl provveditorato generale dello Stato (PGS) fu istituito nel 1923 in sostituzione dell'Economato generale creato nel 1870 da Quintino Sella, ed era competente per l'acquisto di beni e servizi per il funzionamento delle amministrazioni statali. \u00c8 stato soppresso nel 2001. Le sue funzioni sono ora svolte in larghissima parte dalla Consip S.p.A., il cui unico azionista \u00e8 il Ministero dell'economia e delle finanze.\nIn vari enti pubblici \u00e8 detto \"provveditorato\" l'ufficio competente per l'acquisto di beni e servizi per il funzionamento dell'ente, sebbene il funzionario ad esso preposto non porti il titolo di provveditore."}
{"id": "1061014", "revid": "125708768", "url": "https://it.wikipedia.org/wiki?curid=1061014", "title": "Vengo anch'io. No, tu no (album)", "text": "Vengo anch'io. No, tu no \u00e8 il quarto album di Enzo Jannacci, pubblicato nel 1968.\nIl disco.\nTra i pi\u00f9 grandi successi di Jannacci, l'album contiene l'omonimo singolo \"Vengo anch'io. No, tu no\" (scritto insieme a Dario Fo e Fiorenzo Fiorentini) che raggiunse la vetta delle classifiche italiane di vendita.\nDal singolo a causa della censura venne omessa la strofa finale:\nAltri brani di successo dell'album sono:\nTutti i testi originariamente in portoghese furono tradotti dallo scrittore Ruggero Jacobbi, che aveva vissuto e insegnato in Brasile.\nL'album fu ristampato dalla RCA Italiana nel 1974 con il titolo \"Jannacci Enzo\", ma rispetto all'originale conteneva una canzone in pi\u00f9 (\"Il metr\u00f2\", tratta dall'album \"La mia gente\"), e presentava un nuovo numero di catalogo (TCL1 1039).\nCitazioni nei film.\nLa canzone divenne subito un tormentone.\nNel film \"Camerieri\" del 1995, il capo aiutante dei camerieri Germano, interpretato da Antonio Catania ne fece pure una rivisitazione di quella canzone, intonando le stesse strofe della versione di Jannacci, e al posto di: \"Vengo anch'io. No! tu no!\" il ritornello fu sostituito da: \"Senza 'na lira, ta,ta,ta!\".\nNel film \"Nemici... per la pelle\" con Louis de Fun\u00e8s e Jean Gabin del 1968, durante la parodia di una esercitazione militare il conte de Montignac (Jean Gabin) si rivolge a F\u00e9licien M\u00e9zeray (Louis de Fun\u00e8s) dicendo: \"\"Beh, io faccio colazione\"; F\u00e9licien: \"Allora vengo anch'io\"; conte de Montignac: \"No lei no!\"; F\u00e9licien: \"ma perch\u00e9?\"; conte de Montignac: \"perch\u00e9 no, giovanotto!\"\".\nNel film \"Delitto al Blue Gay\" (1984) Tomas Milian (Ispettore Nico Giraldi) e Bombolo alias (venticello) parlano di calcio citando il testo della famosa canzone.\nTracce.\nLATO A\nLATO B\nL'orchestra.\nL'orchestra \u00e8 diretta da Luis Bacalov."}
{"id": "1061019", "revid": "52953", "url": "https://it.wikipedia.org/wiki?curid=1061019", "title": "Original design manufacturer", "text": "L'espressione inglese original design manufacturer, sigla ODM, \u00e8 utilizzata per definire un'azienda progettatrice e produttrice di articoli rivenduti a terze aziende le quali commercializzeranno i prodotti col proprio marchio. Tali aziende ODM permettono che la ditta del marchio produca (come integrazione alla propria produzione o in modo esclusivo) senza che si debba impegnare nell'organizzazione o nella gestione di una fabbrica. \nLe dimensioni delle aziende ODM sono molto aumentate negli ultimi anni e molte di esse riescono a gestire le esigenze di molteplici clienti, fornendo spesso gran parte dell'intera produzione delle aziende terze.\nMentre il termine ODM indica che l'azienda effettua sia la progettazione che la produzione dell'articolo, le aziende OEM si occupano della sola produzione."}
{"id": "1061021", "revid": "339392", "url": "https://it.wikipedia.org/wiki?curid=1061021", "title": "Museo Nazionale di Capodimonte", "text": ""}
{"id": "1061023", "revid": "3115", "url": "https://it.wikipedia.org/wiki?curid=1061023", "title": "Codice di Camaldoli", "text": "Il Codice di Camaldoli \u00e8 un documento programmatico elaborato in Italia nel luglio 1943 da un gruppo di intellettuali di fede cattolica. Tratta tutti i temi della vita sociale: dalla famiglia al lavoro, dall'attivit\u00e0 economica al rapporto cittadino-stato. Lo scopo fu quello di fornire alle forze sociali cattoliche una base unitaria che ne guidasse l'azione nell'Italia liberata. Il Codice di Camaldoli funse da ispirazione e linea guida per l'azione della Democrazia Cristiana, che si stava formando in quel periodo e che dopo la Seconda guerra mondiale fu, per diverse legislature, il maggiore partito di governo.\nI partecipanti.\nOrganizzata come una delle \u201cSettimane di teologia per laici\u201d o \u201cSettimane sociali\u201d per non insospettire il regime, l'assise si tenne a Camaldoli (frazione di Poppi) dal 18 luglio 1943 (domenica) al 24 luglio 1943 (sabato).\nI principali promotori dell'incontro furono Sergio Paronetto e Vittorino Veronese, quest'ultimo segretario generale dell'\"Istituto cattolico attivit\u00e0 sociali\". \nEsperti di fede cattolica di tutti i rami delle scienze sociali (economisti, giuristi, sociologi, tecnici e dirigenti vari) si riunirono nel monastero camaldolese per riflettere sui principi che reggono l'ordinamento sociale. Parteciparono circa trenta persone. Tra essi vi furono anche alcuni giovani dell'Azione Cattolica Italiana.\nDecisi a superare la concezione corporativa del regime fascista, i partecipanti elaborarono i principi di una nuova organizzazione dello Stato, alternativa sia al liberalismo sia al socialcomunismo, nella quale i cattolici potessero svolgere un ruolo attivo. \nI lavori furono coordinati da Adriano Bernareggi, vescovo di Bergamo ed assistente ecclesiastico dei laureati dell'Azione Cattolica. I principi-guida furono elaborati da Sergio Paronetto, Pasquale Saraceno ed Ezio Vanoni. \nIl documento finale fu pubblicato nell'aprile 1945 sulla rivista degli studenti universitari di AC con il lungo titolo \"Per la comunit\u00e0 cristiana. Principii dell'ordinamento sociale a cura di un gruppo di studiosi amici di Camaldoli\". A quel tempo la guerra era ancora in corso: Milano si trovava sotto il giogo nazifascista. Il titolo doveva essere quanto pi\u00f9 lontano possibile da un manifesto politico o, comunque, da un documento contenente rivendicazioni politiche.\nNessuno dei firmatari era presente in rappresentanza di enti religiosi o politici: ciascuno dei partecipanti si assunse in proprio la responsabilit\u00e0 delle opinioni sostenute.\nLe premesse ed il contesto.\nNelle sue lettere d'invito ai convegnisti, Vittorino Veronese alleg\u00f2 come traccia di discussione il \"Codice di Malines\", primo tentativo di dottrina sociale cattolica, elaborato nel 1927. Compilato dall'Unione internazionale di studi sociali di Malines (Belgio), il documento rappresent\u00f2 un tentativo di codificazione di alcuni principi fondamentali di politica economica del mondo cattolico nell'Europa del Novecento (il Codice di Malines fu poi oggetto di parziale revisione nel 1933).\nSecondo Norberto Bobbio, il Codice di Malines era, con le encicliche \"Rerum novarum\" (papa Leone XIII, 1891) e \"Quadragesimo anno\" (papa Pio XI, 1931), un testo fondamentale della dottrina del Cristianesimo sociale.\nNell'Italia del 1943 l'andamento della seconda guerra mondiale stava dimostrando che il regime fascista, al potere sin dal 1922, era ormai alla corda. Nonostante i Patti Lateranensi del 1929, il rapporto fra regime e cattolicesimo era ancora attraversato da tensioni. Il 15 luglio, appena tre giorni prima dell'inizio dei lavori, Giorgio La Pira aveva iniziato in clandestinit\u00e0 le pubblicazioni del periodico \"\"San Marco\", che era stato subito soppresso dal regime.\nIl giorno dopo l'inizio dei lavori, il 19 luglio, l'aviazione degli Stati Uniti bombard\u00f2 Roma, colpendo particolarmente il rione di San Lorenzo. Il bombardamento di Roma port\u00f2 ad un'accelerazione dei lavori di Camaldoli, facendo contrarre la prevista settimana onde anticipare il ritorno dei partecipanti ad urgenti impegni sul territorio.\nL'armistizio dell'8 settembre e l'invasione tedesca dell'Italia spezzarono la penisola in due e impedirono ai convegnisti di ritrovarsi per mettere a punto la versione definitiva del documento. \nLa regia di questa seconda fase dell'elaborazione del documento fu assunta da Sergio Paronetto, che cur\u00f2 anche la pubblicazione del Codice sulla rivista degli universitari cattolici.\nContenuto del documento.\nDopo una premessa sulla societ\u00e0 e i destini dell'uomo (proposizioni 1-7) il testo \u00e8 articolato in sette titoli:\nI due pilastri del nuovo ordinamento sociale prospettato a Camaldoli sono il \u201cbene comune\u201d e la \u201carmonia sociale\u201d. Sono i due fari che devono guidare l'azione politica dei cattolici. Il documento si pone cos\u00ec in linea con il magistero della Chiesa, espresso nell'enciclica \"Rerum novarum\" del 1891 e nelle encicliche sociali che l'hanno seguita.\nUn esempio \u00e8 la definizione di \u201cbene comune\u201d, uno dei capisaldi della Dottrina sociale della Chiesa che \u00e8 recepito con lo stesso significato nel documento. Per la Chiesa il bene comune corrisponde a creare \nL'armonia sociale \u00e8 l'esito dell'interazione di diversi fattori: il primo \u00e8 la giustizia sociale. Secondo la concezione cristiana della societ\u00e0, lo stato deve garantire ad ogni cittadino un lavoro: agli uomini per ottemperare al loro ruolo di capofamiglia; alle donne per completare la loro funzione di madri ed educatrici.\nUn altro fattore \u00e8 il diritto di propriet\u00e0 e il suo trasferimento. Il documento riconosce la piena legittimit\u00e0 della sua esistenza, poi suggerisce un'importante condizione: la propriet\u00e0 privata deve tendere a perseguire il bene comune.\nCorollario dell'armonia \u00e8 il dovere dell'obbedienza allo stato, inteso come garante dell'ordine pubblico.\nQuando per\u00f2 lo Stato viola esso stesso i principi d'ordine che si \u00e8 dato, il cittadino pu\u00f2 sentirsi sciolto dal vincolo ed \u00e8 legittimato alla disobbedienza. Citando gli \"Atti degli Apostoli\": \"Qualora lo Stato emani una legge ingiusta, i sudditi non sono tenuti a obbedire, ma possono essere tenuti ad attuare quanto la legge dispone per motivi superiori. Se l'oggetto della legge \u00e8 immorale, cio\u00e8 lede la dignit\u00e0 umana o \u00e8 in aperto conflitto con la legge di Dio, ciascuno \u00e8 obbligato in coscienza a non obbedire\".\nCirca la vita economica dello Stato, dopo aver affermato che \"Per ordinare la vita economica \u00e8 necessario che si aggiunga alla legge della giustizia la legge della carit\u00e0\", il codice elenca otto principi morali cui si deve informare l'attivit\u00e0 economica:\nSul dovere di solidariet\u00e0, il Codice prescrive che \"Finch\u00e9 nella societ\u00e0 ci siano dei membri che mancano del necessario, \u00e8 dovere fondamentale della societ\u00e0 provvedere, sia con la carit\u00e0 privata, sia con le istituzioni di carit\u00e0 private, sia con altri mezzi, compresa la limitazione della propriet\u00e0 dei beni non necessari, nella misura occorrente a provvedere al bisogno degli indigenti\".\nE sul punto della distribuzione patrimoniale sancisce che \"Un buon sistema economico deve evitare l'arricchimento eccessivo che rechi danno a un'equa distribuzione; e in ogni caso deve impedire che attraverso il controllo di pochi su concentramenti di ricchezza, si verifichi lo strapotere di piccoli gruppi sull'economia\"\".\nRiferimenti del documento.\nIl documento, soprattutto nell'elencazione dei 76 enunciati, fa riferimento ad alcuni testi ispiratori, fra i quali:\nEffetti sulla politica italiana.\nSecondo Paolo Emilio Taviani il \"Codice\" avrebbe in seguito fortemente ispirato i politici democristiani impegnati nei due decenni successivi ad operare le riforme che, partendo dal superamento dell'autarchia e del protezionismo, prevedevano la liberalizzazione degli scambi con l'estero; ed avrebbe influito sulla politica abitativa (\"piano Fanfani-casa\"), sulla questione meridionale (istituzione della Cassa per il Mezzogiorno), sulla previsione di opere per le aree depresse del Centro-Nord, sulla riforma agraria, sulla costituzione e gestione di enti a partecipazione statale (come l'Eni, l'Efim, l'IRI), sulle riforme della previdenza sociale, sulle infrastrutture (piano autostradale) e sulla nazionalizzazione delle fonti di energia (come per l'elettricit\u00e0, con la nascita dell'Enel).\nDel resto, secondo Andreotti, il Codice era stato concepito come \"\"manifesto sociale dei cattolici italiani che servisse da inquadramento concettuale per gli sviluppi operativi dell'azione costruttiva della Dc e per un riferimento, stabile e super partes, nell'impatto politico con cui i cattolici si sarebbero venuti a confrontare\"."}
{"id": "1061026", "revid": "307923", "url": "https://it.wikipedia.org/wiki?curid=1061026", "title": "Creative", "text": ""}
{"id": "1061029", "revid": "228587", "url": "https://it.wikipedia.org/wiki?curid=1061029", "title": "Biphase Mark Code", "text": "Con il termine Biphase Mark Code (BMC) si intende un sistema di codifica per flussi dati binari. Come tutti i sistemi di codifica, il suo scopo \u00e8 evitare le possibili lunghe sequenze di zero o uno ripetuti, che causerebbero problemi di sincronizzazione. Questo problema, si noti, \u00e8 presente anche nei flussi codificati con il sistema NRZ, mentre la sincronizzazione \u00e8 molto pi\u00f9 semplice usando il Biphase Mark Code.\nDurante la codifica, il symbol rate deve essere il doppio del bitrate del segnale originale. Ogni bit dei dati originali \u00e8 rappresentato da due stati logici che, insieme, formano un bit. Ogni uno logico \u00e8 rappresentato come coppia di due bit differenti (10 or 01), mentre ogni zero logico da una coppia di bit uguali (00 or 11). Ogni livello logico all'inizio di una cella \u00e8 invertito rispetto al livello alla fine della cella precedente. Nella codifica BMC gli zero e uno logici sono rappresentati allo stesso voltaggio, usando una polarit\u00e0 differente. Questo \u00e8 rappresentato in questa immagine:\nLa codifica BMC permette una migliore sincronizzazione dal momento che c'\u00e8 un'inversione di polarit\u00e0 almeno ogni due bit. Non \u00e8 necessario conoscere la polarit\u00e0 del segnale inviato, poich\u00e9 l'informazione codificata non \u00e8 contenuta nel valori del voltaggio, bens\u00ec nel loro cambiamento: in altre parole, non \u00e8 importante se viene ricevuto uno zero o un uno, ma solo se la polarit\u00e0 \u00e8 la stessa o \u00e8 differente dal valore precedente: tutto questo rende la sincronizzazione ancora pi\u00f9 semplice.\nInoltre, i segnali codificati BMC hanno un valore medio nullo, riducendo cos\u00ec la potenza di trasmissione necessaria.\nL'unica contropartita \u00e8 il raddoppio della frequenza di clock."}
{"id": "1061032", "revid": "1305772", "url": "https://it.wikipedia.org/wiki?curid=1061032", "title": "Ariel (citt\u00e0)", "text": "Ariel (in ebraico \u05d0\u05e8\u05d9\u05d0\u05dc , \"Ari'el\") \u00e8 un insediamento israeliano in Cisgiordania.\nGeografia.\nSituata a circa 40 chilometri a est di Tel Aviv, a una pari distanza a ovest del fiume Giordano e 60 chilometri a nordovest di Gerusalemme, la citt\u00e0 \u00e8 collegata a Tel Aviv per mezzo dell'autostrada n\u00b05 \"Trans-Samaria\" e a Gerusalemme tramite la n\u00b060.\nStoria.\nFondato nel 1978, l'insediamento conta, al 2004, 16.414 abitanti, di cui 7.000 immigrati russi provenienti dalla ex-Unione Sovietica. Ariel \u00e8 il quinto insediamento per ordine di grandezza nei territori occupati da Israele a seguito della Guerra dei sei giorni nel 1967 e ha ottenuto lo status ufficiale di citt\u00e0 nel 1998."}
{"id": "1061033", "revid": "1573940", "url": "https://it.wikipedia.org/wiki?curid=1061033", "title": "Jason Nevins", "text": "Nei primi anni novanta inizi\u00f2 a pubblicare remix di genere house, ma ottenne il successo internazionale quando, nel 1997, pubblic\u00f2 una nuova versione di \"It's Like That\" dei Run DMC sotto il nome di Run DMC vs. Jason Nevins, raggiungendo la posizione #1 in oltre 30 nazioni.\nNevins fece seguire \"It's Like That\" da una serie di remix hip house, incluse le canzoni \"It's Tricky\" dei Run DMC, \"We Want Some Pussy\" dei 2 Live Crew e \"Insane in the Brain\" dei Cypress Hill. Nel 2001 inizi\u00f2 ad aggiungere influenze rock ai suoi lavori, lavorando su tracce di artisti vari come N.E.R.D, Duran Duran e The Bloodhound Gang. Nevins pubblic\u00f2 anche un proprio disco nell'ottobre del 2004, \"The Funk Rocker\", e con la sigla UKNY ebbe un buon successo con \"I'm In Heaven\", cantata da Holly James. Molti pezzi di Jason sono usati per film, videogiochi e spot pubblicitari."}
{"id": "1061040", "revid": "125242676", "url": "https://it.wikipedia.org/wiki?curid=1061040", "title": "My Prerogative (Britney Spears)", "text": "My Prerogative \u00e8 un singolo della cantante statunitense Britney Spears, pubblicato il 21 settembre 2004 come secondo estratto dal primo greatest hits \"\".\nIl singolo ha ottenuto svariati dischi d'oro.\nIl brano.\n\"My Prerogative\" \u00e8 la cover dell'omonimo brano di Bobby Brown in cui Britney Spears racconta la sua difficile relazione con i paparazzi e la stampa, che la giudicano per ci\u00f2 che fa e danno giudizi affrettati riguardanti la sua vita. Il testo fa capire come la cantante riesca a vivere la sua vita senza condizionamenti da parte dell'esterno.\nIl brano risulta essere, grazie ai dati di vendita sia nei negozi sia per quanto riguarda la richiesta di suonerie per cellulari con la sinfonia della canzone, uno dei pi\u00f9 grandi successi della carriera musicale dell'artista.\nVideo musicale.\nNel videoclip, diretto da Jake Nava la cantante presenta al mondo colui che avrebbe sposato qualche tempo dopo in California, Kevin Federline, con una simulazione del loro matrimonio avvenuto poco tempo dopo. Prevalgono nelle scene i toni scuri e neri, grigio chiaro (per le scene pi\u00f9 audaci e ardite) e marroncino seppia, per denotare l'esuberante provocazione fisica della Spears. Inoltre, l'intero videoclip \u00e8 eseguito anche in scene solamente notturne e in penombra. Stando alle dichiarazioni della madre di Britney, Lynne, il video era completamente incentrato \"su magnifici primi piani e movimenti molto delicati\" poich\u00e9 la Spears si era ferita al ginocchio nel giugno 2004 a New York durante le riprese del videoclip del singolo Outrageous\nInizia con una ripresa diretta d'una strada curva da cui sbuca un'auto guidata da Britney. Ella guarda lo schermo, si volta e inizia a cantare, per poco non investe un passante che riesce a spostarsi e si scosta per guidare a tutta velocit\u00e0, tanto da finire con tutto il mezzo dentro la piscina non molto profonda di una villa. L'auto si riempie d'acqua e scivola fino a toccare il fondo. A questo punto, la donna al volante si siede sopra il veicolo, abbassando il torace e poi piega all'ins\u00f9 una gamba. Intanto i presenti sono ammutoliti e la ragazza continua a danzare e a cantare sulla macchina, finch\u00e9 il buio lento dell'obiettivo non si dissipa nel grigiore della cucina spenta della villa, dove la cantante entra guardandosi attorno.\nLa cameriera della tenuta la guarda, Britney se n'accorge e la guarda a sua volta, poi si dirige verso l'uscita e le porge il proprio mantello nero, girandosi mentre la telecamera si oscura. Vengono alternate scene in cui c'\u00e8 l'artista, vista in bianco e nero, con uno slip ed un reggiseno a coppe, che si muove su letto, tocca le lenzuola, si solleva per far notare la propria longilineit\u00e0.\nLa scena sensuale \u00e8 vista da un produttore con un sigaro, al quale la ragazza, che appare all'uomo da dietro, si avvicina vestita con un abito trasparente, con disegni neri e sparsi qua e l\u00e0 sul tessuto. La Spears si mette davanti al produttore, il quale emana una boccata di fumo. La Spears continua a sedurre l'uomo con le sue curve e si china verso di lui per baciarlo, mentre il nero della camera fa notare il biondo ramato della giovane sul produttore.\nDurante la seconda strofa, Britney si avvicina a due camerieri che le mettono una pelliccia bianca e le spruzzano del profumo, mentre durante il secondo ritotnello vediamo Britney con i capelli non pi\u00f9 lisci, ma mossi, e con un vestito nero lungo, seduta prima su un divanetto, poi ancora su un letto. Infine la vediamo di spalle mentre cammina in un corridoio della villa, che la conduce all'esterno.\nPoi la scena si apre sul nero della foresta che circonda la villa, dove vediamo la cantante avvicinarsi verso un albero e nascondersi per guardare nel giardino. Poi Britney raggiunge un uomo con il quale cammina verso l'altare, dove il prete aspetta di celebrare le nozze dei due promessi: tutta la scena \u00e8 un riferimento alle future nozze tra Britney Spears e Kevin Federline. All'improvviso lei raggiunge la festa del matrimonio, mentre la coppia celebra le nozze e si scambia un bacio, e si ritrova a ballare. Intanto, la ragazza in bianco e nero continua a muovere la testa e il corpo nella stanza da letto. Intanto, Britney e il suo sposo continuano a baciarsi e quando si scostano, si ritrovano in mezzo alla festa di matrimonio. Mentre la sosia di Britney in bianco e nero \u00e8 su un letto da sola, l'altra ancora, quella con il lungo abito nero e i capelli mossi, continua il suo challiance incalzante su un altro letto. Poi si vede ancora la Spears alla festa ed il marito di Britney infilarle un anello, dopodich\u00e9 vi \u00e8 un'ultima ripresa alla cantante in versione bianco e nero mordere il lenzuolo del letto, mentre la telecamera inquadra la mano della Spears che taglia la torta nuziale con un coltello e quindi si stoppa nel buio dopo un'ultima inquadratura di Britney in bianco e nero."}
{"id": "1061045", "revid": "123704947", "url": "https://it.wikipedia.org/wiki?curid=1061045", "title": "Poste Assicura", "text": "Poste Assicura S.p.A. \u00e8 una compagnia di assicurazione italiana, soggetta alla direzione e coordinamento di Poste Vita S.p.A. ed appartenente al Gruppo Assicurativo Poste Vita, controllato interamente da Poste Italiane.\nStoria.\nPoste Assicura S.r.l., nacque nel 2002 come un'agenzia multimandataria che vendeva prodotti confezionati con altre compagnie di assicurazione con lo scopo di ottenere le migliori condizioni di mercato, senza avere i costi tipici delle societ\u00e0 di assicurazioni come la gestione dei sinistri e quella attuariale. La vendita avveniva attraverso la rete degli uffici postali di Poste italiane, rappresentando cos\u00ec uno dei primi esempi di bancassicurazione in Italia.\nDal 1\u00ba ottobre 2007 con l'iscrizione di Poste Italiane al Registro Unico degli Intermediari assicurativi, Poste Assicura ha cambiato oggetto sociale ed \u00e8 diventata una S.p.A. di service e i prodotti distribuiti sotto il marchio di Poste Assicura sono diventati di Poste Italiane.\nDal 2 marzo 2007 il nuovo amministratore delegato \u00e8 Maria Bianca Farina.\nIl 25 marzo 2010, viene autorizzata dall'Isvap all'esercizio delle assicurazioni danni per i rami Infortuni e Salute, RCG, Incendio, altri danni ai beni, Assistenza, Tutela Legale e Perdite Pecuniare."}
{"id": "1061069", "revid": "2153076", "url": "https://it.wikipedia.org/wiki?curid=1061069", "title": "The Documentary", "text": "The Documentary \u00e8 l'album d'esordio del rapper statunitense The Game, prodotto da Dr. Dre, Kanye West, Scott Scorch, e 50 Cent, pubblicato nel 2005.\nIl disco.\nIl disco dimostra l'ottima capacit\u00e0 lirica di The Game che d\u00e0 il meglio di s\u00e9 sulle basi di Dr. Dre, come nella traccia \"Westside Story\", la titletrack \"The Documentary\", e \"How We Do\" in duetto con 50 Cent. Uno dei pezzi di maggior successo nelle classifiche internazionali \u00e8 stato \"Hate It or Love It\", del quale \u00e8 stato registrato anche un video."}
{"id": "1061070", "revid": "110157", "url": "https://it.wikipedia.org/wiki?curid=1061070", "title": "Metodologia Octave", "text": "La metodologia Octave (Operationally Critical Threat, Asset and Vulnerability Evaluation) \u00e8 una delle principali metodologie di analisi del rischio utilizzate attualmente.\nOggigiorno proteggere i sistemi informatici ed essere in grado di conoscere i principali pericoli che essi corrono \u00e8 senza dubbio diventata una priorit\u00e0. \nLe politiche di sicurezza (Security Policy) adottate a tal fine rappresentano l'insieme di regole e procedure che hanno come finalit\u00e0 la sicurezza di un sistema. Per un sistema informatico le security policy indirizzano infatti tutte quelle procedure finalizzate alla protezione dei dati, alla corretta gestione del flusso informativo per il personale autorizzato, alla restrizione di accessi al sistema dall'esterno.\nOctave \u00e8 un sistema di strategie basate sul rischio e di tecniche di pianificazione per la Sicurezza Interna Aziendale, realizzato dal CERT (Computer Emergency Response Team). \n\u00c8 particolarmente indicato per tutte le aziende che desiderano conoscere fino in fondo quali siano i propri bisogni di sicurezza.\nLe sue caratteristiche.\nOctave possiede alcune caratteristiche che lo rendono affidabile e allo stesso tempo utilizzabile con profitto dalla maggior parte delle aziende:\n\"\u00e8 frutto della collaborazione tra manager esperti nel ramo degli affari e informatici della stessa azienda. Il gruppo, inoltre, sfrutta la conoscenza e l'esperienza di molti impiegati per definire lo stato della sicurezza, i rischi per i beni principali dell'azienda, e per pianificare quindi le dovute strategie;\"\n\"pu\u00f2 essere adattato alle esigenze di numerose aziende diverse;\"\n\"si focalizza sul rischio organizzativo e strategico e su argomenti di interesse pratico.\"\nLe fasi di Octave.\nOctave agisce attraverso tre fasi:\nFase 1.\nIn questa fase, che riguarda l'azienda nella sua totalit\u00e0, ci si propone di identificare gli \"Asset\" (le risorse, i beni) principali dell'azienda, le minacce a queste risorse e in che misura esse vadano protette. \nSi cerca anche di comprendere quali strategie di protezione l'azienda stia mettendo in atto al momento in cui quest'analisi viene compiuta, e quali siano i punti deboli di tali strategie.\nFase 2.\nQuesta fase si configura come un esame delle Principali Componenti Operative dei Sistemi Informatici, per evidenziarne eventuali pericolose Debolezze.\nFase 3.\nIn questa ultima fase vengono analizzati i Rischi. \nLe informazioni raccolte nelle due precedenti fasi sono analizzate per identificare quali siano gli effettivi Rischi per l'azienda, e per valutare l'impatto che tali rischi potrebbero avere sulla \u201cmission\u201d dell'azienda. \nInoltre, vengono sviluppate delle Strategie di Protezione e dei Piani di Ammortizzamento nei confronti dei rischi pi\u00f9 elevati."}
{"id": "1061074", "revid": "1401415", "url": "https://it.wikipedia.org/wiki?curid=1061074", "title": "Fontana dell'Uomo della pioggia", "text": " \nLa fontana dell'Uomo della pioggia (o Rainman) fu installata a Firenze, al centro di una rotatoria tra il lungarno Aldo Moro e il viale Enrico de' Nicola, nei pressi del ponte di Varlungo. Era composta dalla statua \"Pluie\" (\"pioggia\") dell'artista belga Jean Michel Folon e dalle strutture circostanti per il funzionamento della fontana e la sua illuminazione.\nLa statua era arrivata a Firenze in occasione del Social Forum Europeo tenutosi in citt\u00e0 dal 6 al 9 novembre 2002, quando venne donata al Comune di Firenze. La fontana venne inaugurata nel 2003.\nLa scultura in bronzo era alta circa tre metri e raffigurava un uomo con cappello e cappotto che tiene in mano un manico di ombrello; al posto delle falde dell'ombrello per\u00f2 spruzzava fuori un getto d'acqua \"a cupola\" che suggeriva sia la forma di riparo, sia il gocciolare della pioggia. \nLa fontana si trovava davanti al moderno Teatro Tuscanyhall, una grande struttura moderna usata per concerti e altre iniziative. La fontana veniva illuminata con luci colorate nelle ore notturne.\nAll'alba (circa alle ore 4.30) dell'8 marzo 2015 la fontana e la relativa statua sono state fortemente danneggiate in un incidente stradale provocato da un'autovettura uscita a forte velocit\u00e0 dal parcheggio di una vicina discoteca (Otel). L'auto ha centrato in pieno la scultura, abbattendo anche alcuni cartelli stradali, finiti addosso ad un'altra autovettura. La statua \"Pluie\" \u00e8 stata spezzata in due; sia il troncone superiore, che la parte inferiore sono stati sradicati, sbalzati sulla sede stradale e danneggiati. La scultura bronzea di Jean Michel Folon \u00e8 stata restaurata e ricollocata al centro della rotonda nei pressi dell'Obihall, all'ingresso sud della citt\u00e0 il 14 dicembre 2015. Alla cerimonia di presentazione del restauro anche il sindaco Dario Nardella."}
{"id": "1061076", "revid": "36426", "url": "https://it.wikipedia.org/wiki?curid=1061076", "title": "Jean Michel Folon", "text": ""}
{"id": "1061079", "revid": "287204", "url": "https://it.wikipedia.org/wiki?curid=1061079", "title": "L'uomo dai denti tutti uguali", "text": "L'uomo dai denti tutti uguali (\"The Man Whose Teeth Were All Exactly Alike\") \u00e8 un romanzo di Philip K. Dick, scritto nel 1960 e pubblicato postumo, per la prima volta nel 1984.\nAppartiene ai romanzi realistici (\"mainstream\") dello scrittore statunitense, riconosciuto tra i maggiori scrittori di fantascienza.\nL'ambientazione \u00e8 simile a quella di \"Cronache del dopobomba\" e i protagonisti sono normali esponenti del ceto medio, come in molti altri romanzi fantascientifici di Dick.\nTrama.\nNegli anni '50 a Carquinez, una tranquilla localit\u00e0 nella contea di Marin, non molto distante da San Francisco, vivono, con le rispettive mogli, l'agente immobiliare Leo Runcible e il grafico pubblicitario Walt Dombrosio. \nDombrosio \u00e8 contento della propria vita, anche se deve fare i conti con una moglie ambiziosa e con smanie di dominio; Runcible \u00e8 il classico arrampicatore sociale, sempre in cerca di affari da concludere, ben deciso a fare di Carquinez una cittadina modello. E quando una vendita va in fumo perch\u00e9 i suoi clienti (\"gente rispettabile\"\u2026) vedono entrare un afroamericano (per loro semplicemente \"un negro\") in casa di Walt Dombrosio, Runcible comincia a sviluppare una spiccata ostilit\u00e0 per il suo vicino. Giunge cos\u00ec a fare una segnalazione anonima alla polizia riguardo ad un piccolo incidente causato da Walt che, positivo alcol test, si vede ritirata la patente per sei mesi.\nWalt \u00e8 allora costretto a dipendere dalla moglie Sherry che lo accompagna tutti i giorni a San Francisco e che, forte di questa nuova condizione, pretende di emanciparsi cercando un lavoro. Sherry ha un'istruzione elevata, ha classe, forse anche talento e si sente sprecata a fare la casalinga. D'altra parte in quegli anni, un uomo che facesse lavorare la moglie dava di s\u00e9 un'immagine di perdente, dunque la lotta di Sherry \u00e8 vissuta da Walt come una battaglia per distruggerlo. A peggiorare la situazione gi\u00e0 critica per i nervi di Walt c'\u00e8 il fatto che la moglie abbia un'opportunit\u00e0 di lavoro proprio nella sua azienda. Sul suo capo, che della moglie apprezza la classe e la bella presenza, Walt scarica tutta la tensione accumulata, venendovi alle mani nonostante una vecchia amicizia. Con il conseguente licenziamento si vede costretto a rimanere tutti i giorni in casa, non avendo ancora ripreso la patente, mentre la moglie che \u00e8 stata assunta \u00e8 ora l'unica risorsa della famiglia. In profonda crisi, proprio in un'occasione in cui la tensione con la moglie sembra potersi momentaneamente dissolvere in una riscoperta passione amorosa, Walt riafferma nel peggior modo possibile la propria virilit\u00e0 possedendo Sherry con la forza.\nNel frattempo Leo, che vive un rapporto non meno conflittuale con la moglie Janet, debole e alcolizzata, ritrova uno strano teschio di un uomo dai denti tutti uguali. Un uomo di Neanderthal? Leo si convince che sia cos\u00ec, immaginando gi\u00e0 che la risonanza mediatica di un evento di questo genere e la creazione di un sito archeologico, aumenterebbero considerevolmente il valore di tutte le aree circostanti. In realt\u00e0 si tratta di una burla organizzata per rappresaglia da Walt, che costruendo per lavoro simulacri di merci per campagne pubblicitarie, ha messo mano a vecchi resti umani in maniera da farli sembrare reperti di interesse archeologico.\nE quando una perizia sul teschio ne rivela il falso, per Runcible la sconfitta \u00e8 amarissima, perch\u00e9 poi si scopre anche che quel teschio, effettivamente deforme, apparteneva a un membro di una delle famiglie originarie della zona (i cosiddetti \"chupper\"), che soffrivano di malformazioni della mascella, forse da attribuirsi al consumo dell'acqua inquinata della falda locale.\nQualche mese dopo, per rimediare al possibile disastro economico dell'intera comunit\u00e0, Runcible ha acquistato il locale acquedotto e assicurato acqua sana a tutti, trovandosi per\u00f2 lui stesso sul lastrico. A casa Dombrosio le cose sono tornate a posto per volont\u00e0 dell'uomo di casa che prima ha messo incinta sua moglie e poi l'ha costretta a non abortire obbligandola, di fatto, a smettere di lavorare. Pensando al figlio che sta per nascere, Walt ha poi una cupa visione di uno scenario futuro nel quale la coppia deve affrontare i gravi problemi legati alla mascella del loro bambino, nato con la stessa malformazione del teschio da lui utilizzato per la burla al vicino.\nIn definitiva gli attriti non sono affatto appianati e tutti devono temere per il proprio futuro."}
{"id": "1061084", "revid": "124439529", "url": "https://it.wikipedia.org/wiki?curid=1061084", "title": "Money for Dope", "text": "Money for Dope \u00e8 un album di Daniele Luttazzi pubblicato nel 2005.\nDescrizione.\nIl disco \u00e8 composto da dieci brani scritti da Luttazzi nell'arco di vent'anni e arrangiati dal jazzista e direttore d'orchestra Massimo Nunzi. Il disco narra la storia di un'amica morta per overdose, e alterna momenti sia tragici sia ironici.\nLe sonorit\u00e0 di riferimento sono la new wave anni 1970 e il jazz anni 1950. Il disco \u00e8 cantato in inglese, com'era tradizione nella new wave romagnola degli anni '70.\nIl disco ha ricevuto critiche positive da Enrico Rava.\nIl video del brano \"Money for dope\" \u00e8 stato realizzato da Giovanni Scarfini.\nCuriosit\u00e0.\nPer l'album \"Fenomeno\" (2017) il rapper Fabri Fibra ha composto \"Money For Dope 2017\" su una strumentale che il producer Bassi Maestro ha creato sulla base di un sample proveniente da \"Money For Dope\" di Luttazzi."}
{"id": "1061094", "revid": "1538224", "url": "https://it.wikipedia.org/wiki?curid=1061094", "title": "La mia gente", "text": "La mia gente \u00e8 il sesto album in studio di Enzo Jannacci.\nGli arrangiamenti sono curati da Luis Bacalov, tranne \"Gli zingari\" (arrangiata da Enzo Jannacci), \"Mexico e nuvole\" e \"Pensare che\" (arrangiate da Nando De Luca); questi ultimi due brani sono anche stati pubblicati su 45 giri con un mixaggio leggermente diverso."}
{"id": "1061110", "revid": "1104133", "url": "https://it.wikipedia.org/wiki?curid=1061110", "title": "School Is Boring", "text": "School is boring \u00e8 un album di Daniele Luttazzi pubblicato nel 2007. \nDescrizione.\nArrangiato da Massimo Nunzi, l'album contiene dieci canzoni (pi\u00f9 una reprise musicale con assolo di Stefano Di Battista a chiudere l'album) scritte dal 1979 al 2005.\nIl filo conduttore dei dieci brani, spiega Luttazzi, \u00e8 quello dell'impatto con la realt\u00e0: \"Sono storie di sopravvivenza.\"\nLuttazzi dichiara che il suo metodo compositivo \u00e8 quello di far interagire i quattro elementi di una canzone (testo, melodia, armonia e arrangiamento) per ottenere gli effetti che si prefigge e fa l'esempio della canzone \"Wet out\": \"La narrazione musicale \u00e8 divertita, in tono maggiore, il testo parla d\u2019aborto e l\u2019effetto di contrasto \u00e8 quello del grottesco, che a me piace molto perch\u00e9 \u00e8 l\u2019unico che pu\u00f2 veicolare il dolore.\"\nNel brano \"The Flowers in Spring\", Luttazzi duetta con la cantante jazz Ada Montellanico.\nDa segnalare la presenza in organico del trombettista Andy Gravish, che suon\u00f2 nelle orchestre di Frank Sinatra e di Tony Bennett."}
{"id": "1061118", "revid": "38120", "url": "https://it.wikipedia.org/wiki?curid=1061118", "title": "Money for dope", "text": ""}
{"id": "1061119", "revid": "47767", "url": "https://it.wikipedia.org/wiki?curid=1061119", "title": "Maple", "text": "Maple \u00e8 un pacchetto applicativo matematico commerciale ad uso generico. Fu sviluppato per la prima volta nel 1981 dal Symbolic Computation Group all'Universit\u00e0 di Waterloo, Canada.\nDal 1988, \u00e8 stato sviluppato e venduto dalla Waterloo Maple (conosciuta anche come Maplesoft), una compagnia canadese che ha sede a Waterloo, Ontario.\nIntroduzione.\nMaple combina un linguaggio di programmazione con un'interfaccia che consente agli utenti di scrivere formule matematiche usando la notazione matematica tradizionale. La maggior parte delle funzioni di Maple sono scritte nel linguaggio Maple, che \u00e8 interpretato dal kernel di Maple, il quale \u00e8 scritto in C.\nIl linguaggio di programmazione Maple \u00e8 un linguaggio di programmazione interpretato a tipizzazione dinamica. Le espressioni simboliche sono memorizzate come grafi orientati aciclici. A partire da Maple 6 il linguaggio consente l'uso di variabili locali.\nStoria.\nLa prima idea di Maple nacque da un incontro avvenuto nel novembre 1980 nell'Universit\u00e0 di Waterloo. I ricercatori della universit\u00e0 volevano realizzare un computer abbastanza potente da consentire l'esecuzione di Macsyma. Invece, decisero di sviluppare un proprio sistema di algebra computazionale in grado di funzionare su computer poco costosi. Il progetto quindi inizi\u00f2 con l'obiettivo di creare un sistema algebrico simbolico accessibile ai ricercatori e agli studenti.\nLo sviluppo iniziale di Maple procedette molto velocemente, con la prima versione limitata che fece la sua comparsa nel dicembre del 1980. I ricercatori lo testarono e scartarono diverse idee creando un sistema in continua evoluzione. Maple venne presentato per la prima volta nelle conferenze che iniziarono nel 1982.\nAlla fine del 1983, Maple era installato sulle macchine di oltre 50 universit\u00e0. Grazie al gran numero di richieste di supporto e di licenza, nel 1984, il gruppo di ricerca si accord\u00f2 con WATCOM Products Inc per creare una licenza e distribuire Maple.\nNel 1988, a causa delle crescenti richieste di supporto, venne fondata la Waterloo Maple Inc. L'obiettivo originario della compagnia era gestire la distribuzione del software. Alla fine, la compagnia si ingrand\u00ec al punto da avere un dipartimento di ricerca e sviluppo, dove tuttora si sviluppa la maggior parte di Maple. Lo sviluppo di Maple continua nei laboratori di ricerca dell'universit\u00e0 tra cui: il Symbolic Computation Laboratory dell'Universit\u00e0 di Waterloo University of Waterloo, l'Ontario Research Centre for Computer Algebra dell'University of Western Ontario e i laboratori di altre universit\u00e0 in tutto il mondo.\nNel 1989 venne sviluppata la prima interfaccia grafica per Maple e venne inclusa nella versione 4.3 per Macintosh. Le precedenti versioni di Maple includevano solamente una interfaccia a riga di comando e uscita grafica bidimensionale. Le versioni per X11 e Windows della nuova interfaccia seguirono in Maple V nel 1990.\nNel 2003 con Maple 9 venne introdotta l'attuale interfaccia \"standard\". Questa interfaccia venne dapprima scritta in Java, sebbene delle porzioni, come le regole per scrivere formule matematiche, erano scritte in linguaggio Maple. La nuova interfaccia fu criticata per l'eccessiva lentezza, e per questa ragione Maplesoft ha continuato a includere la precedente interfaccia \"classica\" mentre lavorava per incrementare le prestazioni e le caratteristiche della nuova interfaccia.\nNel 2005 Maple 10 ha introdotto una nuova \"modalit\u00e0 documento\", come parte dell'interfaccia standard. La caratteristica principale di questa modalit\u00e0 \u00e8 che la formule vengono inserite utilizzando un input bidimensionale, come se fosse una formula in un libro.\nOrigine del nome.\nIl nome Maple fa riferimento al simbolo del Canada, l'acero.\nEsempio di codice Maple.\nCalcolare formula_1.\n int(cos(x/a), x);\nRisposta: formula_2\nCalcolare la radice di un'equazione formula_3 partendo dal punto formula_4.\n evalf(RootOf(exp(x)=x^2+2,x,-1));\nRisposta: formula_5\nCalcolare la soluzione esatta dell'equazione differenziale ordinaria formula_6 con le condizioni iniziali formula_7\n dsolve( {diff(y(x),x,x) - 3*y(x) = x, y(0)=0, D(y)(0)=2}, y(x) );\nRisposta: formula_8\nMettere in grafico formula_9 con formula_10 e formula_11 che variano da -1 a 1\n plot3d(x^2+y^2,x=-1..1,y=-1..1);\nVersioni disponibili.\nMaplesoft vende edizioni di Maple sia per studenti che professionali, con una consistente differenza di prezzo (139,00\u00a0$USA e 1.995,00\u00a0$USA, rispettivamente).\nLe recenti edizioni per studenti (dalla versione 6 in poi) non hanno delle limitazioni computazionale quanto piuttosto hanno minore documentazione cartacea. Ci\u00f2 \u00e8 simile alla differenza tra le edizioni studenti e professionali di Mathematica.\nNelle versioni precedenti la 6, l'edizione per studenti aveva le seguenti limitazioni computazionali:"}
{"id": "1061122", "revid": "38120", "url": "https://it.wikipedia.org/wiki?curid=1061122", "title": "School is Boring", "text": ""}
{"id": "1061124", "revid": "38120", "url": "https://it.wikipedia.org/wiki?curid=1061124", "title": "School is boring", "text": ""}
{"id": "1061130", "revid": "124718677", "url": "https://it.wikipedia.org/wiki?curid=1061130", "title": "Pozzano", "text": "Pozzano \u00e8 una frazione del comune di Castellammare di Stabia, nella citt\u00e0 metropolitana di Napoli e conta circa 250 abitanti.\nGeografia fisica.\nLa frazione di Pozzano sorge sull'omonima collina a circa 50 metri sul livello del mare, nella parte sud di Castellammare di Stabia, al confine con Vico Equense: \u00e8 l'origine della penisola sorrentina. Il territorio \u00e8 di tipo collinare per poi degradare ripidamente verso il mare.\nStoria.\nLa zona era gi\u00e0 abitata durante l'epoca romana, come testimoniato dal ritrovamento di un altare decorato con teste di cervo, uva e fiori, probabilmente facente parte di un tempio dedicato alla dea Diana; inoltre proprio il nome della frazione deriverebbe da una famiglia gentilizia romana, i Ponzia, proprietari della collina.\nIn seguito al miracoloso ritrovamento del quadro della Madonna di Pozzano, intorno al XV secolo, fu costruito un santuario, oggi retto dall'Ordine dei Minimi: si racconta che lo stesso San Francesco di Paola, in viaggio verso Tours, sost\u00f2 in preghiera davanti all'effigie della Vergine per tre giorni e tre notti; proprio intorno al santuario si svilupp\u00f2 il piccolo borgo. La zona di Pozzano inoltre risultava essere un punto cruciale per la difesa della citt\u00e0 dalle incursioni nemiche provenienti dal mare, grazie al castello, situato oggi poco fuori la frazione e ad una torre di avvistamento, chiamata di Portocarello.\nAl termine della seconda guerra mondiale ed a seguito della crescente industrializzazione, fu costruito nei pressi della torre di Portocarello, abbattuta, uno stabilimento per la produzione di cemento; ad esso si aggiunse anche l'apertura della stazione di Pozzano, lungo la ferrovia Torre Annunziata-Sorrento. Fu questo anche il periodo di splendore per il turismo stabiese, soprattutto quello termale e nella zona furono costruiti diversi complessi alberghieri.\nLa crisi di fine anni settanta si abbatt\u00e9 anche sul cementificio, che venne chiuso e con esso anche la stazione; a seguito del terremoto del 1980, che port\u00f2 anche diversi danni alla chiesa, il convento dei frati fu utilizzato per ospitare gli sfollati. Al termine degli anni novanta la struttura del cementificio \u00e8 stata riconvertita in albergo; \u00e8 stata inoltre riaperta la stazione ferroviaria, esclusivamente nel periodo estivo, per permettere di raggiungere la spiaggia della zona.\nLuoghi d'interesse.\nLa basilica santuario di Santa Maria di Pozzano, basilica minore risalente al XV secolo, ospita al suo interno il quadro della Madonna di Pozzano; \u00e8 inoltre arricchita con opere di Paolo De Matteis, Bernardino Fera e Sebastiano Conca. Di notevole interesse anche la sagrestia, costruita su progetto di Luigi Vanvitelli, nella quale viene conservato un crocifisso ligneo del XVI secolo. All'esterno della chiesa, in un piccolo belvedere, sull'ara romana, \u00e8 posta una croce.\nLa torre di Portocarello, abbattuta per far posto al cementificio, era una torre di guardia contro le incursioni dei pirati, costruita per volere di Manuel de Acevedo y Z\u00fa\u00f1iga nel 1635 per proteggere la nuova strada che collegava Castellammare di Stabia a Sorrento.\nIl Belvedere di Pozzano, situato lungo la strada statale 145 Sorrentina, offre una veduta del golfo di Napoli e del Vesuvio.\nInfrastrutture e trasporti.\nPozzano \u00e8 attraversata dalla strada statale 145 Sorrentina, che collega l'uscita autostradale di Castellammare di Stabia sull'A3, con i comuni della penisola sorrentina. Tale strada statale fu interessata, fra il 1906 e il 1946, dal percorso della tranvia Castellammare di Stabia-Sorrento.\nLa localit\u00e0 \u00e8 servita dalla ferrovia Torre Annunziata - Sorrento della rete Circumvesuviana gestita dall'Ente Autonomo Volturno: la stazione di Pozzano viene aperta esclusivamente nel periodo estivo e offre collegamenti con Sorrento e Napoli Porta Nolana.\nLa frazione \u00e8 inoltre collegata al centro cittadino tramite un servizio di autobus urbani."}
{"id": "1061132", "revid": "287204", "url": "https://it.wikipedia.org/wiki?curid=1061132", "title": "Radio libera Albemuth", "text": "Radio libera Albemuth (\"Radio Free Albemuth\") \u00e8 un romanzo di Philip K. Dick, scritto nell\u2019estate 1976 e pubblicato postumo nel 1985. In origine era intitolato \"VALISystem A\".\nStoria editoriale.\nIl libro viene acquistato dalla casa editrice Bantam, ma dopo la richiesta di alcune revisioni da parte del direttore Mark Hurst, Dick inizia a prendere in considerazione cambiamenti cos\u00ec radicali che lo porteranno alla scrittura di un nuovo romanzo, \"Valis\", completato nel 1978. L'originale, intitolato \"VALISystem A\", verr\u00e0 pubblicato postumo solo nel 1985 dalla Arbor House, con il titolo \"Radio Libera Albemuth\" (scelta puramente editoriale per evitare confusioni con lo stesso \"Valis\"), sulla base di una copia corretta lasciata da Dick all'amico Tim Powers.\nGli stessi personaggi del romanzo, Philip Dick e Nicholas Brady, ritornano come protagonisti di un film che i protagonisti del successivo \"Valis\" vedono al cinema, e che ha una trama caotica ma paragonabile a quella di \"Radio Libera Albemuth\"; l\u2019autore era rimasto impressionato dalla visione di \"L'uomo che cadde sulla Terra\" di Nicolas Roeg, che sospettava potesse contenere messaggi subliminali diretti a lui dall\u2019entit\u00e0 soprannaturale con cui si riteneva in contatto.\nTrama.\nPer tutti gli anni cinquanta e sessanta, Nicholas Brady lavora in un negozio di dischi della citt\u00e0 californiana di Berkeley, culla del movimento studentesco universitario americano. Un giorno, mentre si trova a letto con la moglie Rachel, Nicholas vive un\u2019esperienza paranormale: vede un altro se stesso che lo osserva in piedi nella stanza. Per cercare una spiegazione, chiede aiuto all\u2019amico Philip Dick, commesso di libreria diventato scrittore di fantascienza.\nQualche anno dopo Brady ha una seconda esperienza: un lungo sogno estremamente vivido nel quale si aggira per le strade del Messico. Confida a Dick di attribuire l\u2019origine di queste esperienze paranormali a un\u2019entit\u00e0 aliena che tenta di comunicare con lui; le ha dato il nome VALISystem A, acronimo di \"Vast Active Living Intelligent System\" (ampio sistema attivo di intelligenza vivente), con la lettera A perch\u00e9 secondo lui si tratta solo di un\u2019individualit\u00e0 tra molte possibili. VALISystem A tenterebbe di inviargli un messaggio: deve trasferirsi nel sud della California, nella reazionaria Contea di Orange presso Los Angeles, il cui paesaggio possiede molte caratteristiche del Messico. L\u00ec Brady deve andare incontro al suo destino. Proprio dalla California negli stessi anni si fa avanti il fenomeno Ferris F. Fremont, un politico con poche qualit\u00e0 e ancora meno scrupoli, probabile mandante occulto di alcuni omicidi eccellenti (i fratelli Kennedy e il dottor King primi fra tutti) che gli sgomberano la strada verso la corsa alla presidenza degli Stati Uniti.\nPrima ancora di giungere a Washington, Fremont si occupa di disgregare l\u2019avversario partito democratico facendo leva sulla fobia comunista. Gi\u00e0 in precedenza, negli anni cinquanta, in pieno periodo maccartista, aveva usato come spregiudicato strumento di ascesa politica la demonizzazione di una fantomatica organizzazione denominata Aramchek, una congiura comunista probabilmente inventata da lui, che era per\u00f2 servita allo scopo.\nFremont entra in carica nel 1969, e immediatamente il clima politico cambia. Sguinzaglia per il paese i Friends of American People (FAP) giovani fanatici con il compito di segnalare ogni potenziale pericolo comunista per la sicurezza nazionale. Anche Phil e Nick vengono importunati: il primo, che si \u00e8 trasferito a vivere a Placentia (Orange County) per stare vicino all\u2019amico, riceve la visita di due FAP che lo invitano a rivelare qualcosa sul passato sinistrorso di Nicholas Brady a Berkeley. Impaurito dall\u2019attenzione dell\u2019amministrazione, Phil cerca di entrare nelle loro grazie e si porta a letto la ragazza FAP, Vivian Kaplan; lei gli fa credere di essere minorenne per poterlo ricattare, ma Phil si accorge dell\u2019inganno e trova anche la droga che i FAP hanno nascosto in casa sua per denunciarlo.\nNicholas Brady, che nel frattempo ha trovato lavoro in una casa discografica di musica folk, viene invitato dai FAP a segnalare i testi di canzone sovversivi che gli vengono sottoposti in audizione, ma rifiuta. La sua esperienza mistica paranormale intanto prosegue: VALIS gli rivela che suo figlio neonato ha una pericolosa ernia strozzata che nessun medico ha rilevato, cos\u00ec riescono a farlo operare per tempo. Questo convince anche Phil e Rachel che c\u2019\u00e8 del vero nel suo delirio. Adesso Nick ha frequenti visioni di luci rotanti che lo abbagliano, ed \u00e8 convinto che VALIS salver\u00e0 il paese dalla tirannia di Fremont, che si scopre essere nato proprio a Placentia. A causa di una nevralgia dentale Nick si imbottisce di pentothal e vitamine e ritiene di avere un\u2019agnizione nel vedere il ciondolo al collo di una farmacista: la dittatura di Fremont \u00e8 la prosecuzione nel tempo dell\u2019Impero Romano, che rappresenta il potere malvagio, mentre VALIS \u00e8 legata al potere dissidente, ai primi cristiani che si nascondevano nelle catacombe.\nIl giudizio di Nick su ci\u00f2 che gli accade \u00e8 in continua evoluzione; \u00e8 convinto che VALIS gli trasmetta emissioni telepatiche che provengono da una stella che egli chiama Albemuth: si tratta del luogo d\u2019origine dell\u2019umanit\u00e0, l\u2019Eden, che sulla Terra \u00e8 conosciuta come Fomalhaut. A mano a mano che si documenta con le letture, Brady giunge alla conclusione che la storia si \u00e8 fermata nell\u2019anno 70 e.v., e tutto ci\u00f2 che \u00e8 accaduto dopo \u00e8 un\u2019illusione: il governo di Fremont e il governo sovietico rappresentano la prosecuzione dell\u2019Impero al quale si oppone VALIS. In sogno gli appaiono il nome e il volto di una donna afroamericana, Sadassa Silvia, che il giorno dopo si presenta alla casa discografica per cercare un lavoro. Lei gli rivela che il suo cognome in realt\u00e0 \u00e8 Aramchek, ma ha dovuto cambiarlo in Silvia dopo la campagna di Ferris Fremont.\nIntanto si diffonde la notizia che \u00e8 stato scoperto un satellite di origine extraterrestre in orbita intorno alla Terra. Nick e Phil capiscono che si tratta della trasmittente in contatto con Nick. I sovietici inviano una navetta spaziale per tentare di contattarla, ma esplode distruggendo il satellite: secondo Nicholas Brady, \u00e8 stata un'azione deliberata russa. Infatti \u00e8 giunto alla conclusione che Ferris Fremont sia una creatura del Partito Comunista, e che a questo punto USA e URSS siano un solo potere che prosegue quello millenario dell\u2019Impero. Sadassa gli rivela di essere davvero un\u2019adepta di Aramchek, che \u00e8 l\u2019unico baluardo contro la dittatura di Fremont.\nNick decide di far incidere un disco a un gruppo famoso e distribuirlo dopo aver inserito messaggi subliminali diretti al pubblico, per rivelare che il Presidente \u00e8 in realt\u00e0 una creatura dei sovietici. Ottiene anche l\u2019aiuto di Sadassa, ma Vivian Kaplan, che nel frattempo \u00e8 assunta dalla polizia, lo smaschera. Le autorit\u00e0 sanno gi\u00e0 tutto sul messaggio subliminale. Tutti e tre vengono arrestati, Nicholas Brady viene brutalmente assassinato con un colpo al cuore. Phil ottiene di dire addio a Sadassa Aramchek, che sar\u00e0 a sua volta uccisa, poi viene internato in un campo coatto di lavoro. I suoi libri sovversivi d\u2019ora in poi saranno scritti da altri e si allineeranno con la visione ufficiale. Ma mentre \u00e8 al lavoro ascolta la radio, VALIS \u00e8 riuscito a far pubblicare il disco con il messaggio subliminale presso un\u2019altra casa discografica. L\u2019operazione di Nick e Sadassa era solo un diversivo. Forse \u00e8 l\u2019inizio della fine per la tirannia di Fremont e l\u2019Impero.\nCritica.\nAncor pi\u00f9 del successivo \"Valis\", \u00e8 questo il romanzo che risente direttamente dell\u2019esperienza pseudo-religiosa vissuta da Dick nel febbraio e nel marzo 1974, che gli rivela un\u2019entit\u00e0 soprannaturale la cui manifestazione \u00e8 un raggio di luce rosa. Il nome Aramchek \u00e8 uno dei frammenti di linguaggio senza significato che l\u2019autore riceveva durante le sue esperienze auditive e visive. Il tema della trascendenza, assolutamente prevalente nel romanzo, diventa una sintesi dei valori di verit\u00e0 che la modernit\u00e0 produce. \nSecondo la bibbia, la presenza divina si manifesta nel \"logos\", nella parola; l\u2019intensa meditazione religiosa di Dick, che non dimentica mai di essere uno scrittore di fantascienza, la aggiorna al mondo delle comunicazioni di massa, sotto forma di un satellite artificiale in orbita intorno alla Terra. Non c\u2019\u00e8 ordine nel mondo \u201calternativo\u201d di Dick, il mondo \u00e8 caos, e la sua letteratura ha la funzione di rendere visibile una scissione che \u00e8 descrizione delle contraddizioni della realt\u00e0 contemporanea, e riflesso della scissione dipolare di cui soffre l\u2019autore. Questa schizofrenia \u00e8 anche alla base dei problemi essenziali della civilt\u00e0 occidentale, con il dualismo anima/corpo. La scrittura, come metafora di questo dualismo, \u00e8 elemento fondamentale della retorica della modernit\u00e0, della gnosi da cui ha origine l\u2019Occidente.\nElementi autobiografici.\nIl personaggio Philip Dick \u00e8 l'esplicita auto-rappresentazione dello scrittore statunitense. Numerosi elementi autobiografici si ritrovano anche in Nicholas Brady, vero e proprio \"alter ego\" nel quale lo scrittore proietta un'immagine di quello che sarebbe potuto essere, se non fosse diventato autore di fantascienza:\nAdattamenti cinematografici.\nNell'ottobre del 2007 sono iniziate le riprese del film indipendente \"Radio Free Albemuth\", scritto, diretto e prodotto da John Alan Simon. Il film \u00e8 stato proiettato per la prima volta febbraio 2010 al Sedona Film Festival. \u00c8 stato distribuito negli Stati Uniti il 27 giugno 2014, grazie anche al successo ottenuto con una campagna di crowdfunding su Kickstarter."}
{"id": "1061133", "revid": "32698", "url": "https://it.wikipedia.org/wiki?curid=1061133", "title": "Maple computer algebra system", "text": ""}
{"id": "1061135", "revid": "247222", "url": "https://it.wikipedia.org/wiki?curid=1061135", "title": "Jannacci Enzo", "text": "Jannacci Enzo \u00e8 un album di Enzo Jannacci, pubblicato nel 1972.\nIl disco.\nL'album \u00e8 parzialmente composto (primo caso nella produzione di Jannacci) da reincisioni di alcuni brani gi\u00e0 pubblicati in precedenza dal cantautore: sono presenti in nuova versione \"El portava i scarp del tennis\", \"Dona che te durmivet\", \"Prendeva il treno\", \"Ti te s\u00e9 no\", \"Faceva il palo\", e anche \"E sapere\" (traduzione in italiano di \"E sav\u00e8\").\nLa canzone pi\u00f9 celebre \u00e8 certamente \"Ragazzo padre\", brano per certi versi struggente, che racconta dell'improvvisa paternit\u00e0 di un giovane, il quale non riesce a trovar sostegno presso una societ\u00e0 indifferente e crudele; questo \u00e8 uno dei tre inediti del disco, gli altri sono \"La giostra\" (reincisa anni dopo da Milva con il titolo \"La rossa\" e il testo in gran parte cambiato) e \"Una tristezza che si chiamasse Maddalena\", canzone gi\u00e0 incisa qualche mese prima da Nicola Arigliano.\nGli arrangiamenti sono curati da Alberto Baldan e Italo Greco. Tranne dove indicato, i testi e le musiche sono di Enzo Jannacci."}
{"id": "1061136", "revid": "36426", "url": "https://it.wikipedia.org/wiki?curid=1061136", "title": "Chiesa di Santa Maria a Coverciano", "text": "La chiesa di Santa Maria a Coverciano \u00e8 un luogo di culto cattolico che si trova a Firenze nella zona est di Coverciano. Esistono due chiese dedicate a Santa Maria, quella antica, situata in una traversa della via Gabriele D'Annunzio, e quella nuova in Via Manni, ricostruita come parrocchia per la cresciuta popolazione della zona nel 1931.\nStoria.\nL'epoca di costruzione del primo edificio, di modeste dimensioni, risale all'XI secolo. Importanti lavori furono eseguiti all'inizio del '600, come riporta la datazione 1606 sull'architrave della porta d'accesso, quando venne probabilmente costruito il portico con serliana, colonne e pilastri che la precede. Ebbe poi una consistente ristrutturazione nel 1716 e nel 1830.\nTrasferita la sede parrocchiale nella nuova chiesa di via Manni, disegnata dall'architetto Ezio Cerpi nel 1931 e terminata da Raffaello Franci, l'antico edificio pass\u00f2 nel 1934 alle Suore Francescane Ancelle di Maria, originarie di Quadalto (Palazzuolo sul Senio - Firenze) il cui ordine era stato fondato nel 1744.\nDescrizione.\nAll'interno ad unica navata della chiesa vecchia vi \u00e8 una tela dei primi dell'800 raffigurante la \"Madonna Assunta\" e sulla volta a botte un affresco coevo con la \"Madonna incoronata dalla Santissima Trinit\u00e0\"."}
{"id": "1061137", "revid": "228587", "url": "https://it.wikipedia.org/wiki?curid=1061137", "title": "Johann Kaspar Mertz", "text": "Biografia.\nJohann Kaspar Mertz nasce a Presburgo (l'odierna Bratislava), in Slovacchia.\nTra il 1840 circa e il 1856 \u00e8 a Vienna, citt\u00e0 che aveva ospitato altre importanti figure del mondo chitarristico, come Anton Diabelli, Mauro Giuliani, Wenceslaus Matiegka e Simon Franz Molitor. La fama di Mertz \u00e8 dovuta soprattutto al suo virtuosismo esecutivo, che lo porta a suonare in Moravia, Polonia, Russia, Germania (Berlino e Dresda).\nNel 1846 sfiora la morte a causa di una overdose di stricnina, prescrittagli per il trattamento di una nevralgia, che gli coster\u00e0 una convalescenza di un anno, assistito dalla moglie, la pianista Josephine Plantin, sposata nel 1842. Si pu\u00f2 ipotizzare che l'ascolto, da parte di Johann Kaspar, del repertorio romantico suonato dalla moglie al pianoforte durante la convalescenza abbia influenzato sul suono e l'inusuale tecnica della mano destra adottata nella stesura dei \"Bardenkl\u00e4nge\" op.13 (1847-1855).\nLa musica di Mertz, contrariamente a gran parte dei suoi contemporanei, segue i modelli pianistici di Chopin, Mendelssohn, Schubert e Schumann, piuttosto che quelli classici di Mozart e Haydn (come per Sor e Aguado) o quelli operistici di Rossini (come per Giuliani).\nComposizioni.\nMertz ha scritto almeno 150 numeri d'opera pi\u00f9 tantissime composizioni inedite e postume. Si ricordano soprattutto le composizioni per chitarra sola e quelle per chitarra e pianoforte. Nelle sue opere per chitarra sola spiccano soprattutto i notturni e le fantasie, tra le quali compare l'Elegia, un'opera che secondo molti musicisti \u00e8 la composizione che ha segnato pi\u00f9 di tutte il romanticismo della chitarra. Johann Kaspar Mertz fa parte, insieme a Giulio Regondi e Napol\u00e9on Coste, della triade romantica della chitarra, strumento che \u00e8 sopravvissuto in tutto il periodo romantico grazie a queste personalit\u00e0. Lo stile compositivo e le armonie di Mertz si improntano nella prima parte della sua vita su uno stile classico, ma in seguito su uno stile decisamente pi\u00f9 romantico e con armonie elaborate, uno stile quasi pianistico che solo lui stesso riusciva a eseguire nel modo migliore, impressionando tutti, perfino Schubert. \nOpere per chitarra\nCuriosit\u00e0.\nAndreas Stevens propone sulla base di ricerche documentali due rettifiche: il suo nome non sarebbe Johann ma Josef, (per la precisione Casparus Josephus Mertz) e che (p.28) il noto ritratto in realt\u00e0 non sarebbe il suo perch\u00e9 l'unica foto di cui si ha notizia si era deteriorata quasi subito. Mertz era alto quasi due metri, capelli castano chiari e un paio di piccoli baffi. Attenzione che la tesi di Astrid Stempnik non presenta tutte informazioni attendibili. Si veda Fronimo n. 78 pag. 18, ed. Suvini Zerboni, Milano, gennaio 1992 "}
{"id": "1061146", "revid": "287204", "url": "https://it.wikipedia.org/wiki?curid=1061146", "title": "In questo piccolo mondo", "text": "In questo piccolo mondo (\"Puttering About in a Small Land\") \u00e8 un romanzo di Philip K. Dick, scritto intorno al 1957 e pubblicato postumo nel 1985. Fa parte dei romanzi non di fantascienza (\"mainstream\") dello scrittore statunitense.\nTrama.\nRoger e Virginia Lindahl, dopo il loro primo incontro a Washington nel 1944, si trasferiscono in un sobborgo di Los Angeles dove iniziano a gestire un piccolo negozio di elettrodomestici (\"Modern TV Sales and Services\"). Quando decidono di mandare il loro figlio asmatico, Gregg, in un collegio privato a Ojai, in California, il loro matrimonio \u00e8 gi\u00e0 entrato in una crisi profonda. \nL'incontro di Roger con Liz Bonner, i cui figli frequentano la stessa scuola di Gregg, sconvolge una vita ritenuta banale e insoddisfacente. E alla fine non sar\u00e0 pi\u00f9 possibile tornare indietro.\nElementi autobiografici.\nLa vicenda imprenditoriale di Roger e Virginia \u00e8 ispirata alle prime esperienze lavorative di Dick in due negozi di dischi a Berkeley, negli anni quaranta. All'epoca questo tipo di attivit\u00e0 vendevano anche radio e i primi televisori e fornivano assistenza tecnica.\nQuesto elemento si ritrova anche in altri romanzi:"}
{"id": "1061148", "revid": "125424662", "url": "https://it.wikipedia.org/wiki?curid=1061148", "title": "Inibitore della pompa protonica", "text": "Gli inibitori della pompa protonica (IPP, impropriamente noti anche come \"Prazoli\") sono un gruppo di molecole la cui azione principale \u00e8 una pronunciata riduzione di lunga durata (dalle 18 alle 24 ore) dell'acidit\u00e0 dei succhi gastrici.\nIl gruppo degli IPP \u00e8 il successore degli antistaminici H2 (come la ranitidina) e sono largamente pi\u00f9 diffusi di questi ultimi per la loro maggiore efficacia.\nUsi clinici.\nQuesti medicinali sono utilizzati nel trattamento sintomatico ed eziologico di diverse sindromi, come:\nGli IPP sono anche utilizzati in pazienti trattati con acido acetilsalicilico o altri FANS a lungo termine. Tali farmaci, inibendo la funzione dell'enzima ciclossigenasi 1 (COX 1), hanno come effetto collaterale una riduzione della sintesi di prostaglandine, processo che dipende dallo stesso enzima. Poich\u00e9 tra le funzioni delle prostaglandine c'\u00e8 la protezione della mucosa gastrica dall'acidit\u00e0, si utilizzano gli IPP al fine di ridurre l'acidit\u00e0 e proteggere la mucosa gastrica.\nNonostante alcune differenze a livello di farmacocinetica, tutte le diverse molecole degli IPP non sembrano avere profili di efficacia clinica significativamente diversi tra loro, anche nei protocolli per l'eradicazione dell'Helicobacter pylori; in ambito di sanit\u00e0 pubblica e farmacoeconomia, la scelta tra i diversi IPP dovrebbe quindi tenere conto anche del rapporto costi/benefici, orientandola in direzione delle molecole pi\u00f9 economiche a parit\u00e0 di efficacia (come il lansoprazolo).\nMeccanismo d'azione.\nQuesto tipo di medicinale inibisce l'enzima gastrico H+/K+-ATPasi (la pompa a protoni), catalizzatore dello scambio degli ioni H+ e K+. Questo crea un'inibizione efficace sulla secrezione acida.\nNel micro-canale dove il pH \u00e8 basso, vicino al 2, questi inibitori vengono ionizzati e trasformati in molecole che stabiliscono dei legami covalenti col gruppo tiolico (SH) della cisteina della sotto-unit\u00e0 della pompa. Cos\u00ec facendo la pompa \u00e8 inibita in modo irreversibile. La ripresa dell'attivit\u00e0 di pompaggio necessita la produzione di nuove pompe. Mediamente il tempo per la sintesi di nuove pompe \u00e8 tra le 18 e le 24 ore, un'unica dose permette un'inibizione di circa 24 ore.\nIl fatto che gli inibitori siano attivi solo in ambiente acido, prima della protonazione, spiega che hanno un effetto minimo sulla H+/K+-ATPasi extra-gastrica situata al livello del retto e del colon.\nSe questi inibitori fossero somministrati per scopo non gastrico, si trasformerebbero in metaboliti attivi nello stomaco, poich\u00e9 nei micro-canali si raggiunge una concentrazione tale da inibire la pompa a protoni.\nLa secrezione di Cl-, parallela a quella dell'H+ per produrre HCl, non \u00e8 direttamente modificata dagli inibitori della H+/K+-ATPasi. Il meccanismo della secrezione di Cl- resta ancora poco conosciuto. Sembra comunque essere legato a quella del potassio, che permette il riciclaggio di quest'ultimo.\nUna conseguenza dell'inibizione dell'H+/K+-ATPasi gastrico \u00e8 l'aumento esponenziale della gastrinemia, molto importante nei topi, ma di scarso rilievo nell'uomo. L'ipergastrinemia potrebbe dare il via a un'iperplasia delle cellule enterocromaffini.\nEffetti indesiderati.\nQuesti medicinali sono generalmente ben tollerati. La maggioranza degli effetti indesiderati sono leggeri e transitori.\nGli effetti indesiderati seguenti costituiscono una minoranza sul totale: diarrea, cefalea, flatulenza, dolori addominali, stordimenti/vertigini, eruzioni cutanee, palpitazioni cardiache.\nIn certi casi gli effetti indesiderati spariscono con l'interruzione del trattamento.\nPotrebbe verificarsi un effetto osteoporotico dopo un utilizzo prolungato, aumentando sensibilmente il numero di fratture del collo del femore.\nL'MHRA, autorit\u00e0 sanitaria britannica, ha emanato delle linee guida che raccomandano ai medici la misurazione dei livelli di magnesio prima e dopo i trattamenti con IPP protratti oltre 3 mesi, a seguito di studi che hanno evidenziato casi di importante carenza. Oltre i 12 mesi, si \u00e8 evidenziato un rischio di osteoporosi e fratture alle ossa maggiore del 30-40% rispetto alla \"baseline\".\nL\u2019assunzione prolungata di inibitori della pompa protonica (IPP) pu\u00f2 essere associata a un'alterazione del livello di cromogranina A (CgA) che in sede di analisi viene utilizzata come marcatore dei tumori neuroendocrini. I livelli di cromogranina A ritornano normali dopo 14 giorni dall\u00b4interruzione del trattamento con farmaci IPP.\nUno studio condotto su larga scala e pubblicato nel 2016 ha dimostrato come l\u00b4assunzione prolungata di inibitori di pompa protonica negli anziani aumenti il rischio di sviluppare segni progressivi della demenza."}
{"id": "1061154", "revid": "92723", "url": "https://it.wikipedia.org/wiki?curid=1061154", "title": "Dignitatis Humanae", "text": "La Dignitatis Humanae \u00e8 una dichiarazione del Concilio Vaticano II \"sulla libert\u00e0 religiosa\". Approvato con voti favorevoli e 70 contrari dai vescovi radunati in concilio, fu promulgato da papa Paolo VI il 7 dicembre 1965.\nIl titolo latino \"Dignitatis Humanae\" significa \"circa la dignit\u00e0 dell'uomo\" e deriva dalle prime parole del decreto stesso.\nEssa rappresenta l'affermazione del principio della libert\u00e0 religiosa. Un certo numero (circa il 10%) dei padri conciliari erano su posizioni favorevoli al principio della tolleranza religiosa; al momento della firma del documento solo 70 non lo firmarono.\nContenuti.\nQuest'affermazione riprende il concetto espresso dalla costituzione dogmatica \"Lumen Gentium\", che era stata approvata il 21 novembre 1964. L'interpretazione del \"subsistit in\" ha lasciato spazio a tesi tipiche dell'ermeneutica della discontinuit\u00e0, secondo cui la vera religione potrebbe sussistere anche in altre chiese o religioni, ma \u00e8 stata autorevolmente chiarita il 6 agosto 2000 con la dichiarazione \"Dominus Jesus\" della Congregazione per la Dottrina della Fede, che afferma che \u00abesiste un'unica Chiesa di Cristo, che sussiste nella Chiesa cattolica governata dal successore di Pietro e dai vescovi in comunione con lui\u00bb.\nSignificativamente, il diritto alla libert\u00e0 religiosa viene fondato sulla Rivelazione divina, conferendo un carattere dogmatico alla sua affermazione quale diritto dell'ordine divino della Creazione e, di conseguenza, dell'ordine naturale manifesto nella storia umana e nella vita delle singole persone.\nOgni persona ha il diritto alla libert\u00e0 religiosa, cio\u00e8 ogni persona deve essere libera nel credere secondo la propria coscienza, e nessuno, singolo, gruppo o stato, pu\u00f2 costringerla a cambiare idea. L'esercizio di questa libert\u00e0 \u00e8 \"\u201centro debiti limiti\u201d\": cio\u00e8 nel rispetto della legge morale naturale.\nAttraverso queste due affermazioni il Concilio espone i fondamenti della libert\u00e0 religiosa:"}
{"id": "1061155", "revid": "110157", "url": "https://it.wikipedia.org/wiki?curid=1061155", "title": "Stona\u0159ov", "text": "Stona\u0159ov (in tedesco \"Stannern\") \u00e8 un comune mercato della Repubblica Ceca facente parte del distretto di Jihlava, nella regione di Vyso\u010dina.\nStoria.\nIl villaggio \u00e8 stato fondato sul finire del XII secolo; il primo documento che lo menziona direttamente risale al 1347. Nel 1367 ricevette i privilegi riservati alla citt\u00e0; nel 1530 fu ceduto alla vicina cittadina di Jihlava.\nEconomia.\nLe fonti principali di sostentamento per la popolazione locale sono l'agricoltura e l'industria tessile; due manifatture tessili furono costruite nel villaggio sul finire del XIX secolo."}
{"id": "1061156", "revid": "287204", "url": "https://it.wikipedia.org/wiki?curid=1061156", "title": "Teoremi di Mertens", "text": "Nella teoria analitica dei numeri, i teoremi di Mertens sono tre risultati dimostrati da Franz Mertens nel 1874 connessi alla densit\u00e0 dei numeri primi.\nEnunciati.\nIn seguito, formula_1 indica tutti i numeri primi non maggiori di formula_2.\nPrimo teorema di Mertens:\nnon supera 2 in valore assoluto per ogni formula_4. (A083343)\nSecondo teorema di Mertens:\ndove formula_6 \u00e8 la costante di Meissel-Mertens (A077761). Pi\u00f9 precisamente, Mertens dimostr\u00f2 che l'espressione nel limite \u00e8 minore in valore assoluto di\nper ogni formula_4.\nTerzo teorema di Mertens:\ndove formula_10 \u00e8 la costante di Eulero-Mascheroni (A001620).\nCambi di segno.\nIn un articolo del 1983 sulla velocit\u00e0 di crescita della funzione sigma, Guy Robin dimostr\u00f2 che nel secondo teorema di Mertens la differenza\ncambia segno infinite volte, e che pure nel terzo teorema la differenza\ncambia segno infinite volte. I risultati di Robin sono analoghi al famoso teorema di Littlewood che la differenza formula_13 cambia segno frequentemente. Non si \u00e8 ancora scoperto un analogo del numero di Skewes (un limite superiore sul primo numero naturale per cui formula_14) nel caso del secondo e del terzo teorema di Mertens.\nSecondo teorema di Mertens e il teorema sui numeri primi.\nRiguardo alla sua formula asintotica del secondo teorema, Mertens nel suo articolo fa riferimento a \"due formule curiose di Legendre\", la prima \u00e8 il prototipo del suo secondo teorema (e la seconda un prototipo del terzo teorema: vedere le prime righe dell'articolo). Rammenta che \u00e8 contenuta nella terza edizione del \"Th\u00e9orie des nombres\" del 1830 (in realt\u00e0 gi\u00e0 menzionata nella seconda edizione del 1808) di Legendre, e che una versione pi\u00f9 elaborata fu dimostrata da Chebyshev nel 1851. Da notare che, gi\u00e0 nel 1737, Eulero conosceva il comportamento asintotico di questa serie.\nMertens descrive diplomaticamente la sua dimostrazione come pi\u00f9 precisa e rigorosa. In realt\u00e0 nessuna delle precedenti dimostrazioni erano accettabili dagli standard moderni: il calcolo di Eulero coinvolgeva l'infinito (e il logaritmo iperbolico di infinito, come anche il logaritmo del logaritmo di infinito); il ragionamento di Legendre \u00e8 euristico; e la dimostrazione di Chebyshev, sebbene corretta, faceva uso della congettura di Gauss-Legendre, che sar\u00e0 dimostrata solo nel 1896 e conosciuta come teorema dei numeri primi.\nLa dimostrazione di Mertens non si basa su nessuna congettura (nel 1874), e solo su semplice analisi matematica. Fu pubblicata 22 anni prima della dimostrazione del teorema dei numeri primi che, per contrasto, dipende dalla attenta analisi del comportamento della funzione Zeta di Riemann come una funzione a variabile complessa.\nLa dimostrazione di Mertens \u00e8 per questo motivo notevole. In realt\u00e0, con la notazione moderna O-grande si scrive come\nmentre si pu\u00f2 mostrare che il teorema dei numeri primi (nella sua forma pi\u00f9 semplice, senza stima dell'errore), \u00e8 equivalente a\nNel 1909 Edmund Landau, utilizzando la migliore versione a sua disposizione del teorema dei numeri primi, dimostr\u00f2 che vale\nIn particolare il termine d'errore \u00e8 minore di formula_18 per ogni intero formula_19 fissato. Una semplice sommazione per parti, che sfrutta la forma pi\u00f9 forte del teorema dei numeri primi, migliora la stima a\nper qualche formula_21."}
{"id": "1061158", "revid": "27723", "url": "https://it.wikipedia.org/wiki?curid=1061158", "title": "Vyso\u010dina", "text": ""}
{"id": "1061160", "revid": "27723", "url": "https://it.wikipedia.org/wiki?curid=1061160", "title": "Stannern", "text": ""}
{"id": "1061161", "revid": "287204", "url": "https://it.wikipedia.org/wiki?curid=1061161", "title": "Stonarov", "text": ""}
{"id": "1061162", "revid": "599013", "url": "https://it.wikipedia.org/wiki?curid=1061162", "title": "Clan Toyotomi", "text": "Il fu un clan giapponese di origini non nobili e breve vita, che tuttavia ebbe grande influenza durante il periodo Azuchi-Momoyama della storia del Giappone.\nStoria.\nIl clan fu ufficialmente fondato nel 1586 quando Hashiba Hideyoshi, che pur essendo membro di una famiglia samurai di origini contadine era diventato uno dei pi\u00f9 fidati generali di Oda Nobunaga, ricevette il cognome Toyotomi dall'Imperatore. Hideyoshi aveva cercato di ottenere il titolo di sh\u014dgun, che gli fu precluso a causa delle sue umili origini, ma gli era stato invece concesso il posto di \"kanpaku\" (reggente imperiale) nel 1585; da questo incarico abdic\u00f2 nel 1591 a favore di suo nipote Miyoshi Nobuyoshi, che seguendo la sua ascesa aveva cambiato nome prima in Hashiba Hidetsugu e poi in Toyotomi Hidetsugu.\nIl clan perse il suo potere ed estinse la sua linea maschile con la sconfitta di Toyotomi Hideyori, figlio ed erede di Hideyoshi, nel 1615, nell'assedio di Osaka."}
{"id": "1061163", "revid": "94647", "url": "https://it.wikipedia.org/wiki?curid=1061163", "title": "Peronospora della patata", "text": ""}
{"id": "1061165", "revid": "56620", "url": "https://it.wikipedia.org/wiki?curid=1061165", "title": "In terra ostile", "text": "In terra ostile (\"In Milton Lumky Territory\") \u00e8 un romanzo di Philip K. Dick scritto nel 1958 e pubblicato postumo nel 1985.\nAppartiene ai romanzi non di fantascienza (\"mainstream\") dello scrittore statunitense.\nTrama.\nUtah, anni '50. Bruce Stevens \u00e8 un giovane e abile agente di commercio quando incontra Susan, dieci anni pi\u00f9 vecchia di lui, da poco divorziata. Insicura e poco abile negli affari gli chiede di aiutarla a gestire il suo piccolo negozio di macchine da scrivere. Attratto dal fascino di quella che poi scoprir\u00e0 essere stata una sua vecchia insegnante delle medie, Bruce accetta.\nOrgoglio e desiderio di protezione si alternano in una storia d'amore dove il protagonista \u00e8 la reciproca difficolt\u00e0 di comunicare e capirsi. Su di loro l'ombra di Milt Lumky, ambiguo e ironico rappresentante di carta, figura emblematica ed allo stesso tempo indispensabile per riuscire a raggiungere il successo."}
{"id": "1061170", "revid": "20768", "url": "https://it.wikipedia.org/wiki?curid=1061170", "title": "Lungo cammino verso la libert\u00e0", "text": "Lungo cammino verso la libert\u00e0 (\"Long Walk to Freedom\", 1995) \u00e8 un'opera autobiografica scritta da Nelson Mandela, leader del movimento anti-apartheid in Sudafrica e primo presidente del Sudafrica dopo la caduta del regime segregazionista. Il libro ripercorre la vita di Mandela dall'infanzia nel Transkei fino al periodo immediatamente successivo la scarcerazione. Gran parte del materiale fu preparato da Mandela durante i suoi 27 anni di carcere a Robben Island e in altri istituti carcerari del Sudafrica."}
{"id": "1061181", "revid": "110157", "url": "https://it.wikipedia.org/wiki?curid=1061181", "title": "Mutters", "text": "Mutters \u00e8 un comune austriaco di 2 077 abitanti nel distretto di Innsbruck-Land, in Tirolo. Il 1\u00ba gennaio 1974 ha inglobato il comune soppresso di Kreith.\nIl 18 novembre 1977 a Mutters mor\u00ec Kurt Alois von Schuschnigg, l'ultimo capo del governo austriaco anti-nazista prima dell'\"Anschluss\" con la Germania nazista, nel 1938."}
{"id": "1061184", "revid": "14691", "url": "https://it.wikipedia.org/wiki?curid=1061184", "title": "Long Walk to Freedom", "text": ""}
{"id": "1061185", "revid": "27723", "url": "https://it.wikipedia.org/wiki?curid=1061185", "title": "Kurt Schuschnigg", "text": ""}
{"id": "1061188", "revid": "486946", "url": "https://it.wikipedia.org/wiki?curid=1061188", "title": "Shalom aleikhem", "text": "Shalom aleikhem o Shalom aleichem (Ebraico: \u05e9\u05dc\u05d5\u05dd \u05e2\u05dc\u05d9\u05db\u05dd) \u00e8 un tipico saluto ebraico. Il significato \u00e8 \"che la pace sia su di voi\".\nCanzone del venerd\u00ec sera.\nDopo l'entrata dello Shabbat \u00e8 uso recitare un canto composto nel XVII secolo da cabbalisti di Tzfat.\n\"Testo in ebraico\":\n\u05e9\u05b8\u05c1\u05dc\u05d5\u05b9\u05dd \u05e2\u05b2\u05dc\u05b5\u05d9\u05db\u05b6\u05dd \u05de\u05b7\u05dc\u05b0\u05d0\u05b2\u05db\u05b5\u05d9 \u05d4\u05b7\u05e9\u05b8\u05bc\u05c1\u05e8\u05b5\u05ea \u05de\u05b7\u05dc\u05b0\u05d0\u05b2\u05db\u05b5\u05d9 \u05e2\u05b6\u05dc\u05b0\u05d9\u05d5\u05b9\u05df\n\u05de\u05b4\u05de\u05b6\u05bc\u05dc\u05b6\u05da\u05b0 \u05de\u05b7\u05dc\u05b0\u05db\u05b5\u05d9 \u05d4\u05b7\u05de\u05b0\u05bc\u05dc\u05b8\u05db\u05b4\u05d9\u05dd \u05d4\u05b7\u05e7\u05b8\u05bc\u05d3\u05d5\u05b9\u05e9\u05c1 \u05d1\u05b8\u05bc\u05e8\u05d5\u05bc\u05da\u05b0 \u05d4\u05d5\u05bc\u05d0\n\u05d1\u05bc\u05d5\u05b9\u05d0\u05b2\u05db\u05b6\u05dd \u05dc\u05b0\u05e9\u05b8\u05c1\u05dc\u05d5\u05b9\u05dd \u05de\u05b7\u05dc\u05b0\u05d0\u05b2\u05db\u05b5\u05d9 \u05d4\u05b7\u05e9\u05b8\u05bc\u05c1\u05e8\u05b5\u05ea \u05de\u05b7\u05dc\u05b0\u05d0\u05b2\u05db\u05b5\u05d9 \u05e2\u05b6\u05dc\u05b0\u05d9\u05d5\u05b9\u05df\n\u05de\u05b4\u05de\u05b6\u05bc\u05dc\u05b6\u05da\u05b0 \u05de\u05b7\u05dc\u05b0\u05db\u05b5\u05d9 \u05d4\u05b7\u05de\u05b0\u05bc\u05dc\u05b8\u05db\u05b4\u05d9\u05dd \u05d4\u05b7\u05e7\u05b8\u05bc\u05d3\u05d5\u05b9\u05e9\u05c1 \u05d1\u05b8\u05bc\u05e8\u05d5\u05bc\u05da\u05b0 \u05d4\u05d5\u05bc\u05d0\n\u05d1\u05b8\u05bc\u05e8\u05b0\u05db\u05d5\u05bc\u05e0\u05b4\u05d9 \u05dc\u05b0\u05e9\u05b8\u05c1\u05dc\u05d5\u05b9\u05dd \u05de\u05b7\u05dc\u05b0\u05d0\u05b2\u05db\u05b5\u05d9 \u05d4\u05b7\u05e9\u05b8\u05bc\u05c1\u05e8\u05b5\u05ea \u05de\u05b7\u05dc\u05b0\u05d0\u05b8\u05db\u05b4\u05d9 \u05e2\u05b6\u05dc\u05b0\u05d9\u05d5\u05b9\u05df\n\u05de\u05b4\u05de\u05b6\u05bc\u05dc\u05b6\u05da\u05b0 \u05de\u05b7\u05dc\u05b0\u05db\u05b5\u05d9 \u05d4\u05b7\u05de\u05b0\u05bc\u05dc\u05b8\u05db\u05b4\u05d9\u05dd \u05d4\u05b7\u05e7\u05b8\u05bc\u05d3\u05d5\u05b9\u05e9\u05c1 \u05d1\u05b8\u05bc\u05e8\u05d5\u05bc\u05da\u05b0 \u05d4\u05d5\u05bc\u05d0\n\u05e6\u05b5\u05d0\u05ea\u05b0\u05db\u05b6\u05dd \u05dc\u05b0\u05e9\u05b8\u05c1\u05dc\u05d5\u05b9\u05dd \u05de\u05b7\u05dc\u05b0\u05d0\u05b2\u05db\u05b5\u05d9 \u05d4\u05b7\u05e9\u05b8\u05bc\u05c1\u05e8\u05b5\u05ea \u05de\u05b7\u05dc\u05b0\u05d0\u05b8\u05db\u05b4\u05d9 \u05e2\u05b6\u05dc\u05b0\u05d9\u05d5\u05b9\u05df\n\u05de\u05b4\u05de\u05b6\u05bc\u05dc\u05b6\u05da\u05b0 \u05de\u05b7\u05dc\u05b0\u05db\u05b5\u05d9 \u05d4\u05b7\u05de\u05b0\u05bc\u05dc\u05b8\u05db\u05b4\u05d9\u05dd \u05d4\u05b7\u05e7\u05b8\u05bc\u05d3\u05d5\u05b9\u05e9\u05c1 \u05d1\u05b8\u05bc\u05e8\u05d5\u05bc\u05da\u05b0 \u05d4\u05d5\u05bc\u05d0\n\"Traslitterazione\":\nShalom aleichem malachei hashareit malachei elyon,\nmi-melech malchei ha-melachim haQadosh BarukhHu.\nBo'achem le-shalom malachei hashalom malachei elyon,\nmi-melech malchei ha-melachim haQadosh BarukhHu.\nBarchuni le-shalom malachei hashalom malachei elyon,\nmi-melech malchei ha-melachim haQadosh BarukhHu.\nTzeit'chem le-shalom malachei hashalom malachei elyon,\nmi-melech malchei ha-melachim haQadosh BarukhHu.\n\"Traduzione dall'ebraico\":\nPace a voi, angeli \"ministri\", angeli dell'Altissimo,\ndel Supremo Re dei re, il Santo, Benedetto Egli sia.\nVenite in pace, angeli di pace, angeli dell'Altissimo,\ndel Supremo Re dei re, il Santo, Benedetto Egli sia.\nBeneditemi con la pace, angeli di pace, angeli dell'Altissimo,\ndel Supremo Re dei re, il Santo, Benedetto Egli sia.\nAndate in pace, angeli di pace, angeli dell'Altissimo,\ndel Supremo Re dei re, il Santo, Benedetto Egli sia."}
{"id": "1061191", "revid": "12290", "url": "https://it.wikipedia.org/wiki?curid=1061191", "title": "Torcia Umana originale", "text": ""}
{"id": "1061194", "revid": "27723", "url": "https://it.wikipedia.org/wiki?curid=1061194", "title": "Wolfgang Schuessel", "text": ""}
{"id": "1061195", "revid": "56620", "url": "https://it.wikipedia.org/wiki?curid=1061195", "title": "Nick e il Glimmung", "text": "Nick e il Glimmung (\"Nick and the Glimmung\") \u00e8 un romanzo di fantascienza per bambini di Philip K. Dick, scritto nel 1966 e pubblicato per la prima volta nel 1988."}
{"id": "1061199", "revid": "287204", "url": "https://it.wikipedia.org/wiki?curid=1061199", "title": "Moschea di Re Sa'ud", "text": "La moschea di Re Sa\u02bf\u016bd () \u00e8 la pi\u00f9 ampia moschea della citt\u00e0 saudita di Gedda.\nLa moschea \u00e8 stata progettata da Abdel-Wahed El-Wakil ed \u00e8 stata terminata nel 1987. \u00c8 costituita soprattutto di mattoni e copre un'area di 9.700\u00a0m\u00b2, la sala di preghiera copre un'area di 2464\u00a0m\u00b2. La cupola pi\u00f9 grande \u00e8 larga 20 metri e raggiunge un'altezza di 42 metri. Il minareto raggiunge un'altezza di 60 metri.\nDisegno e architettura.\nIl disegno ricorda i disegni persiani dei \"quattro Iwan\", molto simili alla moschea di Isfahan, in Iran. Inoltre, la moschea del Sultano Hassan al Cairo in Egitto \u00e8 stata usata come modello per il minareto e per le decorazioni della soffitta.\nLa moschea \u00e8 rettangolare. I quattro iwan si aprono sul cortile centrale. Gli iwan non vengono enfatizzati individualmente come nel modello persiano. Gli iwan a nord ed a sud sono di fronte ad una cupola e separano quattro sale ad est e ad ovest. Le sale ad ovest sono divisi da due pilastri, ciascuno diviso in quattro navate. Le sale pi\u00f9 grandi ad est sono composte da tre navate ed otto colonne. L'iwan ad est \u00e8 il pi\u00f9 grande ed \u00e8 collegato con la sala principale di fronte al muro della Qibla."}
{"id": "1061203", "revid": "1654832", "url": "https://it.wikipedia.org/wiki?curid=1061203", "title": "Ferruccio Soleri", "text": "Biografia.\nAbbandonati gli studi di matematica e fisica, si iscrisse all'Accademia nazionale d'arte drammatica di Roma, dove si diplom\u00f2. Divenne successivamente allievo di Jacques Lecoq frequentando la Scuola internazionale di teatro Jacques Lecoq a Parigi.\nDebutt\u00f2 al Piccolo Teatro di Milano nel 1957 nello spettacolo \"La favola del figlio cambiato\" di Pirandello, diretto da Orazio Costa. Fece parte, insieme a Nino Castelnuovo, Gianni Magni e Giancarlo Cobelli, della squadra di mimi che affiancavano Cino Tortorella nella trasmissione della Rai \"Zurl\u00ec, mago del gioved\u00ec\". \nAttore di straordinaria agilit\u00e0 fisica e duttilit\u00e0 interpretativa, venne scelto da Giorgio Strehler nel 1959 come sostituto di Marcello Moretti per il ruolo di protagonista ne \"Il servitore di due padroni\" di Carlo Goldoni (nell'allestimento di Strehler, il ruolo principale vede \"Arlecchino\" al posto di \"Truffaldino\": lo spettacolo strehleriano fu presentato come \"Arlecchino servitore di due padroni\"). Soleri dava il cambio a Moretti una volta alla settimana, per poi sostituirlo alla sua scomparsa.\nInterprete di alcune regie strehleriane, Soleri si produsse anche come regista teatrale e drammaturgo, portando avanti la tradizione della commedia dell'arte.\nNel 2006 gli viene assegnato il Leone d'oro alla carriera.\nDal maggio 2007 \u00e8 stato nominato ambasciatore dell'Unicef, e recentemente \"Grande Ufficiale dalla Presidenza della Repubblica Italiana\".\nNel 2010, dopo 50 anni di Arlecchino, viene menzionato nel libro del Guinness dei primati per la pi\u00f9 lunga performance di teatro nello stesso ruolo."}
{"id": "1061204", "revid": "15756", "url": "https://it.wikipedia.org/wiki?curid=1061204", "title": "Fortificazioni di Reggio Calabria", "text": "Le fortificazioni di Reggio Calabria sono un insieme di strutture architettoniche - rocche, castelli, torri e bastioni - di epoca diversa che costituiscono quello che fu sistema di difesa della citt\u00e0 e del suo territorio storico, che in tempi diversi ebbe necessit\u00e0, a causa della propria configurazione geografica, di dotarsi di particolari strategie di tutela del proprio territorio.\nUna parte della storia cittadina, la pi\u00f9 antica della regione, \u00e8 scritta quindi nel suo sistema di fortificazioni.\nTra le principali fortificazioni che sorgevano all'interno della citt\u00e0 il Castello Aragonese di Reggio Calabria, la \"Cittadella\" (o \"Castelnuovo\") a mare nei pressi della foce del Calopinace, la \"Batteria San Francesco\" e la \"Batteria San Filippo\".\nIntorno alla citt\u00e0 sorgevano quindi le cosiddette \"quattro motte\" principali tra quelle che vennero edificate sulle colline sopra la citt\u00e0 quali \"Motta Rossa\", \"Motta An\u00f2meri\", \"Motta San Cirillo\" e Motta Sant'Aniceto, ed altri avamposti quali il \"Forte Catona\" (nel quartiere Catona, citato da Dante Alighieri nella Divina Commedia), la \"Torre Castiglia\" (tra i quartieri di Pellaro e Boccale II), la \"Torre San Gregorio\" (nel quartiere di San Gregorio).\nPi\u00f9 esternamente il Castello Ruffo di Scilla, o la Torre Cavallo e il Forte di Altafiumara nei pressi di Cannitello (quest'ultimo \u00e8 oggi trasformato in uno dei pi\u00f9 lussuosi e panoramici complessi alberghieri del mondo).\nIn epoca moderna (fine Ottocento) sono poi sorte altre fortificazioni nel circondario di Reggio tra cui le batterie di Pentimele, la \"Batteria Modena\" (nel Rione Modena) che possiede quattro postazioni per obici, la \"Batteria Gull\u00ec\" (nel quartiere di Arghill\u00e0) a 136 metri s.l.m. con otto postazioni per obici, la \"Batteria San Leonardo\" (nel quartiere Catona) a 14 s.l.m.\nEd altre fortificazioni nel circondario della citt\u00e0 quali \"Poggio Pignatelli\" a 1\u00a0km dopo l'abitato di Campo Calabro, da qui \u00e8 visibile la \"Batteria Matiniti inferiore\" a 316 s.l.m., a Matiniti Superiore sorge invece la \"Batteria Siacci\" 0 m s.l.m. a 2\u00a0km da Campo Calabro con dieci postazioni per obici. La \"Batteria Beleno\" sorge invece nei pressi di Piale, vicino a Villa San Giovanni, a 113 m s.l.m. e fu distrutta durante la seconda guerra mondiale; possiede otto postazioni per obici.\nNote storiche.\nIl centro storico di Reggio (ovvero la zona compresa tra la riva destra del \"fiume Calopinace\" e la riva sinistra della \"fiumara dell'Annunziata\") \u00e8 \"racchiuso\" in una sorta di crinale naturale che nell'antichit\u00e0 si pens\u00f2 di sfruttare, per il tracciato delle mura.\nNel XV secolo, con gli Aragonesi Reggio appare dominata dal Castello cosiddetto \"aragonese\" e circondata da mura sulle quali si ergono 17 torri. Lungo il perimetro difensivo delle mura di cinta si aprono cinque porte: Porta Amalfitana e Porta Dogana a ovest verso il mare, Porta Crisafi a est verso le prime pendici aspromontane, Porta Mesa a nord e Porta San Filippo a sud.\nFortificazioni antiche.\nMura di Reggio antica.\nSecondo le tracce rinvenute la prima cinta muraria della citt\u00e0 di Rhegion in epoca greca arcaica dovrebbe corrispondere al perimetro che cinge il sistema di colline che si erge sopra il centro storico, approssimativamente tra la \"via Possidonea\" e la \"piana di Condera\". Di queste fortificazioni rimangono oggi due tratti sulla \"Collina degli Angeli\" e sulla \"collina del Trabocchetto\".\nPi\u00f9 tardi, quando in epoca classica e romana la citt\u00e0 si espanse verso il mare, l'abitato venne compreso all'interno di una cinta muraria della quale un tratto \u00e8 ancora oggi visibile sul lungomare Falcomat\u00e0.\nLa Soprintendenza archeologica della Calabria ha ipotizzato che le mura in mattoni crudi siano di epoca del tiranno Anassila (V secolo a.C.), mentre quelle in mattoni cotti siano da attribuirsi al tiranno Dionisio II di Siracusa (a Reggio dal 356 a.C., e scacciato poi nel 351 a.C.), altri studiosi pensano invece che i tratti di mura giunti fino ad oggi siano tutti della parte finale del IV secolo a.C.\nIl sito pi\u00f9 noto riguardo alle antiche mura reggine, data la sua centralit\u00e0 nella citt\u00e0 odierna, \u00e8 quello denominato \"Mura Greche\" che sorge sul Lungomare Falcomat\u00e0 nei pressi di Palazzo Zani. Questo tratto di mura risalirebbe al IV secolo a.C. e farebbe parte della rifortificazione operata da Dionisio II, la citt\u00e0 infatti era stata conquistata dal padre Dionisio I, che vi si stabil\u00ec facendo costruire una grande villa collocata tra la cinta pi\u00f9 interna a monte e la nuova pi\u00f9 esterna a mare.\nIl sito \u00e8 costituito da due file parallele di grossi blocchi di arenaria tenera, ed \u00e8 di particolare interesse poich\u00e9 si tratta del punto in cui le mura occidentali deviano verso oriente e chiudendo dunque a sud la cinta reggina.\nLe mura sulla \"collina degli Angeli\", costruite in \"mattoni crudi\" - cio\u00e8 con del fango misto a paglia lasciato seccare al sole - sono conservate per un tratto lungo una decina di metri. Dal lato Est, al di fuori della citt\u00e0 antica, la parte visibile non supera i 3 metri, mentre dal lato interno il muro si presenta in realt\u00e0 molto pi\u00f9 imponente.\nLa rocca di Scilla.\nLa prima fortificazione della rupe di Scilla risale all'inizio del V secolo a.C. quando, durante la tirannide di Anassila, la citt\u00e0 di Reggio assurse a una notevole importanza, tale da permetterle di ostacolare per oltre due secoli l'ascesa di potenze rivali. Infatti, nel 493 a.C. per porre fine alle incursioni dei pirati tirreni Anassila fece fortificare l'alta rocca. Questa divenne per i reggini un importante avamposto di controllo sulle rotte marittime e baluardo della loro sicurezza, dotata di approdo, la fortificazione di Scilla fu di fondamentale importanza consentendo ai tiranni di Reggio di opporre per lungo tempo una valida resistenza contro gli attacchi di nuovi nemici e contro i continui tentativi di rivalsa dei Tirreni sconfitti.\nCol passare del tempo la rupe divenne una vera fortezza, e nel III secolo a.C. la fortificazione dei reggini, alleati dei romani, resistette validamente ai Punici alleati dei Bruzi.Successivamente Ottaviano, una volta disfattosi del rivale Pompeo, avendo compreso l'importanza strategica della rupe di Scilla che gli aveva offerto opportuno rifugio, decret\u00f2 che venisse maggiormente fortificata.\nFortificazioni medievali.\nMura e bastioni di Reggio medievale.\nQuando i Bizantini giunsero a Reggio, essi videro che i cittadini ormai da tempo non si preoccupavano pi\u00f9 del mantenimento della propria cinta muraria, visto il lungo periodo di generale benessere garantito dall'Impero romano, cos\u00ec per far fronte all'avanzata dei barbari, il generale Belisario fece fortificare nuovamente la citt\u00e0 per difendere il porto, importante collegamento con la capitale Costantinopoli e con i commerci del Mediterraneo, e mun\u00ec la citt\u00e0 di torrioni angolari, che segnavano il perimetro delle mura di una citt\u00e0 non sviluppata pi\u00f9 sulle colline, ma piuttosto lungo la fascia costiera, pi\u00f9 vicino al porto appunto.\nCon l'arrivo dei Normanni, che confermarono in Reggio la capitale del Ducato di Calabria, dovendo costruire il Palazzo Ducale e la nuova Cattedrale di rito latino, la citt\u00e0 fu allargata verso Sud. Dunque la cinta muraria, che sotto i bizantini aveva il suo limite sud-orientale nell'angolo dove oggi sorge il Castello Aragonese, fu estesa all'incirca fino alla sponda destra del Calopinace.\nTale assetto delle mura, che andava dai corsi d'acqua del Calopinace a Sud fino all'Annunziata a Nord, sub\u00ec modificazioni solo nella costruzione di torrioni angolari, batterie e forti lungo il perimetro, e rimase in piedi fino al disastroso terremoto del 1783. Dopo il sisma infatti il governo del Regno decise di far abbattere ci\u00f2 che rimaneva delle antiche mura medievali di Reggio.\nCastello Aragonese.\nNoto come \"aragonese\", il castello principale di Reggio ha in realt\u00e0 origini molto pi\u00f9 antiche, tracce di una fortificazione di questa zona della citt\u00e0 infatti risalgono ad epoche di molto precedenti alla costruzione del castello vero e proprio. La collina che oggi \u00e8 meno evidente che nell'antichit\u00e0 rappresentava un punto strategicamente importante per il controllo del sistema delle mura. La cinta muraria pi\u00f9 antica della Reggio greca aveva come angolo inferiore delle mura discendenti dall'acropoli l'area dell'attuale castello. pi\u00f9 tardi con l'espansione della citt\u00e0 verso il mare la collina rimase un luogo fortificato di notevole importanza militare lungo le mura che scendevano fino alla fascia costiera.\nCon l'arrivo dei Bizantini, per proteggere l'importante ruolo che il porto di Reggio ricopriva nei collegamenti tra l'Italia e Costantinopoli, il generale Belisario ordin\u00f2 il restauro della cinta muraria e con essa il \"bastione angolare\" che pi\u00f9 tardi sarebbe diventato un vero e proprio castello, di cui si documenta l'esistenza nel 536.\nSotto i Normanni che vi stabilirono la corte il castello fu modificato ed ampliato in pi\u00f9 riprese, ma una prima modifica sostanziale fu fatta dagli Svevi di Federico II di Svevia, che modificarono la \"fortezza angolare\" delle mura bizantine, e il \"dongione\" (donjon, una torre-mastio) normanna. La parte sveva del castello di Reggio era a pianta quadrata, con quattro torri angolari, anch'esse di forma quadrata. Dopo gli scontri tra Angioini ed Aragonesi, il castello fu fortificato nel 1381 dalla regina Giovanna I, e nel 1382 da Carlo di Durazzo.\nma la forma caratteristica che ancora oggi \u00e8 visibile fu data dalle due grosse torri merlate aragonesi, costruite su commissione di Re Ferrante, che fece eseguire nel 1458 le modifiche pi\u00f9 sostanziali sotto la direzione dei lavori di Baccio Pontelli (noto architetto e discepolo di Giorgio Martini), fu inoltre aggiunto un rivellino (opera esterna con artiglieria), il fossato, ed il castello fu alzato di svariati metri per permettere ai cannoni di colpire fino al quartiere extraurbano di Sbarre.\nCastel Nuovo (Cittadella di Reggio).\nCostruzione iniziata nel 1547 sotto l'appalto del maestro napoletano Nicol\u00f2 Ballante, sospesa nel 1556 e mai ultimata perch\u00e9 nel 1562 sprofond\u00f2 definitivamente il promontorio su cui doveva sorgere: Punta Calamizzi. La sua storia s'intreccia con quella del porto di Reggio, posto tra Punta Calamizzi e Rada dei Giunchi. Da alcune stampe del 700, si deduce che il Castel Nuovo fu riutilizzato per piazzare una cospicua artiglieria, capace di difendere l'intera rada di Reggio.\nLe \"quattro\" motte.\nLe \"Motte\" (dal francese antico \"motte\", \"castello in posizione elevata\") erano strutture militari destinate a controllare il passaggio nello Stretto.\nCostruite dai Normanni furono successivamente potenziate dagli Angioini e dagli Aragonesi. Nei primi decenni del '400, una dopo l'altra, tutte le Motte furono distrutte a causa delle lotte tra i reggini e gli invasori arabi che vi si rifugiavano.\nAnche se sono pi\u00f9 di quattro, si \u00e8 soliti identi identificare le motte reggine come le \"Quattro Motte\", di cui le principali sono \"Motta An\u00f2meri\" (Ort\u00ec), \"Motta Rossa\" (sotto Sambatello), \"Motta San Cirillo\" (Terreti) e \"Motta Sant'Aniceto\" (tra Motta San Giovanni e Paterriti), oltre a \"Motta Sant'Agata\" (tra Cataforio e San Salvatore) e il \"Castello Normanno di Calanna\".\nMotta An\u00f2meri.\n\u00c8 una delle quattro motte sopra la citt\u00e0 era la \"Motta An\u00f2meri\" (dal greco \"anomeris\", \"dalla parte di sopra\"), che venne poi distrutta. L'erede dell'antica An\u00f2meri \u00e8 il centro di Ort\u00ec, la cui collocazione ci viene indicata da alcuni atti notarili dei primi del '600, in cui si fa riferimento alla contrada \"Castelli\" localizzabile sulla pianura di \"Monte Chiarello\", dove sorgeva la Motta.\nOggi \u00e8 ancora visibile l'antica cisterna della fortificazione conservata all'interno di un campo da golf che sorge nella zona.\nMotta Rossa.\nDi \"Motta Rossa\" restano oggi dei ruderi sotto l'abitato della frazione di Sambatello. In epoca moderna sappiamo che in questa parte rocciosa che si erge lungo i pendii della Vallata del Gallico, durante la seconda guerra mondiale gli abitanti dei paesi limitrofi e i soldati dei vari reggimenti trovavano rifugio nelle grotte e caverne situate al suo interno.\nMotta San Cirillo.\nDel sito di \"Motta San Cirillo\" o \"Motta San Quirillo\" si erano inizialmente perse le tracce, la motta \u00e8 stata scoperta ed identificata nel XIX secolo da Mons. De Lorenzo sul \"Monte Gon\u00ec\" nei pressi della frazione di Terreti.\nMotta Sant'Aniceto.\nLa fortezza nota come \"Castello di Sant'Aniceto\", o \"Motta Sant'Aniceto\" (o ancora \"Castello di Santo Niceto\" e \"Castello di San Niceto\") fu costruita dai Normanni nella prima met\u00e0 dell'XI secolo sulla cima di un'altura rocciosa, tra quelle che dominano la citt\u00e0 di Reggio, nei pressi dell'attuale centro abitato di Motta San Giovanni. Rappresenta uno dei pochi esempi di architettura medievale calabrese.\nCostruito come luogo di avvistamento e di rifugio per la popolazione reggina in seguito all'intensificarsi delle scorribande saracene lungo le coste calabresi e siciliane, con il successivo passaggio della Calabria sotto il dominio dei Normanni la struttura fu ristrutturata ed ampliata con l'aggiunta di alcune torri rettangolari. Da questo momento vennero scritti documenti che ne danno notizia.\nNel corso del XIII secolo divenne il centro di comando del fiorente \"feudo di Sant'Aniceto\" che nel 1200 fu tormentato dalle guerre tra Angioini ed Aragonesi che si avvicendavano sul territorio reggino e nel 1321 fu consegnato agli Angioini. Con il passare del tempo Sant'Aniceto perse progressivamente potere entrando in conflitto con gli stessi reggini, e per tale motivo fu distrutto nel 1459 dagli Aragonesi del duca Alfonso di Calabria.\nCastello Normanno di Calanna.\nI ruderi del cosiddetto \"Castello Normanno di Calanna\" che dominano la Vallata del Gallico, sopra il centro abitato di Calanna, sono quel che resta oggi della fortificazione realizzata nel XIII secolo in epoca normanna appunto, ma su una fortificazione bizantina del X secolo nota con il nome greco di \"Kale amu(n)a\" (bel riparo o difesa), da cui Calanna appunto.\nIl castello \u00e8 citato nei registri della corte Angioina del 1276 e si presume che inizialmente avesse pianta ottagonale. Oggi rimangono pochi tratti della cinta muraria con delle torri quadrangolari ogni 30 metri, il fossato e delle cisterne. I ruderi fanno presumere che fosse dotato di due ingressi sui lati sud e nord dell'altopiano collinare su cui sorge la cinta muraria.\nComunque la fortificazione originaria fu costruita su un insediamento che attesta ritrovamenti archeologici risalenti all'et\u00e0 del ferro, di cui \u00e8 stata ritrovata una necropoli preellenica databile fra il X e il IX secolo a.C.\nMotta Sant'Agata.\nIn prossimit\u00e0 delle frazioni di San Salvatore, Cataforio e Mosorrofa, si trovano i resti della \"Motta Sant'Agata\" che domina la fiumara omonima. Costruita anch'essa dai Bizantini secondo il modello insediativo del Kastron, comprendeva quindi un castello ed un piccolo borgo sottostante.\nLe mura di cinta sono crollate con il terremoto del 1783, ma si pu\u00f2 presumere che il lato sulla fiumara fosse munito di fortificazioni visto che l'altro lato \u00e8 protetto da colline naturali.\nGli accessi erano due:\nIl Castello Ruffo di Scilla.\nIl Castello di Scilla si erge sul \"Promontorio Scill\u00e8o\", ha una pianta irregolare con parti databili a diverse epoche ma che nel complesso conservano tutt'oggi la configurazione abbastanza omogenea di una fortezza dotata di cortine, torrioni e feritoie. L'ingresso \u00e8 preceduto dal ponte che conduce all'edificio il cui ambiente principale \u00e8 caratterizzato dal portale di pietra costruito con arco a sesto acuto, su cui campeggiano lo stemma nobiliare dei Ruffo e la lapide che celebra il restauro del castello eseguito nel XVI secolo. Superato l'androne a volta ribassata si apre un cortile, e da qui, percorrendo il grande scalone, si giunge all'ingresso della residenza. Questa \u00e8 dotata di ampi saloni, essendo stata di propriet\u00e0 di una delle pi\u00f9 ricche e importanti casate del regno di Napoli.\nVerso la met\u00e0 del IX secolo come difesa dalle incursioni saracene venne edificato il monastero basiliano di San Pancrazio, nel 1060, con l'assedio normanno di Reggio anche il castello di Scilla resistette a lungo e si arrese solo per fame. Roberto il Guiscardo quindi attest\u00f2 sulla rocca un presidio militare.\nNel 1255, per ordine di Manfredi, Pietro Ruffo fortific\u00f2 ulteriormente le rocca assegnandovi un presidio, mentre nel XIII secolo il castello fu ulteriormente fortificato da Carlo I d'Angi\u00f2.Nel 1469 Re Ferdinando I di Napoli concesse il castello a Gutierre De Nava, un cavaliere castigliano vicino alla corte aragonese e originario della Germania (dal quale discendono i De Nava di Reggio), che fece eseguire nuovi interventi di ampliamento e di restauro. Nel 1533 il castello venne acquistato da Paolo Ruffo che decise di restaurarne il palazzo baronale.\nLe torri costiere.\nPresso le citt\u00e0 e i centri marittimi, nel medioevo era forte il pericolo delle scorrerie operate prima dai pirati saraceni e poi dai turchi. Per questo motivo vennero erette numerose torri di avvistamento sulle punte avanzate della costa, pronte a dare l'allarme appena all'orizzonte si profilava una vela sospetta. Alcune di queste torri d'avvistamento cinquecentesche sorgono nel circondario di Reggio.\nNel 1547, a causa delle varie scorrerie dei pirati turchi, i sindaci di Reggio ordinarono la costruzione di un sistema di fortificazioni. Le torri, costate 2315 scudi, furono costruite da Camillo Urso nel corso di un anno di lavoro, secondo un sistema di difesa del territorio che prevedeva la \"Torre di Pindimeli\" (Pentimele), le torri al centro e ai lati di \"Cugliari\" (Ravagnese, a sud di Reggio), e di Gallico (a nord del \"torrente Scaccioti\")\nTorre di Reggio o Torre di Pentimele.\nLa costruzione del previsto castello sulla collina di Pentimele a strapiombo sul mare non fu mai portata a compimento per mancanza di fondi e fu dunque eretta la \"Torre di Reggio\" chiamata \"Pendimeri\" ed in tempi pi\u00f9 recenti Pentimele.\nIniziata nel 1550 la torre fu ultimata nel 1551. Il cavallaro della torre di Pentimele, all'avvistamento dei pirati avvisava il presidio e gli abitanti del villaggio pi\u00f9 vicini per organizzare le difese.\nIl pittore fiammingo Pieter Bruegel il Vecchio, che fece visita a Reggio a partire dal 1552, fu testimone dell'incursione dei turchi, di cui ha lasciato una spettacolare testimonianza nel suo celebre dipinto Il trionfo della morte (del 1562, custodito al Prado, Madrid). Nel dipinto \u00e8 visibile sul promontorio tra la vegetazione la \"Torre di Pentimele\" incendiata dai Turchi nel 1558, mentre sullo sfondo appare la citt\u00e0 di Reggio in fiamme.\nTestimonianze della torre si hanno in alcune mappe e litografie eseguite tra il XIX e il XVIII secolo. In una mappa di Braun e Hogemberg del 1572 nota come \"carta panoramica della Citt\u00e0 di Messina\" si vede la sponda reggina dello Stretto in cui \u00e8 visibile la \"Torre di Pentimele\" localizzata tra la citt\u00e0 di Reggio e la fortezza di Catona. Sulla torre diroccata per l'assalto turco di Dragut e Mustaf\u00e0 si vede una finestra e un ingresso al piano terra. In un'altra carta panoramica di Francesco Gusta del 1783 si vede nuovamente la \"Torre di Pentimele\" questa volta diroccata per il terremoto e con due finestre. In una litografia di Jean Houel del 1782, che mostra il promontorio a nord di Reggio presso la foce del \"torrente Torbido\", si vede la \"Torre di Pentimele\" con sullo sfondo l'Etna. La torre si trova sulla spiaggia a sinistra del promontorio e del torrente, e si presenta in ottimo stato, con un corpo cilindrico dal grande diametro e la scarpa. In un'altra litografia di Filippo Hackert del 1789 successiva al terremoto, si vede Pentimele dal forte di San Francesco (sulla marina di Reggio). Infine, nella litografia di Antonio Senape del XIX secolo, si vede la torre con una feritoia indirizzata verso il mare, la torre appare collegata con la \"Porta Mesa\" e le mura di Reggio attraverso una strada alberata lungo la spiaggia, mentre in primo piano si vede il ponte sul \"torrente Torbido\". Essendo una descrizione successiva al terremoto la torre appare danneggiata in alto.\nNel 1820, con il ritorno dei Borbone, la \"Torre di Pentimele\" venne abbattuta, e con le sue fondamenta fu costruita una batteria da costa sulla spiaggia a destra del \"torrente Torbido\".\nTorre Cavallo.\nLa torre si erge sulle scogliere a strapiombo della sponda calabra tra Cannitello e Scilla. Si pensa che il promontorio di \"Torre Cavallo\" possa essere stato chiamato cos\u00ec per un'abbreviazione popolare dal latino \"caput valli\" (capo di difesa). Probabilmente \u00e8 su queste rupi che s'inerpic\u00f2 Ottaviano dopo la disfatta navale nelle acque antistanti Scilla, prima della decisiva vittoria contro Sesto Pompeo.\nCostruita nel 1559, \"Torre Cavallo\" comunicava in caso di avvistamenti con la \"torre di Pezzo\", la notizia veniva comunicata alla vedetta posta sul promontorio di \"San Gregorio\", che allertava quella posta a \"Capo Paci\". Da qui venivano sollecitamente avvertiti i cittadini a mettersi al riparo ed approntare la propria difesa. La gente si metteva in salvo nella campagna retrostante mentre gli armigeri del feudatario correvano verso il mare a guarnire le difese. La presenza dei Ruffo determin\u00f2 la sorte della torre, delle sue varie ricostruzioni e delle modalit\u00e0 di utilizzazione della torre stessa.\nIn tempi pi\u00f9 recenti \"Torre Cavallo\" venne utilizzata anche per l'avvistamento del pescespada, nel periodo di pesca fra la primavera e l'estate, fin quando le imbarcazioni non furono dotate di passerelle in ferro, che sostituirono pure le barchette (\"u caiccheddhu\"), che per la loro snellezza consentivano la rincorsa del pesce alla ricerca di un luogo sicuro che non gli consentisse di sfuggire ad una cattura certa.\nFortificazioni Umbertine (moderne).\nFurono costruite dopo l'unit\u00e0 d'Italia nel 1860, nell'ambito di un sistema di fortificazioni militari che controllava tutta la linea collinare orientale dello Stretto, che comprendeva i forti di Capo dell'Armi, la batteria di Punta Pellaro, i fortini collinari di Arghill\u00e0, le fortificazioni dei Piani di Matiniti e di Pentimele.\nTali architetture, mimetizzate, hanno assicurato la difesa del territorio fino alla Seconda guerra mondiale.\nFortini di Pentimele.\nPosti in posizione panoramica sul centro della citt\u00e0 di Reggio, i due fortini che sorgono sulla collina di Pentimele (\"Fortino Nord\" e \"Fortino Sud\") dominano il paesaggio della citt\u00e0 e dello Stretto.\nFurono edificati intorno al 1896 come risulta dai documenti dell'Archivio di Stato di Reggio Calabria. Identici nella forma i due Forti sono costruiti con pietra naturale e mattoni, le finestre e le sommit\u00e0 del muro di cinta sono incorniciate da mattoni.\nIl fortino Nord, che si presenta in un ottimo stato di conservazione \u00e8 ancora munito di un ponte levatoio sull'entrata costituita da sue colonne in pietra calcarea arenaria. La struttura dei due fortini presenta sulla sinistra le cisterne per la raccolta dell'acqua, gli alloggi e la scuderia. Lateralmente vi sono i dormitori dei soldati ed internamente quattro depositi delle armi. Due fori sul soffitto permettevano il passaggio delle armi. Sulla destra si trova una scala che porta ad un vano sotto l'ingresso da cui si manovra il ponte levatoio. Una torre a due piani senza scale serviva invece come prigione. La parte centrale dei fortini \u00e8 costituita da quattro rampe che servivano a trasportare i cannoni che venivano quindi collocati nelle due fosse sul piano superiore di forma circolare.\nAlcune credenze locali portano a pensare che nei due fortini vi siano dei passaggi segreti: uno verso il porto e un altro verso il Castello Aragonese. \u00c8 per\u00f2 probabile, secondo recenti studi non ancora terminati per cause burocratiche, che sia presente un solo passaggio segreto che collega i due fortini tra di loro.\nForte Altafiumara.\nIl \"Forte di Altafiumara\", noto come \"Castello di Altafiumara\" (gi\u00e0 \"Forte di Santa Trada\"), sorge su una delle scogliere a strapiombo sullo Stretto nella zona di Santa Trada, tra Cannitello e Scilla. Da alcuni anni la costruzione \u00e8 stata trasformata in una elegante struttura alberghiera.\nNato come fortezza borbonica sul finire del XVIII secolo come \"Forte di Santa Trada\", il castello, nei pressi di Torre Cavallo fu eretto a difesa dalle incursioni provenienti dal mare.\nDopo i danni causati dal terremoto del 1783, Gioacchino Murat, allora Re di Napoli, ne ordin\u00f2 nel 1811 la ristrutturazione.\nNel 1860 il \"forte di Altafiumara\" fu teatro di scontri tra i Borbone e le truppe garibaldine, il cui sbarco avvenne proprio alla foce del \"torrente Santa Trada\". Scontri che portarono i Garibaldini ad assumere il controllo della fortezza.\nUltimata la sua funzione militare, l'impianto fu ridotto a rudere. Pi\u00f9 tardi venne acquistato da una societ\u00e0 privata e fu trasformato in un'elegante struttura turistica. Dopo una attenta opera di ristrutturazione, \u00e8 oggi divenuto uno dei pi\u00f9 esclusivi hotel della Calabria."}
{"id": "1061214", "revid": "363629", "url": "https://it.wikipedia.org/wiki?curid=1061214", "title": "Test di Schellong", "text": "Il test di Schellong, dal nome dell'internista tedesco Fritz Makiri Schellong, \u00e8 uno strumento finalizzato allo studio della reattivit\u00e0 simpatica.\nNel test vengono misurate due varianti simpatiche, la pressione e il polso arterioso.&lt;br&gt;\nSi eseguono diverse misurazioni:\nNel normale si ottiene una caduta della pressione sistolica minore di 20 mmHg e della diastolica minore di 10 mmHg.&lt;br&gt;\nPoich\u00e9 le reazioni variano sensibilmente nel corso della giornata, il test dovrebbe essere ripetuto in differenti momenti.\nSecondo il comportamento di tali parametri si individuano"}
{"id": "1061216", "revid": "47767", "url": "https://it.wikipedia.org/wiki?curid=1061216", "title": "Gaetano Baccani", "text": "Biografia e opere.\nNato da Carlo di Domenico Baccani e da Colomba di Jacopo Danzi, si form\u00f2 all'Accademia di belle arti di Firenze sotto Gaspare Maria Paoletti, e ne divenne professore nel 1818, e poi \"Maestro\" dal 1849 fino alla fine della sua vita. A questa carica si aggiunse quella prestigiosa di Architetto dell'Opera del Duomo (la stessa gi\u00e0 ricoperta da Arnolfo di Cambio, Giotto, Francesco Talenti, Bernardo Buontalenti e molti altri) dal 1824 al 1860.\nNella sua opera promosse lo stile neoclassico, tipico della Restaurazione, realizzando alcuni edifici di grande pregio. A Firenze progett\u00f2 il palazzo Borghese (1821), il palazzo dei Canonici in piazza del Duomo (1825-1830), il sepolcro e gli apparati funebri per la granduchessa Maria Anna Carolina di Sassonia in San Lorenzo (1832-1833), la facciata e il vestibolo del teatro della Pergola (1855), i restauri neorimascimetali di San Lorenzo (1858-1860) e numerosi palazzi privati, tra i quali spiccano il Casino Salviati in Borgo Pinti (1834), il Palazzo Capponi in Via Giusti (1825), eccetera.\nA Frosini, presso Chiusdino, disegn\u00f2 per la famiglia Feroni la chiesa della Madonna del Buon Consiglio, compresi i ricchi arredi interni.\nLa sua attivit\u00e0 fu prolifica anche nello stile neogotico. Sempre a Firenze realizz\u00f2 in questo stile, tra l'altro, il Torrino del giardino Torrigiani (1820-1824), la ristrutturazione interna della battedrale di Santa Maria del Fiore (durante i cui lavori rimosse quasi completamente il coro ottagonale capolavoro di Baccio Bandinelli e le parti restanti delle due cantorie di Donatello e di Luca della Robbia), la costruzione del campanile della basilica di Santa Croce (progettato nel 1842 e realizzato dal 1847 al 1865) e l'ampliamento del cimitero delle Porte Sante presso San Miniato al Monte (1859-1864), iniziato da Niccol\u00f2 Matas.\nUna lapide in piazza Santa Maria Novella ricorda il palazzo dove visse e mor\u00ec."}
{"id": "1061217", "revid": "56818", "url": "https://it.wikipedia.org/wiki?curid=1061217", "title": "Manovra di Schellong", "text": ""}
{"id": "1061219", "revid": "56620", "url": "https://it.wikipedia.org/wiki?curid=1061219", "title": "Mary e il gigante", "text": "Mary e il gigante (\"Mary and the Giant\") \u00e8 un romanzo di Philip K. Dick, scritto tra il 1953 e il 1955 e pubblicato postumo nel 1987. Appartiene ai romanzi realistici (\"mainstream\") dello scrittore statunitense.\nTrama.\nLa storia si svolge nel 1953 a Pacific Park, una cittadina della California meridionale. Joseph Schilling arriva in citt\u00e0 e apre un negozio di dischi, seguito dagli amici Danny e Beth Coombs. Mary Anne Reynolds ha un colloquio con Joseph per un posto da commessa nel negozio, ma rifiuta quando l'uomo la tocca. Mary lascia la casa dei genitori (soprattutto perch\u00e9 il padre ha abusato di lei qualche tempo prima), ed \u00e8 il suo amante, il cantante da night di colore Carleton Tweaney, a trovarle un posto dove dormire. Beth, una donna estroversa che ha avuto una relazione con Joseph, conosce Carleton e finisce a letto con lui. Danny cerca di sparare al cantante, ma durante una scena movimentata cade e muore. Mary Anne decide di andare a lavorare per Joseph, ben sapendo dell'attrazione che l'uomo (cinquantottenne) prova per lei, e alla fine i due hanno un rapporto nella cantina del negozio di dischi. Joseph aiuta la ragazza a trovare un appartamentino in affitto e a ridipingerlo, ma prima di traslocare in quell'alloggio, la ragazza decide di affittare un altro appartamento nel quartiere nero della cittadina. La storia si chiude un anno dopo, quando troviamo Mary sposata con Paul Nitz, il pianista che solitamente accompagnava Carleton, dal quale ha avuto un figlio."}
{"id": "1061223", "revid": "767487", "url": "https://it.wikipedia.org/wiki?curid=1061223", "title": "Jeff Pilson", "text": " Pur ricoprendo il ruolo di bassista, Jeff \u00e8 polistrumentista.\nBiografia.\nJeff Pilson \u00e8 nato in Illinois e ha trascorso parte della sua giovinezza a Milwaukee, Wisconsin, prima di trasferirsi a Longview, Washington dove si diploma nel 1976. Ha cominciato a suonare il basso all'et\u00e0 di 13 anni e ha studiato musica presso la Universit\u00e0 di Washington, tuttavia ha interrotto il corso senza prendersi la laurea al fine di perseguire il suo sogno di suonare rock'n'roll. Nel 1978 si trasferisce a San Francisco dove registra alcune esperienze in band locali. Nel 1983 raggiunge invece Los Angeles dopo essere stato contattato dal frontman Don Dokken, che era in cerca di un bassista per la sua band Dokken. Pilson entr\u00f2 nella band giusto in tempo per apparire nel videoclip del singolo \"Breaking the Chains\", seppur senza aver suonato nella traccia originale.\nJeff Pilson \u00e8 diventato un membro vitale dei Dokken durante gli anni della loro scalata al successo, contribuendo a scrivere hits quali \"Into the Fire\", \"Just Got Lucky\", \"Alone Again\", \"The Hunter\", \"In My Dreams\", \"It's Not Love\", \"Kiss of Death\", \"Dream Warrios\" e molti altri. In seguito allo scioglimento dei Dokken nel 1989, Pilson ha fondato la band War &amp; Peace. Nei primi anni novanta ha inoltre lavorato come turnista per Wild Horses (da non confondere con l'omonima band britannica), il chitarrista Michael Lee Firkins e il McAuley Schenker Group, prima di rientrare nei riformati Dokken per registrare l'album \"Dysfunctional\" nel 1995. Parallelamente \u00e8 entrato nei Dio suonando negli album \"Strange Highways\" (1994) e \"Angry Machines\" (1996).\nNel 2001 lascia definitivamente i Dokken, per registrare insieme all'ex compagno George Lynch l'album \"Wicked Underground\", che viene descritto come una via di mezzo fra le classiche canzoni \"Dokken-style\" ed i recenti lavori solisti di George Lynch e viene ben accolto dai fan (che fra l'altro hanno avuto la possibilit\u00e0 di decidere con un referendum quale nome dare al progetto).\nPilson \u00e8 diventato il bassista dei Foreigner nell'estate del 2004 in una formazione totalmente rinnovata comprendente Mick Jones, Kelly Hansen e Jason Bonham. Nel 2009 la band registra il suo primo album dopo quindici anni, \"Can't Slow Down\".\nNel 2011 fonda il gruppo T &amp; N insieme ai suoi ex compagni nei Dokken, George Lynch e Mick Brown. La band pubblica l'album \"Slave to the Empire\" nel 2012, in cui Pilson ricopre il ruolo di voce solista aiutato da alcuni ospiti speciali. Ritorna a collaborare con Lynch nel 2015 prendendo parte alle incisioni dell'album \"Rebel\" dei Lynch Mob.\nAltre attivit\u00e0.\nJeff suon\u00f2 anche negli Steel Dragon, una band composta apposta per il film \"Rock Star\" del 2001 nel quale erano compresi anche Zakk Wylde e Jason Bonham.\nHa inoltre svolto gradualmente il ruolo di produttore, lavorando ad album di Benedictum e Kill Devil Hill. Nel 2015 ha prodotto l'album \"Heavy Crown\" del gruppo Last in Line nato dalla reunion della prima formazione dei Dio.\nNel 2011 ha prestato la voce al personaggio di Johnny Cage nel videogioco \"Mortal Kombat\"."}
{"id": "1061225", "revid": "438678", "url": "https://it.wikipedia.org/wiki?curid=1061225", "title": "Entscheidungsproblem", "text": "L'Entscheidungsproblem (in italiano: \"problema della decisione\") \u00e8 un problema posto da David Hilbert nel 1928, all'interno dell'allora fervente dibattito sui fondamenti della matematica. Il problema consiste nel chiedere di esibire una procedura, eseguibile del tutto meccanicamente, in grado di stabilire, per ogni formula espressa nel linguaggio formale della logica del primo ordine, se tale formula \u00e8 o meno un teorema della logica del primo ordine: in altri termini, se tale enunciato \u00e8 o meno deducibile all'interno del sistema formale. \nUna risposta negativa al problema venne data da Alonzo Church nel 1936 e da Alan Turing, indipendentemente, pochi mesi dopo, in due lavori che, insieme, costituiscono le basi per la fondazione della teoria della computabilit\u00e0."}
{"id": "1061228", "revid": "773636", "url": "https://it.wikipedia.org/wiki?curid=1061228", "title": "Chiesa della Madonna del Buon Consiglio (Chiusdino)", "text": "La chiesa della Madonna del Buon Consiglio \u00e8 una chiesa cattolica situata a Frosini, nel comune di Chiusdino, in provincia di Siena.\nStoria e descrizione.\nL'elegante edificio fu costruito per volont\u00e0 della famiglia Feroni in forme neoclassiche su disegno dell'architetto Gaetano Baccani; presenta un interno coerentemente arredato, dalle pitture agli oggetti liturgici, in uno stile omogeneo: dal pavimento a tarsie di marmo policromato, agli altari, anch'essi di marmo, all'acquasantiera in marmo giallo retta da una colonna rossa con coperchio ligneo decorato a baccellature.\nAll'altar maggiore, tela con la \"Madonna col Bambino in gloria\" (XIX secolo); a quelli laterali, \"Sinite parvulos\" e la \"Visione di San Galgano\" di Pietro Benvenuti. Una piccola tela raffigurante \"Santa Teresa\" \u00e8 attribuita a Carlo Dolci (XVII secolo)."}
{"id": "1061229", "revid": "36426", "url": "https://it.wikipedia.org/wiki?curid=1061229", "title": "Chiesa della Madonna del Buonconsiglio", "text": ""}
{"id": "1061232", "revid": "62004", "url": "https://it.wikipedia.org/wiki?curid=1061232", "title": "Jamie Thomas", "text": "Ha iniziato a praticare kateboard all'et\u00e0 di 11 anni. A 17, dopo aver terminato la scuola, si \u00e8 trasferito a San Francisco con 300$ ed il sogno di diventare uno skater professionista.\nSkateboard.\nIl suo primo sponsor \u00e8 stata la Toy Machine, fondata da Ed Templeton. Dopo aver lasciato la Toy Machine, Jamie ha fondato numerose marche di skate molto importanti, come Zero Skateboards, Mystery Skateboards, Fallen Footwear, $lave Skateboards.\nLa pi\u00f9 famosa tra le marche di Jamie, \u00e8 la Zero Skateboards fondata nel lontano 1996, da un Jamie appena ventiduenne. Il team poteva contare altri giovani come Matt Mumford, Erik Ellington e Adrian Lopez, tutti skater adesso molto affermati.\nNel video della Zero Skateboards \"Thrill Of It All\" si assiste, alla fine della parte di Jamie, al tentativo di \"ollie\" del Leap of Faith, un imponente skatespot situato nella Point Loma High School a San Diego, California. Jamie, nonostante non abbia atterrato correttamente la manovra, \u00e8 stato l'unico skater a saltarlo senza rompersi niente. Successivamente al tentativo si vede la tavola flettersi apparentemente senza rompersi. Jamie rotola in avanti, si rialza immediatamente e camminando verso il cameraman dice \"Non lo far\u00f2 mai pi\u00f9\". Si dice che Chad Muska abbia provato come Jamie questa imponente manovra e che abbia riportato la frattura di entrambe le ginocchia ed una caviglia. \nAl giorno d'oggi Jamie Thomas \u00e8 una delle leggende viventi dello skateboard mondiale. Le sue manovre, il suo carisma e i suoi video hanno ispirato una moltitudine di skater, non solo dilettanti, in tutto il mondo. Leader della Black Box Distribution, e delle marche gi\u00e0 citate in precedenza, \u00e8 attualmente impegnato in un progetto di imprenditoria che dovrebbe portarlo a diventare un imprenditore di successo. Jamie vive ad Encinitas, in California, con sua moglie Joanne e i suoi 2 figli. Nonostante non sia pi\u00f9 lo skater di una volta, Jamie continua a cavalcare la tavola con i suoi team in giro per il mondo, mostrando a tutti lo stile e la bravura che da sempre lo hanno caratterizzato.\nDa anni ormai \u00e8 sponsorizzato dal brand americano Roark Revival.\nCollegamenti esterni.\nTentativi di Saltare il Leap of Faith"}
{"id": "1061236", "revid": "483325", "url": "https://it.wikipedia.org/wiki?curid=1061236", "title": "Analisi logica della proposizione", "text": "Lanalisi logica \u00e8 il procedimento mediante il quale si riconoscono i componenti di un periodo (chiamato anche frase complessa) o di una proposizione (chiamata anche frase semplice).\nStruttura dell'analisi logica.\nLe frasi in analisi logica.\nSi distinguono tre tipi di frasi: la frase minima, la frase semplice, la frase completa o complessa.\nGli elementi che formano una frase.\nGli elementi fissi.\nPredicato.\nIl predicato verbale \u00e8 il \"motore\" della frase, ci\u00f2 che indica l\"evento\" o l\"azione\" che si verifica. Il predicato \"nominale\" descrive una caratteristica del soggetto, ed \u00e8 formato da un verbo ausiliare e da un attributo (aggettivo).\nSoggetto.\nIl soggetto \u00e8 colui che compie o subisce l'azione espressa dal predicato, l'ente cui si riferisce il predicato (ad es. Luca mangia); mangia = predicato, Luca = soggetto, chi compie l'azione (mangia) \u00e8 espresso in questa frase. Il soggetto pu\u00f2 essere sottinteso, ad es. in frasi come \"dormo\" (sottinteso \"io\") o \"dicono che ci sar\u00e0 uno sciopero\" (sottinteso \"varie persone\" ) .\nElementi variabili.\nI complementi.\nI complementi \"sono parti del discorso che ampliano la frase con informazioni di vario genere\". Possono essere di vario tipo: oggetto, soggetto, limitazione, di modo, di tempo, di luogo, di mezzo...\nCome eseguire l'analisi logica di una frase.\nPer eseguire l'analisi logica di una qualunque frase, bisogna individuare il predicato e risalire al soggetto, in base alla regola secondo cui il soggetto generalmente \"precede\" il predicato nella proposizione. \nSoggetto e predicato.\nRicercare il predicato all'inizio dell'analisi logica evita la confusione tra complemento oggetto e soggetto. Particolare importanza assume la distinzione della forma del predicato. Per esempio, nella frase (in forma passiva)\"La Divina Commedia \u00e8 stata scritta nel Medioevo da Dante Alighieri, sommo poeta fiorentino\"il predicato \"scrivere\" \u00e8 in forma \"passiva\", ovvero il soggetto \"subisce\" l'azione compiuta dal complemento d'agente. \"Chi\" o \"che cosa\" subisce questa azione? \"\"La Divina Commedia\".\nSe il predicato fosse in forma attiva:\"Dante Alighieri, sommo poeta fiorentino, nel Medioevo scrisse la Divina Commedia, un'opera poetica\"il soggetto sarebbe \"Dante Alighieri\",\" il quale \"svolge\" l\u2019azione espressa nel verbo \"scrivere\".\nAltre parti della frase.\nComplementi, attributi o apposizioni sono parti che non sono n\u00e9 soggetti, n\u00e9 predicati."}
{"id": "1061239", "revid": "253269", "url": "https://it.wikipedia.org/wiki?curid=1061239", "title": "Allyce Beasley", "text": "Biografia.\nIl suo nome \u00e8 legato ad alcune serie televisive di successo, in particolare \"Moonlighting\" (dove era la segretaria Agnes Topesto), che le valse due nomination agli Emmy Awards ed una ai Golden Globe. \u00c8 apparsa, con ruoli pi\u00f9 marginali, in altre serie come \"Alf\", \"Settimo cielo\", \"Cheers\", \"Felicity\". Al cinema \u00e8 apparsa in molti film, di norma con personaggi secondari. Tra gli altri possono ricordarsi \"La rivincita delle bionde\", \"Stuart Little\", \"A Foreign Affair\". Come doppiatrice ha prestato la sua voce a numerosi personaggi dei cartoni animati disneyani. Era infatti - tra gli altri - nel cast delle voci originali di \"Darkwing Duck\", \"Ricreazione\", \"Extreme Ghostbusters\". \nVita privata.\nNel 1985 aveva sposato in seconde nozze Vincent Schiavelli, da cui ebbe un figlio, ma da cui si separ\u00f2 nel 1988. Si \u00e8 risposata per la terza volta nel 1999. Ha avuto un carcinoma mammario da cui \u00e8 guarita."}
{"id": "1061251", "revid": "466539", "url": "https://it.wikipedia.org/wiki?curid=1061251", "title": "Token (sicurezza)", "text": "Un token per la sicurezza (dall'inglese: gettone, o pedina - quella dei giochi in scatola) chiamato anche token hardware, token per l'autenticazione, token crittografico, o semplicemente token, \u00e8 un oggetto fisico necessario per le autenticazioni forti, dette a due fattori.\nSi presenta spesso sotto forma di dispositivo elettronico portatile di piccole dimensioni, alimentato a batteria con autonomia nell'ordine di qualche anno, dotato di uno schermo e talvolta di una tastiera numerica. Alcuni \"token\" possono essere collegati ad un computer tramite una porta USB per facilitare lo scambio di dati.\nPu\u00f2 anche essere di tipo software, ove le informazioni necessarie risiedono direttamente nel computer dell'utente, o in un'app per telefoni, e non in un oggetto fisico esterno. A volte, il token \u00e8 necessario non tanto per autenticarsi all'applicazione (login) quanto per effettuare le transazioni/operazioni ovvero le cosiddette disposizioni.\nFunzionamento.\nUn \"token\" \u00e8 un generatore di codici numerici \"pseudocasuali\" a intervalli regolari (nell'ordine di poche decine di secondi) secondo un algoritmo che, tra i vari fattori, tiene conto del trascorrere del tempo grazie ad un orologio interno. Altri fattori che influenzano l'algoritmo possono essere il numero di serie del \"token\" o altri elementi associati al possessore all'atto della consegna del \"token\".\nLo stesso algoritmo \u00e8 anche implementato su un server di autenticazione, che \u00e8 stato inizialmente sincronizzato con il \"token\" e che, quindi, genera la stessa sequenza di numeri pseudocasuali del \"token\" negli stessi momenti, pur non essendoci alcuna comunicazione tra i due oggetti.\nTale numero, casuale e transitorio, viene combinato con un PIN noto all'utente ed al sistema di autenticazione per generare una password temporanea, o \"di sessione\" (\"OTP-one time password\"), che pu\u00f2 essere usata per effettuare l'autenticazione entro la scadenza dell'intervallo temporale. La password di sessione \u00e8 formata da PIN (fisso) + codice numerico (temporaneo) visualizzato dal token.\nDi conseguenza, la password temporanea per l'autenticazione sar\u00e0 diversa in momenti diversi della stessa giornata.\nL'autenticazione a due fattori \u00e8 data dal fatto che per generare la password temporanea corretta \u00e8 necessario:\nConsiderato che la password temporanea scade dopo poche decine di secondi, chi volesse violare la sicurezza dovrebbe non solo indovinare quella valida per un particolare istante, ma anche usarla prima che essa scada. Per questo motivo, un \"token\" eleva notevolmente gli standard di sicurezza.\nSe il violatore volesse avere pi\u00f9 tempo per violare la sicurezza dovrebbe scoprire l'algoritmo, che gli permetterebbe di rigenerare continuamente la password temporanea. Questi algoritmi per\u00f2 hanno un livello di complessit\u00e0 molto elevata, tale da rendere difficile la decrittazione anche ai computer pi\u00f9 potenti al mondo.\nAltri impieghi.\nA volte dispositivi hardware di identificazione o accesso/consenso (formato a tessera, chiavetta, gettone, ecc.) specie se di tipo transponder, programmabili o meno, vengono denominati token o tag ma non sono generatori di codici temporanei nel senso di cui sopra. Sono impiegati dagli utenti, appunto, per il controllo degli accessi/presenze o simili applicazioni e possono essere associati o meno a password o PIN personali.\nToken virtuali.\nI token virtuali sono identificatori utilizzati con la medesima funzione di quelli fisici. Esempi di token virtuali sono i codici codici QR stampati su biglietti/scontrini o visualizzati su schermi di dispositivi mobili (esempio smartphone) o desktop (TV, PC, ecc).\nI token virtuali possono anche essere privi di segno grafico cio\u00e8 essere componenti (servizi) puramente software, come, ad esempio token supportati da certificati digitali."}
{"id": "1061254", "revid": "212792", "url": "https://it.wikipedia.org/wiki?curid=1061254", "title": "Hyde Park (Boston)", "text": ""}
{"id": "1061258", "revid": "599013", "url": "https://it.wikipedia.org/wiki?curid=1061258", "title": "D\u00e8moni e d\u00e8i", "text": ""}
{"id": "1061259", "revid": "1573940", "url": "https://it.wikipedia.org/wiki?curid=1061259", "title": "Leptopsammia pruvoti", "text": "Il madreporario solitario giallo o madrepora gialla (Leptopsammia pruvoti ) \u00e8 un esacorallo della famiglia Dendrophylliidae.\nDescrizione.\nForma colonie incrostanti di colore da giallo ad arancio intenso, di massimo 8 centimetri di altezza. I polipi sono solitari, anche se frequentemente si trovano numerosi esemplari a breve distanza, e posseggono tentacoli traslucidi, urticanti. Vivono all'interno di un corallite con scheletro di forma cilindro-conica.\nSpesso associato a \"Corallium rubrum\" e a \"Paramuricea clavata\".\nNella variet\u00e0 arancio intensa pu\u00f2 essere scambiato con lo \"Parazoanthus axinellae\", che per\u00f2 presenta colonie pi\u00f9 numerose e meno isolate.\nBiologia.\nAlimentazione.\nSi nutre di plancton che cattura con i tentacoli dopo averli paralizzati con gli cnidociti.\nRiproduzione.\nLa riproduzione avviene in modo sessuato a fecondazione incrociata con sessi separati e ovoviviparit\u00e0.\nDistribuzione e habitat.\n\u00c8 presente nel Mar Mediterraneo e nell'Oceano Atlantico orientale.\nPredilige i fondali rocciosi poco illuminati ed esposti alla corrente, spesso in presenza di coralligeno, in fenditure o grotte tra i 3 e i 50 metri di profondit\u00e0."}
{"id": "1061261", "revid": "29244", "url": "https://it.wikipedia.org/wiki?curid=1061261", "title": "Madreporario solitario giallo", "text": ""}
{"id": "1061262", "revid": "29244", "url": "https://it.wikipedia.org/wiki?curid=1061262", "title": "Madreporario giallo", "text": ""}
{"id": "1061263", "revid": "287204", "url": "https://it.wikipedia.org/wiki?curid=1061263", "title": "Medford", "text": ""}
{"id": "1061264", "revid": "6923", "url": "https://it.wikipedia.org/wiki?curid=1061264", "title": "Torre Cavallo", "text": "Torre Cavallo \u00e8 una delle antiche torri d'avvistamento cinquecentesche che sorgono nel circondario di Reggio Calabria, facenti parte del sistema difensivo dello Stretto di Messina. La torre si erge sulle scogliere a strapiombo della sponda calabra tra Cannitello (frazione di Villa San Giovanni) e Scilla.\nStoria.\nOrigine del nome.\nSi pensa che il promontorio di \"Torre Cavallo\" possa essere stato chiamato cos\u00ec per un'abbreviazione popolare dal latino \"caput valli\" (capo di difesa). Probabilmente \u00e8 su queste rupi che s'inerpic\u00f2 Ottaviano dopo la disfatta navale nelle acque antistanti Scilla, prima della decisiva vittoria contro Sesto Pompeo.\nIl termine \"Cavallo\" \u00e8 stato anche attribuito alla presenza di una stalla, adiacente alla torre, dove veniva tenuto un cavallo per la speditezza nelle informazioni agli abitanti.\nUn'altra possibile origine del nome \u00e8 attribuita alla presenza di una motta, una fortificazione dove gli abitanti si trasferivano momentaneamente per sfuggire alle incursioni saracene. In mancanza di vicine motte, che si trovavano in posizione pi\u00f9 prossima all'abitato di Reggio, essi trovavano rifugio sulle colline, favorendo cos\u00ec la continuit\u00e0 del lavoro nei campi. Qualcuno ancora pensa che la \"comoda stalla\" annessa servisse per il cosiddetto \"sfondaco\" (grande magazzino usato per tenervi mercanzie).\nAltri ancora vogliono che la denominazione derivi da una leggendaria statua di cavallo posta a difesa della Sicilia e dello Stretto, ma questa tesi non ha trovato supporto.\nLa costruzione della torre.\nPresso le citt\u00e0 e i centri marittimi, nel medioevo era forte il pericolo delle scorrerie operate prima dai pirati saraceni e poi dai turchi. Per questo motivo vennero erette numerose torri di avvistamento sulle punte avanzate della costa, pronte a dare l'allarme appena all'orizzonte si profilava una vela sospetta.\nCos\u00ec intorno al 1559 fu costruita \"Torre Cavallo\", a spese dell'universit\u00e0 di Scilla, che dovette pagare un dazio sulla seta alla citt\u00e0 di Reggio. Infatti, essendo le torri e le fortezze le uniche difese a cui gli abitanti facevano volentieri ricorso, essi erano disponibili a sottoporsi ad un tributo.\nTra le torri le comunicazioni erano rapide, cos\u00ec ricevuto l'avviso di presenze estranee dalla \"torre di Pezzo\", la notizia veniva comunicata alla vedetta posta sul promontorio di \"San Gregorio\", che allertava quella posta a \"Capo Paci\". Da qui venivano sollecitamente avvertiti i cittadini a mettersi al riparo ed approntare la propria difesa. La gente si metteva in salvo nella campagna retrostante mentre gli armigeri del feudatario correvano verso il mare a guarnire le difese.\nLa presenza dei Ruffo determin\u00f2 la sorte della torre, delle sue varie ricostruzioni e delle modalit\u00e0 di utilizzazione della torre stessa.\nStoria recente.\nIn tempi pi\u00f9 recenti \"Torre Cavallo\" venne utilizzata anche per l'avvistamento del pescespada, nel periodo di pesca fra la primavera e l'estate, fin quando le imbarcazioni non furono dotate di passerelle in ferro, che sostituirono pure le barchette (\"u caiccheddhu\"), che per la loro snellezza consentivano la rincorsa del pesce alla ricerca di un luogo sicuro che non gli consentisse di sfuggire ad una cattura certa.\nNel 2021 si \u00e8 formato un Comitato nella citt\u00e0 di Villa San Giovanni di nome \" Salviamo Torre Cavallo e Non Solo..\" che ha come obiettivo il ripristino dell'antica struttura."}
{"id": "1061270", "revid": "287204", "url": "https://it.wikipedia.org/wiki?curid=1061270", "title": "Confessioni di un artista di merda", "text": "Confessioni di un artista di merda (\"Confessions of a Crap Artist\") \u00e8 un romanzo di Philip K. Dick scritto nel 1959 e pubblicato nel 1976.\nAppartiene ai romanzi non di fantascienza (\"mainstream\") dello scrittore statunitense ed \u00e8 l'unico di questi a non essere stato pubblicato postumo.\nDal romanzo \u00e8 stato tratto un film francese, \"Confessions d'un Barjo\" (1992), che riprende fedelmente la trama e i personaggi (Barjo \u00e8 un termine gergale che significa \"scemo del villaggio\").\nTrama.\nSan Francisco, alla fine degli anni cinquanta.\nJack Isidore, arrestato per furto di cioccolatini, va a vivere a Drake's Landing con la sorella Fay e il cognato Charley Hume. Jack \u00e8 uno spostato che crede negli UFO e in altri fenomeni soprannaturali, e s'intuisce che ha qualche problema mentale. Gli Hume fanno amicizia con una coppia pi\u00f9 giovane, Nat e Gwen Anteil.\nCharley viene costretto dalla moglie a comprare degli assorbenti, cosa che lo manda su tutte le furie (siamo nell'America puritana degli anni cinquanta) e lo porta a picchiare la donna, ma viene colpito da un infarto e ricoverato in ospedale. Fay intreccia una relazione con Nat; Jack lo rivela a Charley e sparge la notizia della tresca in tutto il vicinato. Charley, che ha gi\u00e0 deciso di uccidere la moglie, non si oppone alla relazione.\nJack nel frattempo entra in contatto con un gruppo di svitati che - come lui - credono negli UFO, nella telepatia e nelle percezioni extrasensoriali; questi ultimi gli rivelano che il mondo finir\u00e0 il 23 aprile 1959.\nCharley ammazza gli animali di Fay e alla fine si suicida. Nel suo testamento met\u00e0 della casa viene assegnata a Jack e Fay lo rifonde del valore dell'immobile pur di toglierselo di torno. Nat divorzia da Gwen e va a vivere con Fay. Il mondo non finisce e a questo punto Jack si rende conto di avere bisogno di cure psichiatriche."}
{"id": "1061271", "revid": "1543377", "url": "https://it.wikipedia.org/wiki?curid=1061271", "title": "Medford (Massachusetts)", "text": "Medford \u00e8 una \"city\" degli Stati Uniti d'America facente parte della contea di Middlesex nello stato del Massachusetts. Situata a poche miglia a nord di Boston, sul Mystic River, \u00e8 sede della Tufts University.\nLocalit\u00e0.\nIl territorio comunale comprende le seguenti localit\u00e0:"}
{"id": "1061275", "revid": "22475", "url": "https://it.wikipedia.org/wiki?curid=1061275", "title": "Il grande mare dei Sargassi", "text": "Il grande mare dei Sargassi \u00e8 un romanzo postcoloniale di Jean Rhys, scrittrice britannica di origini caraibiche, pubblicato nel 1966. L\u2019autrice era rimasta pressoch\u00e9 sconosciuta al grande pubblico da quando aveva fatto la sua prima apparizione con il romanzo \"Good Morning, Midnight\" pubblicato nel 1939. Rhys pubblic\u00f2 altri libri prima de \"Il grande mare dei Sargassi\", ma fu proprio quest\u2019ultimo ad avere un grande successo commerciale e a significare un rinnovato interesse nella precedente produzione letteraria dell\u2019autrice.\nIl romanzo costituisce il prequel ed una risposta femminista ed anticoloniale al celebre romanzo \"Jane Eyre\" di Charlotte Bront\u00eb (1847), descrivendo infatti le circostanze e le dinamiche del primo matrimonio del signor Rochester (nome tuttavia mai citato nel romanzo di Rhys) dal punto di vista della sua prima moglie, l\u2019ereditiera creola Antoinette Cosway. Quest\u2019ultima rappresenta la versione di Rhys della demoniaca \"madwoman in the attic\" (la pazza donna del sottotetto) di Charlotte Bront\u00eb. La storia di Antoinette \u00e8 presentata a partire dal tempo della sua giovinezza trascorsa in Giamaica fino al suo infelice matrimonio con un non specificato \"gentleman\" inglese, il quale la rinomina Bertha, la fa dichiarare pazza e la porta con s\u00e9 in Inghilterra. Antoinette \u00e8 rappresentata come facente parte di un\u2019oppressiva societ\u00e0 patriarcale, e come perennemente in bilico tra il mondo europeo e il mondo prevalentemente nero delle Indie occidentali, divenendo cos\u00ec incarnazione del dramma esistenziale dei creoli, n\u00e9 europei n\u00e9 neri. In definitiva \"Il grande mare dei Sargassi\" esplora l\u2019intricato sistema di relazioni tra uomo e donna e sviluppa temi postcoloniali quali quello del razzismo, della deportazione e dell\u2019assimilazione.\nTrama.\nIl romanzo inizia nel periodo immediatamente successivo all'abolizione dello schiavismo nella Giamaica sotto il controllo inglese. La protagonista Antoinette narra la storia della sua vita dall'infanzia fino al matrimonio concordato con un inglese (Mr. Rochester da \"Jane Eyre\"). Mentre il romanzo e la loro relazione si sviluppano, Antoinette, che il marito rinomina Bertha, cade in preda alla follia. Il romanzo termina in Inghilterra, con la fatale decisione di Bertha di bruciare la tenuta e saltare dal tetto.\nIl romanzo \u00e8 diviso in tre parti. La prima parte \u00e8 narrata da Antoinette. Descrive le sue esperienze dell'infanzia e aggiunge il fatto che sua madre \u00e8 in manicomio, che \u00e8 coerente con Jane Eyre. La seconda parte \u00e8 narrata dal punto di vista del marito in seguito al matrimonio. Uno dei punti fondamentali e catalizzatori del crollo di Antoinette \u00e8 il sospetto che ciascuno di essi incomincia a nutrire per l'altro. La vecchia balia di Antoinette e l'uomo cui Rochester si affida alimentano la diffidenza tra i due. Questo senso di paranoia e la delusione provocata dal loro matrimonio, probabilmente accentuano la gi\u00e0 precaria salute mentale di Antoinette. La parte pi\u00f9 breve, la terza, \u00e8 ancora narrata dalla prospettiva di Antoinette, ora conosciuta come Bertha. Traccia la sua relazione con Grace, l'inserviente a cui \u00e8 stata affidata in Inghilterra e la sequenza finale di pensieri che la portano alla fine della sua vita.\nTematiche principali.\n\"Il grande mare dei sargassi\" \u00e8 solitamente etichettato come una risposta postmoderna e postcoloniale a \"Jane Eyre\". Una delle peculiarit\u00e0 postmoderniste \u00e8 l'uso di pi\u00f9 voci per raccontare la storia. Un'altra \u00e8 il rapporto intertestuale con \"Jane Eyre\". Infine la Rhys introduce un'argomentazione postcolonialista quando collega il rifiuto di Antoinette da parte del marito al suo retaggio creolo (uno dei motivi principali della pazzia di Antoinette). \nIl mondo in cui Antoinette vive \u00e8 una societ\u00e0 patriarcale. Il convento in cui Antoinette \u00e8 mandata da sua zia Cora rappresenta una bolla di matriarcalit\u00e0 all'interno del mondo patriarcale. La sua fine pu\u00f2 essere vista come il suo spirito schiacciato dall'oppressivo mondo maschile intorno a lei e la sua identit\u00e0 le \u00e8 strappata dal marito. La sua individualit\u00e0, per esempio il suo nome \u00e8 Antoinette Mason, nata Cosway, \u00e8 strappata via: prima le viene preso il suo cognome, dovendo prendere quello del patrigno, infine anche il suo nome viene cambiato in 'Bertha'."}
{"id": "1061277", "revid": "483325", "url": "https://it.wikipedia.org/wiki?curid=1061277", "title": "Matthieu Baumier", "text": "Pensiero e opere.\nAutore di numerose opere, fra saggi e romanzi, \u00e8 anche direttore della rivista \"La s\u0153ur de l'ange\" (\"La sorella dell'angelo\"). La pi\u00f9 nota delle sue opere \u00e8 comunque l'\"Antitrattato di ateologia\", un saggio teso allo smantellamento e alla confutazione del \"Trattato di ateologia\" di Michel Onfray. L'opera di Onfray ha infatti suscitato favori ma anche giudizi negativi, a causa di presunti pregiudizi ideologici e della scarsit\u00e0 di rigore che gli viene attribuita, ad esempio, oltre che da Baumier, anche da Ir\u00e8ne Fernandez nel suo libro \"Dio con Spirito. Risposta a Michel Onfray\". \nNel 2007 ha pubblicato un saggio scritto insieme al filosofo francese Pierre-Andr\u00e9 Taguieff su quella da essi definita la \u00abstalinizzazione dello spirito\u00bb che avrebbe infettato la cultura francese, se non addirittura quella europea, mediante la progressiva formazione d'un pensiero unico, dominante e non discutibile pena una \u00abpurga\u00bb la cui violenza non si manifesta pi\u00f9 nell'omicidio bens\u00ec nell'imbavagliamento mediatico o nella pubblica irrisione; bersagli di questo pensiero stalinizzato, che sarebbe un composto dell'ideologia laicista con quella multiculturalista, sono identificati da Baumier e da Taguieff nel cattolicesimo, in particolare nella persona del Papa, negli Stati Uniti, nello stato di Israele e in ogni forma di nazionalismo.\nL'Antitrattato di ateologia.\nL'opera maggiore di Baumier, l'Antitrattato, \u00e8 divisa in diverse sezioni riguardanti rispettivamente le donne e il cristianesimo, il Genesi, la morte, la scienza, la persona del Cristo, i massacri e in generale la violenza umana, e infine il nazismo limitatamente alle accuse di Onfray sulle presunte relazioni fra quello e il Cristianesimo. Oltre ai dettagli specifici, Baumier argomenta che nonostante le intenzioni di Onfray siano quelle di opporre in modo obsoleto una visione materialistico-scientistica del mondo alla visione propriamente cristiana e pi\u00f9 in generale monoteistica, tutto ci\u00f2 che Onfray sarebbe riuscito a comporre \u00e8 un'opera priva di scientificit\u00e0, testualmente: \u00abpi\u00f9 che un'opera scientifica \u00e8 un minestrone indigesto, oltre che empio, condito di pregiudizi e presunzione\u00bb. Fra gli argomenti addotti per giustificare quest'affermazione Baumier porta, rifacendosi alle opere di storici fra cui Eric Voegelin, la negazione a suo dire farsesca che Onfray compie delle radici neopagane del nazismo e l'ancor pi\u00f9 farsesco accostamento di quest'ultimo alle radici cristiane, proprio quando -continua Baumier- gli ideologi del nazismo (ad esempio Alfred Rosenberg) vedevano nel cristianesimo \u00abl'erede del giudaismo\u00bb dal quale la Germania avrebbe dovuto \u00abpurificarsi\u00bb; avvalendosi invece delle recenti documentazioni di storici ebraici quali David G. Dalin (suo \u00e8 il saggio \"La leggenda nera del Papa di Hitler\") Baumier s'adopera poi a confutare le ormai pluridecennali accuse di filonazismo a papi quali Pio XI e Pio XII. Lo stile confutatorio utilizzato da Baumier sull'argomento del nazismo ricorre in ogni altra sezione dell'Antitrattato, intercalato da una satira pungente riguardo alle affermazioni pi\u00f9 audaci di Onfray, oppure quelle da Baumier ritenute pi\u00f9 malamente documentate, se non addirittura fondate solo nella fantasia dello stesso Onfray. In conclusione, il giudizio complessivo di Matthieu Baumier sul Trattato di ateologia e sul suo autore \u00e8 drastico: "}
{"id": "1061279", "revid": "13648", "url": "https://it.wikipedia.org/wiki?curid=1061279", "title": "Simone Stevin", "text": ""}
{"id": "1061280", "revid": "48344", "url": "https://it.wikipedia.org/wiki?curid=1061280", "title": "Il grande mare di sargassi", "text": ""}
{"id": "1061282", "revid": "24281", "url": "https://it.wikipedia.org/wiki?curid=1061282", "title": "Il grande mare dei sargassi", "text": ""}
{"id": "1061287", "revid": "123728686", "url": "https://it.wikipedia.org/wiki?curid=1061287", "title": "Monumento a Garibaldi (Firenze)", "text": "Il Monumento a Giuseppe Garibaldi \u00e8 una scultura celebrativa di Firenze, situata sul lungarno Amerigo Vespucci nello slargo tra villa Favard e il palazzo Calcagnini Arese. In bronzo, fusa nel 1890 dallo scultore Cesare Zocchi, posta su un alto piedistallo in pietra.\nStoria.\nAll'indomani della morte di Giuseppe Garibaldi, nello stesso 1882, il consiglio comunale sollecit\u00f2 la formazione di un comitato e la pubblicazione di un bando di concorso (1886) per procedere all'erezione di un monumento in suo onore, che inizialmente si era previsto di collocare in piazza Ognissanti. L'esposizione dei bozzetti presso l'Accademia di Belle Arti, nello stesso 1886, decret\u00f2 come vincitore Cesare Zocchi, segnalando tuttavia come meritevoli le proposte avanzate da Urbano Nono, Augusto Rivalta, Cesare Fantacchiotti e Raffaello Romanelli, che ugualmente avevano risposto al bando. \nLa scelta della commissione giudicatrice suscit\u00f2 fin da subito vivaci polemiche, \"per quella statica figura in piedi, non priva di retorica nella mano che poggia sull'impugnatura della sciabola\", e per il dubbio che la scelta fosse stata pilotata, vista la presenza nella commissione del cugino dell'artista, Emilio Zocchi. Nonostante le proteste e le discussioni l'incarico allo scultore fu tuttavia confermato e la figura di Garibaldi realizzata dalla fonderia in bronzo di Pietro e Leopoldo Galli; l'amministrazione comunale si accoll\u00f2 invece le spese per la realizzazione del basamento, in granito rosa di Baveno. Cambi\u00f2 tuttavia la destinazione del monumento: scelta la piazza d'Ognissanti per l'erezione della scultura raffigurante Daniele Manin (oggi sul viale Galileo), si opt\u00f2 per la zona del nuovo quartiere delle Cascine dove, fin dal 1859, ancora vivente l'eroe, era stata a lui intitolata una strada in riconoscimento delle sue imprese nelle guerre del 1848/49 e del 1859. Si prest\u00f2 ottimamente a tale scopo lo slargo determinato all'altezza di villa Favard dal lungarno Amerigo Vespucci, che peraltro consentiva da ambedue le rive del fiume di godere dell'opera. \nIl monumento fu cos\u00ec inaugurato con tre giorni di festeggiamenti, dall'8 al 10 giugno 1890. Per l'occasione sfilarono il battaglione del 2\u00ba Reggimento dei Granatieri, la Guardia Civica e una delegazione della Legione dei Garibaldini. Contestualmente alle cerimonie la statua fu donata dal presidente del comitato al Comune di Firenze.\nDescrizione.\nLa statua, in bronzo, presenta il personaggio in piedi, la mano destra poggiata sull'impugnatura della sciabola. Nelle facce dello zoccolo del piedistallo sono scolpiti scudi con incisi i nomi di Roma, Digione, Montevideo e Marsala, tra i luoghi pi\u00f9 rappresentativi delle gesta dell'eroe. Sul prospetto principale \u00e8 l'epigrafe \"A Giuseppe Garibaldi / Firenze / 2 giugno 1890\". L'insieme poggia su tre gradini di pietraforte ed \u00e8 circondato da una cancellata in ferro, posta successivamente (1897) e realizzata da Giuseppe Silvestri, come attestano i disegni approvati e conservati presso l'Archivio storico del Comune di Firenze. Altri ornamenti e corone in bronzo decoravano originariamente la base, e furono divelti da ignoti negli anni della prima guerra mondiale per recuperare e vendere il metallo. \nAltre memorie garibaldine a Firenze.\nSi segnalano le ulteriori memorie presenti in citt\u00e0 a ricordare il personaggio: la targa in via Panzani 17 che reca memoria del soggiorno in quella casa di Garibaldi il 22 ottobre 1867; la targa in via di Malavolta, alle Due Strade, relativa a una breve sosta in quella casa nell'ottobre 1866; la targa sul palazzo Pitti Lorenzi in piazza Santa Maria Novella, posta dai garibaldini toscani nel 1882, in memoria del discorso indirizzato nel 1867 da questa casa \"al popolo plaudente\" che preannunciava la spedizione di Mentana; il rilievo sulla casa del patriota Giuseppe Dolfi in borgo San Lorenzo 4, a ricordare lo stretto legame tra i due e Giuseppe Mazzini. \nNella torre della Castagna ha inoltre la sede l'Associazione nazionale Veterani e Reduci Garibaldini."}
{"id": "1061288", "revid": "1305772", "url": "https://it.wikipedia.org/wiki?curid=1061288", "title": "Val Rosandra", "text": "La Val Rosandra (\"Dolina Glin\u0161\u010dice\" in sloveno), situata nei pressi di Trieste tra il comune di San Dorligo della Valle (\"Dolina\") e quello sloveno di Erpelle-Cosina (\"Hrpelje-Kozina\"), \u00e8 una valle incisa dal torrente Rosandra (sloveno \"Glin\u0161\u010dica\").\nAlcune delle sue caratteristiche, quali l'aspetto selvaggio, con rupi, ghiaioni e pareti a strapiombo, o la cascata del torrente seguita dalle forre che esso attraversa, nonch\u00e9 la presenza di un elevato numero di grotte, hanno reso la Val Rosandra meta di esplorazioni speleologiche, oltre che una palestra di roccia e sito di studio dei fenomeni carsici. \u00c8 una delle mete pi\u00f9 amate dagli escursionisti triestini; la principale via d'accesso per i sentieri di fondo valle \u00e8 dall'abitato di Bagnoli della Rosandra (\"Boljunec\").\nStoria.\nLa valle era gi\u00e0 abitata gi\u00e0 in tempi preistorici. Molti ritrovamenti archeologici documentano la presenza dell'uomo gi\u00e0 nel neolitico, presenza che peraltro non \u00e8 venuta mai a mancare fino ai tempi odierni. In particolare, vanno notate le grotte orizzontali sul versante destro della valle, la principale delle quali \u00e8 la \"Grotta delle Finestre\" o \"Grotta delle gallerie\", la cui conformazione \u00e8 quanto mai idonea ad offrire riparo; si tratta infatti di un insieme di grotte che si aprono sul fianco della montagna attraverso varie brevi gallerie (finestre appunto), il che permette un'eccellente aerazione del posto. Tuttavia gli esperti sono certi che queste grotte non siano mai state abitate stabilmente; venivano usate come magazzini e stalle, come pure riparo di fortuna per pastori e viaggiatori. Questa certezza deriva dall'assenza di reperti archeologici che possano testimoniare la presenza di un qualche antico insediamento umano in tutto il circondario, mentre ci sono testimonianze di passaggio attraverso la valle praticamente durante tutta la storia. Bisogna infatti considerare che questa valle costituisce l'unico passaggio naturale dal mare oltre l'altipiano verso l'odierna Slovenia ed oltre.\nAcquedotto romano.\nLa sorgente della Rosandra viene chiamata Cl\u00ecnciza dal nome sloveno del fiume, \"Glin\u0161\u010dica\". Il conte Domenico Rossetti la battezz\u00f2 \"Fons Oppia\", richiamandone l'uso che gi\u00e0 i Romani ne fecero costruendo nel primo secolo un acquedotto lungo 14 chilometri che giungeva fino al centro di Trieste. Sembra che nelle grotte sui fianchi della vallata ci fossero vedette militari perenni a guardia del manufatto e della strada adiacente. Come tutte le costruzioni romane, anche questo acquedotto funzion\u00f2 molto a lungo, forse addirittura fino al secolo sesto o settimo, quando venne danneggiato intenzionalmente. Molto pi\u00f9 tardi, nel XVIII secolo, era comunque ancora tanto conservato che l'amministrazione comunale triestina prese in considerazione un suo eventuale restauro per rifornire d'acqua potabile la citt\u00e0 che stava crescendo velocemente. L'idea fu poi abbandonata quando si inizi\u00f2 a sfruttare altre fonti limitrofe alla citt\u00e0. Oggi, soltanto un centinaio di metri dell'antico acquedotto romano restano ancora a testimoniare questa poderosa costruzione di un'altra epoca.\nUna via commerciale.\nPresso la foce del Rosandra una volta si estendevano grandi saline, fonte di notevole ricchezza fino al tardo Medioevo. Proprio queste saline furono la causa delle guerre secolari con Venezia che causarono pi\u00f9 volte la rovina della citt\u00e0 ed in ultimo anche la sua decisione di \"dedicarsi\" all'Austria piuttosto che sottomettersi alla Serenissima. Si pu\u00f2 comprendere l'eccezionale importanza di queste saline se si considera che l'unico collegamento di Trieste con il retroterra era la via commerciale che iniziava appunto presso le saline e proseguiva, attraverso la valle della Rosandra, verso l'interno. Con un linguaggio moderno, potremmo dire che l'industria locale possedeva buone infrastrutture di collegamento il che garantiva costante flusso di entrate a gran parte della popolazione.\nPer il controllo di questa arteria fu edificato il castello di Mocc\u00f2 (\"Zabre\u017eec\"); dopo la sua distruzione (avvenuta nel 1511) nel XVII secolo fu costruito nelle sue vicinanze il castello di F\u00fcnfenberg che fungeva da muda daziale. Questo and\u00f2 distrutto da un incendio alla fine della seconda guerra mondiale. Altre strutture fortificate della val Rosandra sono il Tabor di Draga, posto su uno sperone roccioso sopra l'abitato di Botazzo (\"Bota\u010d\"), costruito nel XV secolo dagli abitanti del luogo per proteggersi dalle scorrerie turche e il castello di Vicumberg (o Vinchimberch), costruito nel XIII secolo nei pressi di Becca (\"Beka\"), in Slovenia dai conti Carsperch.\nLa val Rosandra \u00e8 uno dei rari casi in cui la guerra non ha devastato quanto aveva voluto proteggere. I combattimenti per il controllo della Rosandra rimasero ai suoi margini. E tanto tempo durarono le battaglie per la via commerciale, oggi ribattezzata \"via del sale\" che infine persero ogni importanza. Quando, per imposizione dei veneziani, le saline vennero distrutte, anche la strada attraverso la valle del Rosandra cadde in dimenticatoio, e i triestini costruirono una nuova strada verso l'entroterra partendo proprio dal centro della citt\u00e0 (l'odierna via Commerciale). Pi\u00f9 tardi, quando decadde la supremazia dei veneziani, la riattivazione delle saline non fu pi\u00f9 conveniente. Cos\u00ec la meravigliosa val Rosandra rimase intatta. Dal lato mare non c'\u00e8 pi\u00f9 una fortezza a proteggerla, e del resto non ce n'era bisogno perch\u00e9 l'assenza di saline ne aveva decretato l'oblio.\nI mulini.\nContemporaneamente con il commercio del sale, sulla Rosandra crebbero anche i mulini per le spezie che raggiungevano per mare il porto di Trieste. Questi mulini in effetti trattavano i cereali solo marginalmente, in quanto vennero costruiti proprio per elaborare le droghe e le spezie che viaggiavano poi con il sale verso l'Europa centrale. Il primo dato che si ha su questi mulini \u00e8 un contratto di compravendita del 1276 dal quale si apprende che allora ve ne furono in funzione tre. Ma considerando che in tutto il circondario la Rosandra \u00e8 l'unico corso d'acqua in grado di azionare le pale di un mulino, si pu\u00f2 capire che in breve tempo ve ne furono costruiti altri. \nNel 1757 ve ne furono ben 16, di cui uno a tre ruote. Sulla grande piazza che \u00e8 tuttora il centro del paese Bagnoli (Boljunec) all'ingresso della valle, c'era all'epoca un tipo di \"terminal\" per i carri che trasportavano le merci dalle barche e qui aspettavano il turno per la molitura. Sebbene gli ultimi mulini funzionassero ancora nel XX secolo, oggi praticamente non ne esiste pi\u00f9 traccia. Quanto non venne demolito dalla guerra, rimase devastato dal tempo. Le gore, scavate con tanta fatica nella roccia, sono state ricoperte dalla vegetazione incolta o addirittura riempite da terra e detriti; le enormi macine furono fatte a pezzi ed impiegate, assieme alle pietre murarie dei possenti muri, nei rifugi durante l'ultima guerra.\nIl santuario.\nVerso la fine della Val Rosandra, sotto il Monte Carso, si trova la chiesetta di \"Santa Maria in Siaris\".\nL'ex ferrovia.\nNel 1841 l'Austria-Ungheria costru\u00ec la \"S\u00fcdbahn\", cio\u00e8 la ferrovia che collegava Vienna con Venezia, Trieste e l'Istria attraverso Lubiana. Il primo tratto raggiunse Venezia gi\u00e0 nel 1857, mentre i lavori sul secondo tratto, da Divaccia (\"Diva\u010da\") a Pola, si prolungarono fino al 1876. Per il completamento della rete prevista mancava solo il collegamento rapido tra Trieste e l'Istria, cio\u00e8 una scorciatoia dalla stazione di Erpelle (\"Hrpelje\") attraverso la valle della Rosandra fino in citt\u00e0. In questo modo la distanza da Pola si accorciava di ben 38 chilometri, il che non era poco, dato che si stimava un notevole traffico futuro di merce. Era previsto infatti il passaggio giornaliero di ben 25 treni merci da 25 carri in ciascuna delle due direzioni. \nMa la costruzione di questo tratto, di soli 19,6\u00a0km, non era tanto semplice; la principale difficolt\u00e0 era data dal terreno carsico sul quale la massicciata doveva posare. Durante i lavori di sbancamento, nella galleria sopra Botazzo si apr\u00ec una voragine nella quale precipitarono tre operai, le cui salme non poterono mai esser recuperate. Il troncone scorciatoia, chiamato ferrovia Trieste-Erpelle, fu completato nel 1887, ma non fu mai utilizzato al meglio della capacit\u00e0, principalmente a causa degli eventi storici di quell'epoca. Invece del previsto traffico di merce per l'interno, la ferrovia agevol\u00f2 un vivace viavai di passeggeri tra il Carso orientale, l'Istria e Trieste. \nSi servivano di questo veloce mezzo di trasporto soprattutto le contadine che rifornivano la citt\u00e0 di latte, pollame, carni salate, verdura e frutta, aggiungendo volentieri qualche bottiglia di grappa. Dopo la fine della seconda guerra mondiale, per qualche tempo la ferrovia continu\u00f2 a fare la spola tra la citt\u00e0 e Draga Sant'Elia (\"Draga\"), ultimo paese prima del confine. Ma nel 1958 la linea fu soppressa e nel 1966 furono rimossi i binari. Ora \u00e8 stata rivalorizzata e riutilizzata come pista ciclabile, partendo dal centro della citt\u00e0 per arrivare fino a Cosina in Slovenia.\nScuola di roccia.\nLa val Rosandra divenne famosa agli inizi del ventesimo secolo quando venne riscoperta dai rocciatori, i pionieri furono Napoleone Cozzi e i suoi compagni della \"Squadra Volante\". Gli impervi versanti della valle si rivelarono di gran interesse anche per i pi\u00f9 esperti alpinisti, in quanto offrono punti con difficolt\u00e0 addirittura del sesto grado classico, a solo mezz'ora di cammino dall'abitato di Bagnoli. Proprio per questi motivi vi risiede una scuola di roccia fin dal 1929, il cui fondatore fu il triestino Emilio Comici (ricordato da un cippo nella stessa valle), il primo scalatore italiano di sesto grado, ricordato anche per aver aperto nelle Dolomiti oltre duecento nuove vie. La scuola di roccia della Val Rosandra \u00e8 tuttora attiva e ben nota tra gli alpinisti. Molto conosciuto anche il rifugio alpino Premuda del C.A.I., unico al mondo a soli 82 metri di altitudine. Oltre che dai rocciatori, la valle \u00e8 frequentata anche dagli speleologi per le numerose cavit\u00e0 che vi si trovano, tra le quali la pi\u00f9 nota \u00e8 la \"Fessura del Vento\".\nParticolarit\u00e0 naturalistiche.\nLa particolarit\u00e0 pi\u00f9 eclatante della valle \u00e8 il repentino ed evidente passaggio dal clima continentale subalpino a quello mediterraneo. La parte superiore della valle, a monte della cascata della Rosandra, \u00e8 in pieno clima continentale, mentre a valle, subito dopo la cascata, si fa mediterraneo per eccellenza. Essendo le varie parti diversamente esposte sia al sole che alla bora, alle stesse altitudini si riscontrano differenze termiche anche oltre i 10\u00a0\u00b0C il che ovviamente influisce in particolar modo sulla flora locale. \nQui si sono conservate molte piante sia alpine che mediterranee che nei territori circostanti sono andate perse con le glaciazioni, ad esempio la Daphne alpina, l'Amelanchier ovalis, la Genista holopetala ed altre. Analogamente vi si trovano vari animali, soprattutto rettili ed anfibi la cui presenza all'esterno della valle \u00e8 estremamente rara. Da notare ad esempio la Natrix natrix o biscia con il collare che abita prevalentemente in acqua, visto che si nutre quasi esclusivamente con pesci e piccole raganelle. \u00c8 conosciuta perch\u00e9 in caso di pericolo si finge morta ed espelle un liquido maleodorante. Similmente si comporta anche la Bombina variegata o ululone dal ventre giallo. Quando si sente minacciato, questo anuro espelle un liquido repellente e spaventa il nemico esponendo le vistose macchie gialle ventrali.\nIl corso superiore della Rosandra e quello inferiore si distinguono anche geologicamente. Dapprima il torrente scorre in un terreno flyschoide leggermente irregolare, con ricca vegetazione su ambedue le sponde, poi precipita con una pittoresca cascata e si infrange su un substrato francamente carsico, tra rocce e strettoie radamente cosparse di modeste pianticelle. Queste particolari caratteristiche fanno della val Rosandra un'interessante palestra di ricerca per lo studio di alcuni fenomeni geologici, come pure delle peculiarit\u00e0 della fauna e della flora, condizionate dalle particolari condizioni climatiche. Dal 1996 la Val Rosandra \u00e8 Riserva Naturale. La ricchezza e la variet\u00e0 dei luoghi e la presenza di alcuni habitat prioritari a livello europeo fanno s\u00ec che la stessa sia anche Sito d'Interesse Comunitario (SIC), Zona di Protezione Speciale (ZPS) e un'importante area avifaunistica.\nNel marzo 2012, nell'ambito dell'operazione \"Alvei puliti\" promossa dalla regione Friuli Venezia Giulia, il taglio a raso di parte della vegetazione ripariale effettuato durante la manutenzione dell'alveo svolta dai volontari della Protezione Civile ha suscitato vive proteste da parte degli ambientalisti e di alcuni esponenti della comunit\u00e0 scientifica locale.\nRiserva naturale.\nDopo secoli di storia, oggi la valle della Rosandra non costituisce pi\u00f9 una via di passaggio, n\u00e9 per un acquedotto verso la citt\u00e0, n\u00e9 per il commercio verso l'interno, n\u00e9 per la ferrovia imperiale o locale. Si \u00e8 trasformata in un'oasi riservata agli amanti della natura. A pochi chilometri dal chiasso cittadino, qui ci si pu\u00f2 immergere in un ambiente ancora incontaminato che si pu\u00f2 scoprire, passo dopo passo, lungo il sentiero a fondovalle oppure camminando, quasi in sommit\u00e0 dei versanti, sulla massicciata della linea ferroviaria abbandonata.\nLa val Rosandra \u00e8 tutelata dalla legge regionale 42 (art. 51-52) del 30 settembre 1996 che istitu\u00ec la \"Riserva naturale regionale della val Rosandra\", di circa 746 ettari di estensione, affidandone la gestione al comune di San Dorligo.\nIl tracciato della vecchia ferrovia Trieste-Erpelle che portava dalla citt\u00e0 fin oltre il confine con la Slovenia, \u00e8 ora una pista pedonale e ciclabile intitolata a Giordano Cottur. Alcuni dei sentieri attuali dovrebbero venir riservati per il trekking e palestre di ginnastica all'aperto. Molto richiesto anche un servizio di escursioni guidate attraverso le grotte carsiche. La chiesetta, il cui mantenimento \u00e8 ora lasciato alla cura di privati, dovrebbe venir restaurata e se ne dovrebbe valorizzare l'aspetto spirituale con pellegrinaggi e manifestazioni culturali. C'\u00e8 chi ha proposto anche l'installazione di un osservatorio stabile di geomorfologia carsica.\nFlora.\nQuanto sinora sappiamo sulla biodiversit\u00e0 vegetale della Val Rosandra si pu\u00f2 riassumere in pochi numeri: pi\u00f9 di 1.000 funghi, 988 piante vascolari, circa 300 licheni, circa 150 briofite (muschi ed epatiche), circa 100 myxomiceti, per un totale di circa 2.700 entit\u00e0. Mancano dati affidabili su cianobatteri, alghe e microfunghi, con i quali il totale crescerebbe di molto.\nLe piante superiori mostrano una biodiversit\u00e0 altissima non\nsolo per quantit\u00e0 ma anche per qualit\u00e0: includono molte entit\u00e0 endemiche o rare\n- a volte con le sole popolazioni note per l'Italia - e molte altre diffuse su\naree pi\u00f9 vaste ma marginali rispetto al Carso, come il Mediterraneo, la regione\nIllirica o le Prealpi. La\n Val Rosandra \u00e8 riuscita a trattenere molti ricordi del\npassato: la passeggiata che ci entusiasma per la bellezza del paesaggio pu\u00f2\nfarci spaziare dalle Alpi all'Europa centrale, dai Balcani all'Europa\norientale, dall'Adriatico al Ponto, persino ad altri continenti.\nLa Val\n Rosandra rispecchia la storia della vegetazione del Carso, ma\nha molti tratti originali. La geomorfologia ne fa un \"unicum\" nel\nCarso triestino: l'agricoltura era ed \u00e8 limitata a piccole aree su flysch come Botazzo, il pascolo oggi quasi del tutto abbandonato era reso difficile da\nversanti scoscesi e pietrosi. La valle conserva ancora aspetti del Carso\npreistorico: la vegetazione di rupi e ghiaioni con la boscaglia primaria, gli\nambienti umidi lungo il torrente, le pareti verticali con cianobatteri. Il\npaesaggio della Val Rosandra \u00e8 quindi diverso da quello del resto del Carso\ntriestino. Gli alpinisti che ne usano le pareti come scuola lo hanno\nerroneamente paragonato ad un paesaggio \"alpino\". Esso ricorda invece\nle grandi valli dinariche della Dalmazia. Il macropaesaggio \u00e8 simile con le\ngrandi forme di erosione e l'alternanza di arbusteti e superfici quasi nude,\nle strutture geologiche sono simili con i calcari fessurati, i campi solcati,\nghiaioni, etc, le specie sono spesso le stesse e crescono in associazioni\nsimili. Cos\u00ec, certi tratti del M. Carso ricordano straordinariamente\nl'entroterra di Fiume.\nIn Val Rosandra le relazioni tra vegetazione e fattori\nfisici sono pi\u00f9 chiare che sulle Alpi, ove sono complicate dall'orografia e\ndalla presenza di molti tipi di rocce: si leggono facilmente per il modesto sviluppo dei rilievi ed per i due soli substrati dominanti: calcare e flysch. Su calcare il versante orografico sinistro (M.Carso) ha gli\nstrati disposti a franappoggio, cio\u00e8 immersi secondo la direzione del pend\u00eco,\nmentre il versante destro (M.Stena) ha gli strati a reggipoggio, cio\u00e8 immersi\nal contrario del versante, con una spiccata simmetria nella vegetazione, Sul\nversante sinistro dominano i ghiaioni con arbusteti alternati a zolle erbacee\ndiscontinue, su quello destro i boschi si alternano alle pareti verticali\ncoperte da cianobatteri. La landa occupa le parti pianeggianti del M. Stena e\ndel M. Carso.\nIl flysch ha caratteristiche opposte: la roccia \u00e8 salda e\ntrattiene l'acqua (l'unico sfruttamento agricolo \u00e8 presso Botazzo), il\npaesaggio ha forme pi\u00f9 morbide, il manto vegetale \u00e8 pi\u00f9 compatto, le fioriture\nsono attenuate e scaglionate regolarmente nel tempo, per cui la sensazione\ncromatica dominante \u00e8 quella del verde. Il calcare ospita invece una\nvegetazione discontinua con fioriture accese e concentrate nel tempo (gialli\nprimaverili, rosa-violetti autunnali). Le aree marnoso-arenacee ricordano un paesaggio\n\"appenninico\", quelle calcaree un paesaggio \"balcanico\".\nGi\u00e0 il Pospichal (1897), nella sua monumentale opera sulla flora dell'allora\nLitorale Austriaco, definiva le colline arenacee come \"flemmatiche\",\nle aree calcaree \"drammatiche\". In Val Rosandra la flemma regna nella\nparte alta, il dramma nella parte bassa."}
{"id": "1061291", "revid": "339392", "url": "https://it.wikipedia.org/wiki?curid=1061291", "title": "Flesh Gordon - Andata e ritorno al pianeta Korno", "text": ""}
{"id": "1061292", "revid": "767487", "url": "https://it.wikipedia.org/wiki?curid=1061292", "title": "Of Montreal", "text": "Gli Of Montreal (reso graficamente of Montreal) sono un gruppo musicale statunitense fondato da Kevin Barnes nel 1996. Il nome del gruppo \u00e8 stato scelto dopo che Barnes aveva chiuso una storia d'amore con una ragazza di Montr\u00e9al. La band fa parte del collettivo Elephant 6. Per quanto riguarda lo stile musicale, il gruppo viene accostato al pop psichedelico.\nStoria del gruppo.\nEsordi e prime produzioni.\nAll'inizio la band contava un unico elemento, cio\u00e8 Barnes, che viaggiava per l'America a proporre alcuni pezzi scritti da lui e registrati alla buona con l'aiuto di qualche amico di passaggio. Dopo qualche tempo, e molte porte sbattute in faccia, Barnes torna nella sua citt\u00e0 d'origine, ossia Athens, dove ritrova un vecchio amico di infanzia (Julian Kostner), molto informato sulla scena musicale della citt\u00e0 e membro del collettivo Elephant 6, di cui facevano o fanno tuttora parte band come The Olivia Tremor Control, Neutral Milk Hotel e The Apples in Stereo. All'interno di questo collettivo Barnes incontra Derek Almstead (Circulatory System) e Bryan \"Helium\" Poole, che diventano di l\u00ec a poco rispettivamente batterista e bassista degli of Montreal.\nNel 1997 il trio pubblica l'album discografico di debutto, ossia \"Cherry Peel\", seguito l'anno dopo da \"The Bird Who Continues to Eat the Rabbit's Flower\". Quasi subito il bassista lascia il gruppo per dedicarsi al progetto Elf Power, evento che modifica la line-up del gruppo: Derek passa al basso, alla batteria subentra Jeremy Huggins ed inoltre si aggregano anche Dottie Alexander e Andy Gonzales (Marshmallow Coast) alle tastiere. Nel frattempo esce il terzo album del gruppo, ossia \"\" (1998), seguito da una serie di singoli e dalla ristampa del secondo album. Il gruppo continua la propria intensa produzione con \"The Gay Parade\" (1999), a cui partecipano diversi artisti provenienti dal collettivo Elephant 6.\nAnni 2000.\nDopo la pubblicazione di \"The Gay Parade\", il gruppo sigla un contratto con la Kindecore Records.\nNel 2000 danno alle stampe l'EP \"Happy Happy Birthday to Me Singles Club\". Nello stesso anno escono anche \"Horse &amp; Elephant Eatery (No Elephants Allowed)\", una raccolta di singoli, bonus track (gi\u00e0 edite in Giappone) e inediti, ed uno split realizzato con i Marshmallow Coast venduto durante i concerti.\nNel 2001 il gruppo pubblica un disco di canzoni registrate da Kevin prima del suo trasferimento ad Athens. Si tratta di \"The Early 4-Tracks Recordings\", le cui tracce contengono tutte il nome di Dustin Hoffman, ed omaggiano quindi cos\u00ec l'attore. Ancora una volta col collettivo registrano \"\", settimo album del gruppo, pubblicato nell'aprile di quell'anno (2001).\nNel 2002 viene pubblicato \"Aldhil's Arboretum\", che segna un lieve cambio di rotta nel sound del gruppo: le canzoni diventano pi\u00f9 strutturate e caratterizzate da un ritmo dance pi\u00f9 marcato. Dopo un tour che tocca anche l'Europa, la band registra \"If He Is Protecting Our Nation Who Will Protect Big Oil, Our Children?\", pubblicato nel 2003.\nNello stesso anno la line-up si modifica nuovamente: Andy lascia per dedicarsi ai Marshmallow Coast ed allo studio, Derek passa ai Circulatory System, mentre Nina, che nel frattempo era diventata moglie di Kevin, entra nella band.\nA causa di screzi avuta con gli altri musicisti, Kevin registra quasi da solo l'album \"Satanic Panic in the Attic\" (2004, Polyvinyl Records), che diventa un successo probabilmente grazie all'impiego maggiore di drum machine e synth. Al tour seguente partecipano altri musicisti che poi entrano definitivamente nel gruppo: Bryan Poole (che rientra nel gruppo) e Jason Nesmith.\nDato il successo dell'album del 2004, la band continua su quello stile tra elettronica e dance con \"The Sunlandic Twins\" (2005). Grazie al singolo \"So Begins Our Alabee\" ed al video di \"Wraith Pinned to the Mist (and Other Games)\", il disco conferma le attese.\nDopo una serie di singoli, nel 2007 viene pubblicato \"Hissing Fauna, Are You the Destroyer?\", album che riflette la situazione di grave disagio personale e di depressione in cui si trovava Barnes nel periodo in cui ha scritto i testi. Dopo il tour del 2004, Nina rimane incinta e decide di trasferirsi con la famiglia in Norvegia, suo Paese natale. Kevin qui continua a stare male, sentendosi isolato e depresso, ma il successivo tour mondiale lo fa stare meglio.\nNell'ottobre 2008 viene dato alle stampe il successivo album in studio, ossia \"Skeletal Lamping\", distribuito in due diversi formati e con una serie di gadget (magliette, borse, attrezzi vari). Nell'agosto 2009 il gruppo contribuisce ad un progetto di moda chiamato \"Yellow Bird Project\". Successivamente viene coinvolto anche in attivit\u00e0 di colonne sonore per spot commerciali, programmi televisivi e film.\nAnni 2010.\nPer registrare l'album \"False Priest\", Barnes collabora con il produttore Jon Brion (gi\u00e0 con Kanye West e Fiona Apple) presso la Ocean Way Recordings. All'album collaborano Solange Knowles e Janelle Mon\u00e1e. L'album, che \u00e8 caratterizzato da un ritorno a strumenti come archi e piano, viene pubblicato anche in cassetta in edizione limitata dalla Joyfule Noise Recordings.\nNell'ottobre 2011 viene pubblicato un boxset contenente i dieci LP del gruppo in edizione limitata (cassetta e mp3) dalla Joyful Noise.\nContestualmente viene annunciato l'album \"Paralytic Stalks\", completato nell'ottobre 2011 e anticipato dal singolo \"Wintered Debts\" (pubblicato in novembre). Dopo un altro singolo (\"Dour Percentage\") pubblicato nel gennaio 2012, il 7 febbraio viene pubblicato l'album.\nNel novembre 2012 il gruppo crea un account sul sito di crowdfunding Kickstarter per finanziare il progetto di un documentario chiamato \"Song Dynasties\", riguardante la carriera della band.\nNell'aprile 2013 completano l'album \"Lousy with Sylviabriar\", che viene pubblicato nell'ottobre seguente.\nProgetti paralleli.\nIl gruppo \u00e8 impegnato in numerosi progetti paralleli che riguardano artisti del loro collettivo e non solo. Kevin Barnes ha collaborato con Bright Eyes e ha prodotto un album di Solange Knowles. Bryan Poole \u00e8 attivo in una carriera solista con lo pseudonimo The Late B.P. Helium. Il gruppo ha inoltre collaborato con Janelle Mon\u00e1e in un brano chiamato \"Make The Bus\" inserito nell'album del 2010 \"The ArchAndroid\"."}
{"id": "1061296", "revid": "148712", "url": "https://it.wikipedia.org/wiki?curid=1061296", "title": "Mezzatinta", "text": ""}
{"id": "1061301", "revid": "56818", "url": "https://it.wikipedia.org/wiki?curid=1061301", "title": "Choc", "text": ""}
{"id": "1061302", "revid": "59975", "url": "https://it.wikipedia.org/wiki?curid=1061302", "title": "Get Up Kids", "text": ""}
{"id": "1061303", "revid": "56818", "url": "https://it.wikipedia.org/wiki?curid=1061303", "title": "Choc anafilattico", "text": ""}
{"id": "1061305", "revid": "599013", "url": "https://it.wikipedia.org/wiki?curid=1061305", "title": "Shock settico", "text": "Lo shock settico, o shock setticemico, \u00e8 una sindrome da shock dovuta ad una grave infezione con sepsi; la sindrome \u00e8 \"sistemica\", cio\u00e8 coinvolge l'intero organismo, anche se l'agente infettante pu\u00f2 essere presente solo in un particolare sito corporeo.\nPu\u00f2 causare sindrome da insufficienza multiorgano (MODS) (precedentemente nota come \"multiple organ failure\", MOF) e morte; il tasso di mortalit\u00e0 \u00e8 circa il 25\u201350%.\nLo shock settico \u00e8 una situazione di emergenza medica. Per la gravit\u00e0 e la complessit\u00e0 della patologia i pazienti affetti da shock settico necessitano di essere curati in ambiente intensivo.\nStoria.\nGi\u00e0 nel 1914 Hugo Schottm\u00fcller scriveva:\nPur accettata universalmente per decenni, questa definizione mal si concilia con l'evidenza che solamente nella met\u00e0 dei pazienti \u00e8 rintracciabile, nel sangue, il germe responsabile; come, d'altra parte, non tutti i pazienti in cui \u00e8 presente batteriemia vanno incontro a shock settico.\nDiverse personalit\u00e0 famose e storiche sono morte per sepsi e shock settico.\nPatogenesi.\nLa scoperta, relativamente recente, dei mediatori endogeni della risposta infiammatoria dell'ospite, ha fatto comprendere come clinicamente la sepsi rappresenti il risultato di un eccesso di attivazione dei meccanismi di difesa dell'ospite, piuttosto che l'effetto diretto dei microrganismi. La sepsi e le sue conseguenze sono l'espressione di un \"continuum\" evolutivo legate ad un effetto amplificante e moltiplicativo dei vari meccanismi che sottendono la manifestazione clinica e la sua fisiopatologia.\nIn altri termini le infezioni con o senza batteriemia comportano cambiamenti fisiologici dell'organismo, con risposte del sistema immunitario finalizzate alla soppressione dell'agente infettante. Questi cambiamenti per\u00f2 sono causa di shock (settico), che si manifesta quando un'adeguata somministrazione endovenosa di fluidi non riesce ad aumentare la pressione sanguigna a livelli accettabili, e l'evidenza clinica mostra una ipoperfusione tissutale sistemica; si determina cos\u00ec un cedimento progressivo delle funzioni dei vari organi e successivamente di tutto l'organismo, cio\u00e8 la sindrome da insufficienza multiorgano, che rappresenta l'estremo del \"continuum\" prima citato.\nEsiste una cascata di eventi che porta dalla semplice infezione allo shock settico.\nGli eventi finali della combinazione di danno e insufficiente circolazione del microcircolo sono l'ipossiemia e l'ischemia degli organi, che \u00e8 l'evento finale dello shock settico.\nClinica.\nLo shock settico esiste in due forme.\nUna forma particolare di shock settico \u00e8 la sindrome da shock tossico, nelle sue eziologie:\nDiagnosi differenziale.\nNell'uomo, per definizione, la diagnosi di shock settico richiede la presenza contemporanea di diverse condizioni:\nLo shock settico si differenzia quindi da"}
{"id": "1061306", "revid": "637682", "url": "https://it.wikipedia.org/wiki?curid=1061306", "title": "Choc settico", "text": ""}
{"id": "1061312", "revid": "2208209", "url": "https://it.wikipedia.org/wiki?curid=1061312", "title": "Battaglia di Desio", "text": "La battaglia di Desio ebbe luogo a Desio il 21 gennaio 1277 tra la famiglia Della Torre e quella dei Visconti per ottenere il controllo su Milano ed il suo contado.\nLa battaglia di Desio \u00e8 la conclusione sanguinosa di una vicenda politica che riassume ed esemplifica bene la crisi di un sistema democratico e la sua trasformazione in regime autocratico, passato alla storia come \"Signoria\".\nLa guerra civile tra Torriani e Visconti.\nGli istituti democratici del Comune di Milano che nel XII secolo avevano saputo dar vita a una classe dirigente capace di riunire il popolo del territorio milanese in una libera forza determinata e coesa, tanto da tener testa alle mire espansionistiche dell'Imperatore Federico Barbarossa, nel corso del XIII secolo vengono progressivamente svuotati del loro senso da una classe politica incapace che sui provvedimenti pi\u00f9 importanti per la cosa pubblica riesce soltanto a dividersi, senza rendersi conto di generare sempre pi\u00f9 malcontento e instabilit\u00e0.\nIl partito al governo \u00e8 quello che fa capo alla famiglia dei Della Torre, mentre l'opposizione si stringe attorno a quella dei Visconti.\nSolo in maniera molto approssimativa e volendo semplificare il pi\u00f9 possibile si pu\u00f2 dire che il partito dei Visconti rappresentava gli interessi dei nobili e quello dei Della Torre stava dalla parte dei \"populares\": in realt\u00e0, entrambi i gruppi familiari nobiliari si proponevano alle masse come legittimi difensori degli interessi della Citt\u00e0 e della sua gente.\nI Della Torre, o Torriani (per via del simbolo araldico della Torre che ornava il loro stemma) imposero propri parenti e prestanome a tutti i pi\u00f9 importanti ed influenti istituti politici della Citt\u00e0, in modo tale che il loro Governo non potesse pi\u00f9 incontrare seri ostacoli giuridici e formali ed annullando di fatto il sistema di garanzie protodemocratiche che gli Statuti del Comune avevano costruito e tenuto in vita. Grandi opere pubbliche, nuovi interventi urbanistici, una politica aggressiva di conquista di nuovi territori, davano al popolo milanese l'illusione di uno sviluppo inarrestabile del Comune.\nL'opposizione alla cui guida stavano i Visconti era focalizzata ad esarcebare gli animi della gente contro il Governo in carica.\nIl 22 luglio 1262 Ottone Visconti venne nominato Arcivescovo di Milano, da Papa Urbano IV, deludendo le aspettative dei Torriani i quali premevano perch\u00e9 salisse alla cattedra arcivescovile il loro parente Raimondo della Torre, vescovo di Como. La nomina venne ufficialmente contestata, sulla base di una presunta appartenenza dei Visconti ai movimenti ereticali . I Visconti erano seguaci dei Catari, si cominci\u00f2 a dire, fomentando l'odio confessionale. Quello che interessava era ovviamente il controllo dei ricchissimi beni ecclesiastici; ma la propaganda tent\u00f2 di nobilitare il conflitto facendolo passare per una sorta di crociata a difesa della vera fede. Fu la guerra civile.\nVa detto che i sospetti di collegamenti con i movimenti ereticali dell'epoca, per quanto riguardava i Visconti, non erano fondati solo sulle maldicenze e sulla propaganda. La madre e la sorella di Ottone Visconti, Berta e Beatrice, sembrano essere state vicine ai movimenti ereticali di ispirazione catara dei Poveri di Concorezzo: la stessa Beatrice era diventata moglie di Egidio di Cortenova, espressamente dichiarato eretico da una bolla pontificale. Del resto, la posizione del borgo in cui Ottone aveva mosso i primi passi della sua carriera ecclesiastica, Desio, appunto, poteva favorire contatti con le sedi catare di Mariano Comense e di Concorezzo.\nIntanto, la crisi economica si aggrav\u00f2, cosa che il partito al Governo non sapeva impedire se non confidando in future e improbabili conquiste militari e inasprendo le misure di polizia e di mantenimento dell'ordine pubblico.\nLa battaglia: gioved\u00ec 21 gennaio 1277.\nLa guerra civile, con alterne vicende, si protrasse per una dozzina di anni, inasprendosi sempre pi\u00f9: nel gennaio 1277 la situazione di crisi era ormai ai massimi livelli.\nLe truppe dei Ribelli o dei Banditi (come i Torriani chiamavano le forze dei Visconti) stavano tentando un attacco da Nord: da Ovest e Sud, infatti, erano stati ripetutamente respinti con gravi perdite (si ricorda a proposito la Battaglia della Guazzera, combattuta nel 1276 lungo le rive di un fangoso torrentello in localit\u00e0 Ranco, comune del territorio di Varese, a poca distanza da Angera, in cui perdettero la vita i principali generali ed esponenti familiari dei Visconti). Le pianure e la brughiera (chiamata \"groana\") dell'Ovest, infatti, erano il campo di battaglia pi\u00f9 favorevole per la potente cavalleria corazzata dell'esercito di Milano - da Nord invece, soprattutto dopo che Como, da sempre rivale di Milano, aveva deciso di unirsi alla causa ribelle, l'attacco a Milano sembrava pi\u00f9 agevole. Il territorio della Brianza infatti, con le sue colline addossate l'una all'altra e i suoi fitti boschi, rendeva pi\u00f9 facili gli attacchi a sorpresa, le rapide e devastanti incursioni contro le colonne nemiche, e gli agguati ai convogli e ai rifornimenti che venivano dal Nord Europa - in particolare dalla Germania, alleata ufficiale del Comune di Milano, legato all'Impero tedesco da una sorta di vincolo di protettorato.\nI generali milanesi si erano peraltro resi subito conto del pericolo che poteva rappresentare il territorio del Nord e per questo, gi\u00e0 da qualche anno, avevano provveduto a far abbattere le fortificazioni brianzole per evitare che, cadute in mano dei Ribelli, ne potessero diventare capisaldi, creando una rete inattaccabile di fortificazioni e presidi.\nAvevano per\u00f2 risparmiato le fortificazioni del borgo di Desio, paese a dieci miglia da Milano, perch\u00e9 proprio in questo centro abitato convergevano le tre strade che provenivano dai confini settentrionali: quella da Como, quella da Erba e quella da Lecco. Dalla torre di vedetta del borgo di Desio si potevano controllare i movimenti del nemico che tentasse una calata dal fronte settentrionale ed \u00e8 proprio per questo che il 20 gennaio 1277 l'esercito milanese usc\u00ec dalla citt\u00e0 per andare ad accamparsi nel borgo fortificato.\nIl borgo doveva essere un crocevia importante: da tempo era capo di pieve e se pensiamo al fatto che Ottone Visconti, in giovent\u00f9, agli esordi della sua carriera ecclesiastica, era stato Canonico Prevosto proprio a Desio, riusciamo a intuire qualcosa dell'importanza non solo strategica del paese.\nLa strategia che avevano in mente i generali milanesi \u00e8 facilmente ricostruibile: avevano cominciato a stanziare nel borgo circa 500 cavalieri corazzati che il giorno dopo sarebbero stati raggiunti dalla fanteria (e dal famoso Carroccio che da un secolo accompagnava simbolicamente la fanteria milanese), per arrivare cos\u00ec a un totale di circa 900 uomini. A questi, in capo a pochi giorni, si sarebbero uniti altri 500 cavalieri corazzati, che avevano appena respinto un attacco ribelle alle porte di Lecco (probabilmente Civate, snodo fondamentale della strada che portava a Lecco, che l\u00ec si restringeva in un passaggio obbligato, chiusa a nord dal Monte Cornizzolo e dai Corni di Canzo e a Sud dal Lago di Annone, ma secondo altri i milanesi erano riusciti a fermare i ribelli gi\u00e0 a Cant\u00f9). L'idea era molto probabilmente quella di attaccare le forze ribelli da due lati: a quanto risultava, l'esercito dei Visconti, guidato da Riccardo di Langosco, era composto perlopi\u00f9 da fanti e da arcieri, per un totale di circa 1200 uomini, e la pesante cavalleria milanese ne avrebbe avuto facilmente ragione. Sbaragliata l'avanguardia nemica, l'esercito torriano si sarebbe riunito in un unico contingente per muovere contro Como verso una vittoria che sarebbe stata certamente definitiva.\nMa ormai il Governo si era irrecuperabilmente inimicata la popolazione, mentre, dal canto loro, le forze dell'opposizione avevano abilmente cavalcato il malcontento e l'esasperazione della gente: fu cos\u00ec che quella notte gli abitanti di Desio tradirono il proprio Governo e passarono apertamente dalla parte dei Ribelli. Fu una corsa contro il tempo: una buona parte dell'esercito ribelle era gi\u00e0 arrivato poco lontano da l\u00ec, a Seregno; ma se fossero arrivati i rinforzi milanesi che i Torriani attendevano da Lecco, i Visconti avrebbero dovuto ripiegare, e tornare verso Como. Era davvero questione di ore. Ecco allora diventare determinante l'intervento del popolo desiano sulle cui modalit\u00e0 effettive le fonti sono divise, anche se concordano nell'indicarlo come fattore decisivo delle sorti della battaglia.\nInfatti c'\u00e8 chi sostiene che nottetempo qualcuno (i pi\u00f9 sono propensi a credere sia stato il nuovo Prevosto del Borgo, Don Leonardo - altre fonti invece parlano di un certo Malexeratis, infiltrato di Seregno) usc\u00ec dal borgo per andare ad avvertire i Visconti dell'ottima occasione che si presentava per un attacco a sorpresa; c'\u00e8 chi dice invece che furono i Visconti ad attaccare per primi, convincendo la popolazione di Desio a ribellarsi e ad aprire le porte del borgo; fatto sta che all'alba del 21 gennaio 1277 l'attacco a sorpresa contro le forze del Governo riusc\u00ec e il borgo di Desio venne espugnato.\nDopo la battaglia: conseguenze e memoria.\nLa battaglia fu vinta dai Visconti: Francesco della Torre fu ucciso e il fratello Napo, il Signore di Milano, fu fatto prigioniero per essere portato a morire in carcere nella torre del Castel Baradello, a Como.\nLa tanto enfatizzata battaglia fu in realt\u00e0, da un punto di vista militare, poca cosa. I viscontei non brillarono certo per coraggio ed ebbero la meglio innanzitutto per la disparit\u00e0 delle forze e per il fattore sorpresa oltre che per una buona dose di fortuna. Sarebbe stata una scaramuccia di poco conto e un incidente di percorso assolutamente rimediabile per i Della Torre se non fosse avvenuta la cattura di Napo, il Signore di Milano e il capo indiscusso della casata. Questo fatto ebbe un effetto psicologico devastante che determin\u00f2 il cambiamento del corso degli eventi.\nLa portata storica dell'evento fu chiara subito gi\u00e0 ai contemporanei: Stefanardo da Vimercate, canonico al seguito dell'Arcivescovo Ottone Visconti, ne esalt\u00f2 le gesta vittoriose nel poema in latino \"Liber de rebus gestis in civitate Mediolani\".\nI Visconti salirono ovviamente al Governo di Milano e del suo territorio e provvidero subito a coprire tutte le istituzioni comunali con i propri uomini di fiducia - n\u00e9 pi\u00f9 n\u00e9 meno di ci\u00f2 che avevano fatto i Torriani prima di loro, tant'\u00e8 che i Torriani sopravvissuti, in capo a pochi anni, sarebbero riusciti a trovare abbastanza sostegno per ricostruire un esercito e riprendere la guerra civile; ma al momento alla popolazione sembr\u00f2 di essere stata liberata dalla tirannia per entrare in un nuovo periodo di pace e il nuovo Capo del Popolo, Matteo Visconti, giovane nipote di Ottone, venne salutato come \"il Grande\" - e nessuno si rese conto probabilmente che con lui iniziava la Signoria di Milano. Ad ogni modo, il 21 gennaio divenne festivit\u00e0 pubblica e per secoli nel Duomo si celebr\u00f2 una Messa solenne in cui al Gloria venivano fatte suonare le chiarine militari.\nUn pregevole ciclo di affreschi, conservato solo in parte, nella Sala dello Zodiaco della Rocca di Angera rievoca i momenti salienti della vittoria dei Visconti, concentrandosi principalmente sulla figura dell'Arcivescovo: nella scena pi\u00f9 famosa di questo ciclo si vede Ottone Visconti, a cavallo, che, avvolto in un mantello con cappuccio nero, magnanimamente leva la mano a impedire con gesto imperioso l'esecuzione di Napo Torriani il quale, inginocchiato nel fango, giunge le mani come implorando piet\u00e0, mentre un soldato con il simbolo dei Visconti dipinto sullo scudo (il famoso Biscione) sta per calargli la spada sul collo, pronto a decapitarlo senza tante cerimonie (forse \u00e8 il giovane Conte Riccardo di Langosco che, come racconta Stefanardo, era pronto a vendicarsi cos\u00ec della morte del fratello Goffredo, fatto giustiziare da Napo dopo la Battaglia della Guazzera). Lo stile e il tratto dei disegni ricordano quelli dei maestri miniaturisti d'oltralpe ed \u00e8 per questo che la critica li attribuisce alle stesse mani che attorno al 1342-1356 avrebbero decorato i volumi di argomento cavalleresco della biblioteca che i Visconti avevano a Milano.\nVa detto, peraltro, che dell'intervento dei Desiani negli affreschi non c'\u00e8 traccia. Ma si pu\u00f2 sempre pensare che la scena della battaglia fosse descritta proprio in quella parte di affreschi distrutta dall'umidit\u00e0.\nUna tradizione locale, non attestata per\u00f2 da alcuna fonte storica, vuole che i vincitori fossero entrati vittoriosi nel borgo fortificato coperti dal rumore degli zoccoli del popolo di Desio schierato dalla loro parte: su questo spunto, dal 1989, ogni anno per l'inizio di giugno a Desio viene rievocato questo avvenimento tramite il \"Palio degli Zoccoli\", una festa folkloristica della durata di una settimana, in cui varie contrade si sfidano in una corsa a staffetta con gli zoccoli ai piedi compiendo per due volte il giro della Piazza della Basilica.\nIl racconto \"Tu vipera gentile\" della scrittrice Maria Bellonci comincia dall'ingresso di Ottone Visconti in Milano dopo la battaglia di Desio per poi seguire le vicende di Matteo Visconti alle prese con la rinnovata guerra civile.\nAlla battaglia \u00e8 ispirato anche lo spettacolo \"C'era una volta la rivolta\", di Dimitri Patrizi, attore e regista desiano."}
{"id": "1061315", "revid": "73537", "url": "https://it.wikipedia.org/wiki?curid=1061315", "title": "Abano", "text": ""}
{"id": "1061326", "revid": "61051", "url": "https://it.wikipedia.org/wiki?curid=1061326", "title": "Scyllarides latus", "text": "La cigala o magnosa (Scyllarides latus ()), nota anche come cicala di mare, \u00e8 un crostaceo decapodo marino della famiglia dei Scyllaridae.\nDescrizione.\nUno dei crostacei di pi\u00f9 grandi dimensioni del Mar Mediterraneo (fino a 45 centimetri per un peso anche superiore ai 2 chilogrammi), ha le antenne anteriori dalla caratteristica forma piatta, con bordi ondulati e lisci. Il carapace \u00e8 a forma di parallelepipedo, di colore bruno-grigio. \u00c8 una specie tipicamente notturna.\nDistribuzione.\nMar Mediterraneo tranne nord Adriatico, su fondali rocciosi dai 10 ai 100 metri di profondit\u00e0. \u00c8 una specie rara, protetta in Italia.\nSpecie affini.\nMolto simile alla \"Scyllarus arctus\" (\"magnosella\"), con cui viene confusa, anche se le dimensioni della \"magnosella\" sono decisamente minori.\nAlla stessa famiglia appartiene il palibaco (\"Palibacus praecursor\"), oggi estinto."}
{"id": "1061327", "revid": "1226", "url": "https://it.wikipedia.org/wiki?curid=1061327", "title": "Centro giovanile", "text": ""}
{"id": "1061328", "revid": "29244", "url": "https://it.wikipedia.org/wiki?curid=1061328", "title": "Cicala grande", "text": ""}
{"id": "1061332", "revid": "729019", "url": "https://it.wikipedia.org/wiki?curid=1061332", "title": "Sovranit\u00e0 delle sfere", "text": "La sovranit\u00e0 delle sfere o sovranit\u00e0 delle sfere sociali \u00e8 una concezione della dottrina sociale protestante (in particolare calvinista) che afferma come ogni sfera di cui \u00e8 composta la vita (ad es. Stato, chiesa, famiglia, scuola, associazioni, industria, scienza, ecc.) derivi direttamente da Dio, sia autonoma dalle altre, sovrana su s\u00e9 stessa e responsabile direttamente verso Dio del modo in cui si conduce. Ne consegue che la sovranit\u00e0 di ciascuna sfera debba essere rispettata, valorizzata e salvaguardata (come pure criticata quando \u00e8 necessario) dalle altre sfere. Questo non esclude, anzi, esige, che ogni sfera si rapporti, dialoghi, si coordini (in modo paritetico) con le altre dando il proprio contributo alla vita dell'intero insieme sociale.\nLa concezione di sovranit\u00e0 delle sfere si differenzia da quella cattolica del principio di sussidiariet\u00e0 perch\u00e9 respinge un quadro gerarchico di rapporti. Essa, infatti, esclude, in negativo, che vi siano sfere \"superiori\" in rapporto ad altre \"inferiori\" e riconosce, in positivo, la legittima sovranit\u00e0 di ciascuna sfera, ognuna delle quali non \u00e8 gerarchicamente sottoposta ad alcun'altra, ma si rapporta alla pari con le altre sfere in un quadro di cooperazione. Inoltre, mentre il principio di sussidiariet\u00e0 si fonda su un concetto di collaborazione che serva alla partecipazione armonica di tutti i settori sociali in vista dell'unico bene della persona, la sovranit\u00e0 delle sfere sostiene come valore assoluto l'indipendenza dei settori sociali stessi, e afferma la necessit\u00e0 di separarli anche con forza.\nLa sovranit\u00e0 delle sfere ridimensiona e relativizza, per esempio, il potere delle chiese e degli Stati, impedendo che, abusando del loro potere, sviluppino forme di totalitarismo e si immischino in ci\u00f2 che \u00e8 di competenza di ciascuna sfera (operino, cio\u00e8, indebite ingerenze). La sovranit\u00e0 delle sfere \u00e8 un'alternativa alle concezioni dell'ecclesiasticismo, del secolarismo statalista.\nOrigine storica.\nIl rapporto fra il potere dello Stato e quello delle istituzioni religiose (non solo cristiane) \u00e8 sempre stato problematico. Da una parte vi \u00e8 lo Stato che spesso ha voluto dominare (ingerendosi in esse) e sfruttare a proprio vantaggio, le istituzioni religiose; dall'altra vi sono le chiese che spesso hanno voluto dominare e condizionare la vita politica e sociale, pretendendo di avere, al riguardo, un \"diritto divino\" su di essa.\nDurante il Medioevo era prevalsa la concezione gerarchica ecclesiastica che sosteneva come Dio, attraverso la Chiesa, governasse il mondo, esercitando dominio su ogni sfera della cultura. In base a questo insegnamento, la Chiesa dominava le arti, l'agricultura, il governo, la famiglia, le corporazioni professionali e il sistema educativo. L'ecclesiasticismo era palese nelle arti. I temi religiosi erano incoraggiati dal patrono primario delle arti, la Chiesa. Allo stesso modo, la politica nel Medioevo spesso vedeva leader politici che sostanzialmente ubbidivano (\"dovevano ubbidire\") ai dettami delle autorit\u00e0 ecclesiastiche. Autorit\u00e0 politiche e religiose, cos\u00ec, spesso si identificavano le une con le altre. La chiesa sovrintendeva pure le corporazioni e l'agricoltura. Nella sfera della famiglia, era la Chiesa a gestire e regolare, per esempio, il matrimonio, la procreazione e la sessualit\u00e0. Nella sfera educativa, ciascuna delle pi\u00f9 grandi universit\u00e0 erano state create e sostenute dalla Chiesa.\nDurante il Rinascimento, per\u00f2, emerge una concezione secolarizzata in cui la cultura si emancipa dal condizionamento della Chiesa. Ricchi mercanti, ad esempio, diventano patroni delle arti, mettendo in grado queste aree di essere libere dal controllo ecclesiastico. Governo, famiglia, educazione ed economia si liberano dai condizionamenti ecclesiastici soprattutto grazie al Protestantesimo.\nIl concetto di sovranit\u00e0 delle sfere, per\u00f2, \u00e8 formulato per la prima volta dal teologo calvinista e primo ministro olandese Abraham Kuyper ed ulteriormente sviluppato da Herman Dooyeweerd e Dik Vollenhoven. Kuyper basa l'idea di sovranita delle sfere sul concetto di esistenza \"coram Deo\". Ogni sfera esiste \"di fronte a Dio\", significando con questo che ciascuna di esse ha la propria integrit\u00e0, la quale consiste di livelli d'autorit\u00e0, proposito, e modelli suoi propri. Kuyper afferma come il ruolo della Chiesa sia quello di preparare le persone a servire nell'ambito delle proprie sfere e di influenzare le sfere influendo sugli individui. Per Kuyper la sovranit\u00e0 delle sfere implica una certa forma di separazione della chiesa dallo stato e da altre sfere sociali. Secondo la sovranit\u00e0 delle sfere, dato che nei Paesi Bassi vi erano molte comunit\u00e0 religiose, tutte queste dovevano formare la propria sfera, con le proprie istituzioni sociali come scuole, stampa, ospedali ed assistenza sociale. Tutto questo risulta in una societ\u00e0 sostenuta da \"colonne\" legittimate ad avere e gestire la propria identit\u00e0 in modo autonomo (\"Verzuiling\" in olandese, \"Pilarisation\" in francese) della societ\u00e0. Primo esempio di questo fenomeno \u00e8 la \"Universit\u00e0 libera\", fondata da Kuyper dove i ministri delle chiese riformate olandesi sarebbero stati istruiti senza interferenze da parte dello stato olandese, perch\u00e9 i ministri di culto, nella concezione kuyperiana, si pongono al di fuori della sfera di competenza del governo.\nAspetti della dottrina.\nLa dottrina della sovranit\u00e0 delle sfere comporta molte applicazioni.\nL'istituzione della famiglia, per esempio, non deriva dallo Stato, dalla Chiesa, o da fattori sociali contingenti, ma deriva dall'originale atto creativo di Dio (\u00e8 un'istituzione creazionale). Non \u00e8 lo Stato n\u00e9 la Chiesa che possa definire che cosa sia la famiglia o che stabilisca quali ne debbano essere le regole, ma la sovrana Parola di Dio (concepita dal Protestantesimo come indipendente dal controllo della Chiesa). Nella famiglia, l'autorit\u00e0 che possiede sulla gestione della propria vita non deriva, quindi, dall'autorizzazione o delega che riceve da qualche potere ad essa esterno, ad es. dallo Stato, ma procede naturalmente dal capofamiglia, il genitore, responsabile direttamente verso Dio. Lo Stato, eventualmente, pu\u00f2 subentrare, autorizzato, per surrogare ci\u00f2 che la famiglia, pur dovendolo, non riesce a realizzare.\nIn un'organizzazione scientifica, una scuola o un'universit\u00e0, nessuno Stato o chiesa pu\u00f2 dettare a quali conclusioni scientifiche tale istituzione deve pervenire. Le leggi che devono esservi applicate sono inerenti alla sfera stessa. L'amministrazione della scuola compete a coloro che sono legittimamente a capo di tale organizzazione, secondo le loro specifiche competenze. Allo stesso modo in un'organizzazione di commercio, si applicano solo le regole del commercio, coloro che la devono guidare sono i suoi propri leader. L'agricoltura non deriva le sue leggi dal governo, ma alle leggi della natura. Ogni qual volta un governo presume di dettare quali leggi devono essere operative in una determinata sfera, coloro che vi appartengono reagiscono legittimamente quando protestano come lo Stato stia interferendo nei loro affari interni. La questione \u00e8 fino a che punto lo Stato possa intervenire interferendo in una determinata sfera.\nSovranit\u00e0 dello Stato e sovranit\u00e0 delle sfere.\nQual \u00e8 il rapporto della sovranit\u00e0 dello Stato con la sovranit\u00e0 delle sfere in questa prospettiva? Idealmente non vi deve essere fra di loro alcun conflitto, perch\u00e9 la loro autorit\u00e0 deriva da un'origine comune, cio\u00e8 Dio, e in ciascuna di esse la loro sovranit\u00e0 \u00e8 delegata da Dio direttamente alla sfera che la deve esercitare, non attraverso la mediazione di altre.\nVi \u00e8 differenza nel modo in cui sono sorti i governi, lo scopo per cui esistono ed il metodo con il quale si esercita la loro autorit\u00e0. Tutte queste sfere sociali, con l'eccezione della Chiesa, si sono sviluppate in modo organico dalla vita normale dell'umanit\u00e0. Non cos\u00ec i governi. Se, infatti, la vita si fosse sviluppata normalmente, senza l'influenza corruttrice del peccato, non vi sarebbe stato bisogno di uno Stato o di un governo cos\u00ec come noi oggi li conosciamo. Ci sarebbe stato un Regno di Dio in cui l'umanit\u00e0 sarebbe stata unita. Questo Regno di Dio, per\u00f2, non continua nel nostro presente Stato, ma nel regno spirituale di Cristo, la Chiesa. Lo Stato, con la sua funzione legislativa, esecutiva e giudiziaria, il suo esercito e la sua polizia, \u00e8 un'istituzione della grazia comune di Dio, uno strumento che si \u00e8 reso necessario a causa del peccato, per tenere sotto controllo la violenza del peccato e rendere possibile una societ\u00e0 ordinata. La ragione per la quale esistono i governi \u00e8 chiaramente insegnata nella Bibbia, in modo particolare da Romani 13:1-6 e spiegata nell'articolo 36 della Confessione di fede belga.\nIl governo civile, quindi, non sorge dalla normale vita organica dell'uomo, non ha il proprio compito creazionale da svolgere, come la famiglia o la sfera della scienza o ciascuna delle altre sfere. Il suo compito \u00e8 funzionale alla presenza nel mondo del peccato. Deve amministrare la giustizia in un mondo impregnato di peccato per punire i malfattori e per approvare coloro che fanno il bene.\nIl governo civile \u00e8 uno strumento della grazia comune di Dio per facilitare le diverse sfere della societ\u00e0 l'adempimento dei loro rispettivi ruoli. Il governo non deve sostituirsi all'opera di queste sfere, com'\u00e8 tendenza negli stati totalitari. Questo pregiudicherebbe e non aiuterebbe l'adempimento di quei compiti che Dio affida loro. Il governo non dovrebbe nemmeno permettere a queste sfere di operare senza limiti secondo i loro desideri peccaminosi, come la politica del laissez-faire che i liberali vorrebbero proporre. Questo sarebbe evadere le responsabilit\u00e0 che lo stato possiede nella societ\u00e0 civile, cio\u00e8 amministrare la giustizia. \u00c8 piuttosto compito dello Stato contrapporsi a quelle forze che vorrebbero impedire a che le diverse sfere della societ\u00e0 adempiano i compiti che Dio ha loro assegnato. Positivamente deve promuovere quelle condizioni e quei rapporti che sono loro utili nel perseguimento dei loro fini. In circostanze anormali potrebbe essere pure il compito dello Stato quello di integrare, surrogare o persino assumersi i doveri dei gruppi pi\u00f9 deboli fintanto che non ritornano al loro stato normale. In ogni caso lo Stato deve avere come regola primaria: \"L'interesse delle sfere sociali deve essere prioritario\". Nessuno Stato deve presumere di potere ignorare, alterare o distruggere il mandato che Dio assegna a ciascuna sfera. La famiglia, la scienza, l'arte, l'industria, e l'agricoltura non esistono a beneficio dello Stato, ma lo Stato esiste per il benessere di queste sfere. [Oltre al compito di amministrazione della giustizia, il Calvinismo assegna allo Stato certi compiti culturali generali ai quali l'intera societ\u00e0 deve adempiere, come strade, trasporti, servizio postale, sviluppo delle risorse naturali ecc.].\nIl dovere del governo verso le sfere sociali dovrebbe essere:\nChiesa e sovranit\u00e0 delle sfere.\nNel caso della Chiesa in quanto sfera vi \u00e8 una differenza nel modo in cui essa \u00e8 originata. La Chiesa non sorge, come le altre, dalla vita normale della creazione, non \u00e8 un'istituzione creazionale. Di fatto, se la vita si fosse sviluppata normalmente senza l'influenza corruttrice del peccato, non vi sarebbe stato bisogno di una Chiesa, come non ci sarebbe stato bisogno nemmeno di uno Stato nel senso moderno del termine. La Chiesa, infatti, sorge a motivo del peccato come un'istituzione della grazia di Dio. In ogni caso, la Chiesa, come pure altre sfere della societ\u00e0, vede il proprio compito assegnatole direttamente da Dio, con una sua corrispondente autorit\u00e0 che nessuno Stato o potere esterno, pu\u00f2 infrangere. Di fatto, nel caso della Chiesa, la sua autorit\u00e0 \u00e8 ancor pi\u00f9 salvaguardata dalle Sacre Scritture che altre sfere. Ci viene espressamente e ripetutamente detto che nella sfera sacra della Chiesa, Ges\u00f9 Cristo e Lui soltanto \u00e8 sovrano. Quando gli stati presumono di esercitare autorit\u00e0 sulla Chiesa, \u00e8 stato versato a profusione il sangue dei martiri per difendere la sovranit\u00e0 della Chiesa dal dominio dello Stato."}
{"id": "1061334", "revid": "1776051", "url": "https://it.wikipedia.org/wiki?curid=1061334", "title": "Koprivnica", "text": "Koprivnica (, in tedesco \"Kopreinitz\", in ungherese \"Kapronca\") \u00e8 una citt\u00e0 della Croazia situata al confine con l'Ungheria e sulle rive del fiume Drava.\nCapitale storica della regione della Podravina attualmente \u00e8 capoluogo della regione di Koprivnica e Kri\u017eevci.\nSport.\nIl NK Slaven Belupo Koprivnica \u00e8 il principale club calcistico cittadino, che milita nella PRVA NHL, il massimo campionato croato."}
{"id": "1061335", "revid": "1958834", "url": "https://it.wikipedia.org/wiki?curid=1061335", "title": "Prodotti Nokia", "text": "Questa voce contiene l'elenco dei prodotti a marchio Nokia.\nProdotti e servizi attuali.\nProdotti da Nokia Technologies.\nTelevisori.\nNokia produce e commercializza smart TV con sistema operativo Android TV. L'azienda ha fatto ritorno dalla fine del 2019 nel settore degli apparecchi televisivi dopo una prima parentesi durata fino alla fine degli anni 80, quando ancora utilizzava il marchio ITT.\nI televisori, attualmente, sono disponibili solo per alcuni mercati\nComputer portatili.\nDopo il primo computer portatile di Nokia, presentato nel 2009 (Booklet 3G), Nokia torna nel mercato dei pc: \nProdotti da Nokia Networks.\nNokia Networks \u00e8 una multinazionale di reti di telecomunicazioni con sede in Espoo, Finlandia, societ\u00e0 controllata interamente da Nokia Corporation.\nL'elenco dei prodotti \u00e8 disponibile qui: Nokia Networks - Solutions, Services &amp; Products\nProdotti da HMD Global (dal 2017).\nHMD Global produce dispositivi sotto marchio Nokia. L'azienda ha firmato un accordo con Nokia che consente di utilizzare il marchio di quest'ultima per i suoi dispositivi, comprendenti smartphone, tablet e feature phone.\nSmartphone.\nNel 2017 HMD Global decide di rilanciare il marchio Nokia puntando anche al settore degli smartphone con sistema operativo Android. I primi prodotti, i Nokia 3, 5 e 6, erano dei terminali di fascia bassa e medio-bassa che puntavano, comunque, sin da subito sulla qualit\u00e0 costruttiva elevata (come da tradizione per il marchio finlandese) e su Android in versione pressoch\u00e9 pura, cosiddetta \"stock\", il quale garantisce maggior fluidit\u00e0 al sistema e aggiornamenti garantiti all'incirca come sui telefoni Google Pixel/Nexus (dei quali, in particolare, i terminali Nokia vengono definiti successori). \nA inizio 2018 (a partire dal MWC di Barcellona) avviene un ulteriore passo in avanti: i cellulari Nokia introdotti da quel momento in poi ottengono tutti (fatta eccezione per il Nokia 1 e, in generale, per tutti i modelli di fascia pi\u00f9 bassa) la certificazione Android One, che, oltre a prevedere Android in versione stock, garantisce aggiornamenti software per i 18 mesi successivi al lancio. Il gi\u00e0 citato Nokia 1 e tutti i modelli di fascia pi\u00f9 bassa, invece, utilizzano Android Go, una versione pi\u00f9 leggera (dotata anche di app dedicate, identificate come \"Go\" o \"Lite\") e semplificata di Android 8.1, che mantiene comunque l'aspetto della versione stock classica.\nA partire dal 2017 HMD Global, l'azienda che possiede la licenza per l'uso del marchio Nokia, riacquista gradualmente da Microsoft numerosi brevetti e marchi da utilizzare sui propri prodotti (come ad esempio, i marchi PureView e Lumia). A partire dal luglio 2017, invece, Nokia avvia una partnership con Zeiss con lo scopo di produrre le ottiche per i dispositivi Nokia di fascia pi\u00f9 alta.\nSempre dallo stesso anno, inoltre, Nokia ha iniziato a produrre vari accessori (cover, cuffie, caricatori, ecc.) dedicati alla gamma di cellulari Nokia, talvolta riprendendo nomi gi\u00e0 usati in passato dal marchio finlandese (ad esempio, Xpress On).\nNelle tabelle sottostanti sono presenti, suddivisi per serie di nomenclatura, tutti gli smartphone prodotti da HMD Global con marchio Nokia a partire dal 2017.\nA partire dal 2021 la vecchia numenclatura basata sui numeri viene sostituita dalla nomenclatura lettera + numero\nFeature phone.\nI feature phone prodotti da HMD Global sono delle aggiunte ai precedenti modelli di produzione Microsoft gi\u00e0 in commercio (Nokia 105, 130, 216, 222, 230). I Nokia 105 e 130, in seguito all'arrivo dei nuovi modelli nel 2017, rimangono in produzione su alcuni mercati e vengono identificati come Nokia 105 Classic e 130 Classic nelle versioni con una SIM, mentre i modelli dual SIM mantengono la solita denominazione.\nTra questa tipologia di dispositivi ha riscosso un ottimo successo la riedizione del Nokia 3310. Di questo telefono sono state rese disponibili anche delle versioni con connettivit\u00e0 3G e 4G che affiancano (o sostituiscono) la versione 2G. Il buon successo del 3310 ha spinto il marchio finlandese a ripetere la stessa operazione anche con il Nokia 8110, che \u00e8 stato presentato nel 2018 in una nuova versione, Nokia 8110 4G, con connettivit\u00e0 4G, un processore Qualcomm 205 e il sistema operativo Smart Feature OS, basato su KaiOS, a sua volta derivato da Firefox OS. Entrambi i dispositivi rientrano nella categoria \"Nokia Originals\", che comprende riedizioni in chiave moderna di celebri prodotti del passato del marchio.\nDi seguito sono elencati sia i feature phone di produzione HMD Global sia quelli di produzione Microsoft.\nProdotti del passato.\nI cellulari in grassetto sono cellulari smartphone con Symbian OS.\nCellulari.\nMobira/Nokia (1982-1992).\nQuesti sono i primi cellulari prodotti da Nokia, dal 1982 al 1992. Utilizzano tutti la connettivit\u00e0 1G.\nSerie originali (1992-2003).\nAlcuni di questi terminali sono i primi dell'azienda finlandese a sfruttare il networking 2G. Il primo a sfruttare il 2G \u00e8 stato il Nokia 1011.\nSerie a quattro cifre.\nSerie 1xxx - Ultrabasici (1996-2010).\nQuesta serie comprende telefoni di fascia bassa, che sono rivolti ai Paesi in via di sviluppo e a chi usa il cellulare esclusivamente per chiamare o, talvolta, messaggiare. Due telefoni di questa serie, il 1100 e il 1110, sono tra i cellulari pi\u00f9 venduti di sempre, e in particolare il 1110 \u00e8 il telefono pi\u00f9 venduto di sempre. Tra questi telefoni, il pi\u00f9 dotato \u00e8 il 1680 classic, che \u00e8 l'unico della serie ad avere, tra le altre cose, una fotocamera VGA.\nSerie 2xxx - Basici (1994-2010).\nAnalogamente alla serie 1000, la serie 2000 comprende dispositivi con poche funzioni essenziali ma pi\u00f9 avanzati della gi\u00e0 citata serie. Alcuni modelli della serie 2000 hanno, infatti, fotocamere, connettivit\u00e0 3G e schermi a colori fino con risoluzione a 240\u00d7320 pixel.\nModello pi\u00f9 noto della serie \u00e8 il 2110, il telefono che ha reso la Nokia conosciuta come produttrice di telefonini. Fu prodotto per diversi anni in pi\u00f9 versioni, come il 2110\nSerie 5xxx - Active.\nIl 5210 ha tra le sue caratteristiche le cover di gomma Xpress-On, il protocollo WAP e un termometro interno. La temperatura \u00e8 quella interna della batteria del telefono, questa caratteristica \u00e8 presente anche in tutti i telefoni successivi che hanno abilitato il \"netmonitor\". Il 5210 \u00e8 soprannominato \"telefono del muratore\" per la sua scocca di gomma a prova di schizzi e impatti. Il suo successore \u00e8 il 5100, e dopo questo il 5140 e 5140i.\nIl 5510 \u00e8 stato il primo telefono Nokia con un lettore MP3 interno e una memoria da 64 megabyte per archiviare i file musicali. Possiede anche una tastiera QWERTY completa e un display monocromatico da 84 \u00d7 48 pixel. Questo telefono non ebbe un grande successo di vendita nonostante la pubblicit\u00e0 televisiva, probabilmente a causa del costo e delle dimensioni elevate, per questo fu rimpiazzato dal Nokia 3300.\nIl 5800, distribuito nel dicembre 2008, \u00e8 stato il primo smartphone touch-screen prodotto dalla casa finlandese. Basato principalmente sulla riproduzione multimediale, \u00e8 stato definito da molti l'anti-iPhone.\nIl 5230 \u00e8 il primo touchscreen Nokia economico, distribuito nel novembre 2009 al prezzo di 189 euro.\nSerie 7xxx - Fashion e sperimentali.\nIl Nokia 7390, insieme al 7373 e 7360, \u00e8 il cellulare di punta della serie \"L'amour collection\".\nCellulari con funzioni avanzate.\nCseries.\nLa linea CSeries comprendeva dispositivi ottimizzati per l'uso dei social network e la condivisione a prezzi accessibili.\nC1-00 e C2-00 sono cellulari dual-SIM, ma nel Nokia C1-00 entrambe le SIM non possono essere utilizzate contemporaneamente.\nSerie a tre cifre con Symbian (2011-2012).\nQuesti sono gli ultimi smartphone nati con Symbian^3, una delle ultime release del sistema operativo Symbian.\nFeature phone a 3 cifre (dal 2011).\nLa serie di feature phone a 3 cifre \u00e8 stata introdotta nel 2011 con i modelli 100 e 101. Questa serie di telefoni, che \u00e8 stata creata per sostituire le vecchie serie di cellulari Nokia (ad esempio 1000, 2000, 3000) in occasione di un cambio di strategia sui nomi dei cellulari. In questa serie sono inclusi sia telefoni con sistema operativo S30 (prodotti fino al 2014) , sia telefoni con sistema operativo S30+ (prodotti dal 2013), sia telefoni con sistema operativo S40 (fino al 2014). Alcuni di questi telefoni sono dotati o della sola connessione 2G, o della connessione 2.5G oppure della connettivit\u00e0 3G.\nDal dicembre 2016, i modelli 105 (2015), 130 (2015), 216, 222, 230 vengono inseriti nei listini di HMD Global, dove affiancheranno i modelli introdotti successivamente dall'azienda licenziataria del marchio finlandese.\nNella tabella sono presenti anche i modelli prodotti da HMD Global appartenenti a questa serie."}
{"id": "1061340", "revid": "287204", "url": "https://it.wikipedia.org/wiki?curid=1061340", "title": "Joachim Low", "text": ""}
{"id": "1061342", "revid": "27585872", "url": "https://it.wikipedia.org/wiki?curid=1061342", "title": "Berretto verde", "text": ""}
{"id": "1061343", "revid": "465169", "url": "https://it.wikipedia.org/wiki?curid=1061343", "title": "Innamorarsi alla mia et\u00e0", "text": "Innamorarsi alla mia et\u00e0 \u00e8 un album del cantante spagnolo Julio Iglesias, pubblicato nel 1979 in lingua italiana. Nello stesso anno il regista iberico Orlando Jimenez Leal gir\u00f2, nello stile dei musicarelli anni 60, il film omonimo."}
{"id": "1061345", "revid": "57342", "url": "https://it.wikipedia.org/wiki?curid=1061345", "title": "Innamorarsi Alla Mia Et\u00e0", "text": ""}
{"id": "1061349", "revid": "2175176", "url": "https://it.wikipedia.org/wiki?curid=1061349", "title": "Necropoli di Palastreto", "text": "La necropoli di Palastreto \u00e8 una necropoli etrusca risalente all'VIII secolo a.C., situata nella zona di Quinto Fiorentino (Sesto Fiorentino, Firenze), presso Santa Lucia alla Castellina.\nLa necropoli fu utilizzata presumibilmente da pi\u00f9 villaggi etruschi della zona tra l'VIII e il VI secolo a.C. Delle sepolture, tutte tombe a pozzetto e a pozzo per incinerati, si conservano attualmente solo le parti inferiori ricavate nella roccia calcarea della collina, mentre le parti superiori, originariamente rivestite da anelli sovrapposti per arginare il movimento terroso in forte pendenza, sono andate disperse a causa di smottamenti e manomissioni seguite all'abbandono della necropoli. La fase pi\u00f9 antica \u00e8 testimoniata da semplici sepolture a pozzetto, all'interno delle quali venivano calate direttamente le urne con le ceneri dei defunti, corredate dagli oggetti del corredo funebre. Le fasi successive, tra la fine dell'VIII e il VI secolo a.C, vedono affiancarsi e sovrapporsi alle sepolture pi\u00f9 antiche pozzi di diametro e profondit\u00e0 maggiori, adatti a contenere le urne accolte, a loro volta, in orci di terracotta di grandi dimensioni. Alcune di esse sono costituite da coppie di pozzi affiancati che in alcuni casi dovevano presentare deposizioni sovrapposte, destinate a individui legati da vincoli familiari. La presenza di alcune fosse di pianta quadrangolare fa ipotizzare l'esistenza di tombe a cassone litico nelle quali lo ziro (orcio) era accolto in una vera e propria grande cassa ricavata da lastre di pietra imposte verticalmente nella roccia e sigillate superiormente da un'altra orizzontale. In questo periodo si data una serie di opere di terrazzamento in muratura a secco, di cui rimangono significativi avanzi, atte a regolare la pendenza del terreno e a delimitare diverse zone di fruizione del sepolcreto.\nNon si hanno indizi che possano documentare lo sfruttamento della necropoli oltre la met\u00e0 del VI secolo a.C. \nOggi le buche sono per la maggior parte ricoperte, i materiali ritrovati si trovano a Firenze e a Sesto Fiorentino, mentre l'area \u00e8 liberamente visitabile."}
{"id": "1061355", "revid": "287204", "url": "https://it.wikipedia.org/wiki?curid=1061355", "title": "Convento e chiesa di Santa Lucia alla Castellina", "text": "Il convento e la chiesa di Santa Lucia alla Castellina si trova sulla collina di Quinto Fiorentino, presso Sesto Fiorentino in provincia di Firenze, diocesi della medesima citt\u00e0.\nStoria e descrizione.\nIl convento nasce come \u00abvicariato dei carmelitani della congregazione di Mantova in una villa donata dalla famiglia Boni\u00bb, edificato agli inizi del XVI secolo e ristrutturato intorno al 1640; conserva un ricco patrimonio artistico. La chiesa del 1626-27 \u00e8 un integro ed elegante esempio di barocco, ricca di affreschi, decorazioni, stucchi (di Carlo Marcellini), ove si sono conservati anche i confessionali in noce intagliato (1712).\nL'opera di maggior rilievo \u00e8 l\"Assunta col Bambino e santi\" del Volterrano (1682), collocata nel coro. Altre opere notevoli sono i \"Funerali di sant'Alberto\" di Orazio Fidani (1645), la \"Flagellazione\" di Bartolomeo Salvestrini (1626), l\"Orazione nell'orto\" di Jacopo Vignali (1626) e alcune opere di Vincenzo Meucci: la \"Madonna del Rosario\" (1731), i \"Santi Andrea Corsini e Maria Maddalena dei Pazzi con angeli\" (1749), e le figure dipinte ad affresco (1749) che circondano un bel \"Crocifisso\" ligneo del XVI secolo."}
{"id": "1061364", "revid": "289247", "url": "https://it.wikipedia.org/wiki?curid=1061364", "title": "Maria Maddalena dei Pazzi", "text": ""}
{"id": "1061369", "revid": "94801139", "url": "https://it.wikipedia.org/wiki?curid=1061369", "title": "Piero Ottaviano", "text": "Biografia.\nNell'ambiente salesiano scopr\u00ec la sua vocazione al sacerdozio, e nel 1954 emise la prima professione religiosa, diventando salesiano. Tra il 1959 e il 1963 oper\u00f2 presso il Liceo salesiano Valsalice di Torino, e contemporaneamente frequent\u00f2 con ottimi risultati la Facolt\u00e0 di Matematica e Fisica di Torino. Tra il 1963 e il 1967 comp\u00ec gli studi di teologia, al termine dei quali ricevette l'ordinazione presbiterale nella Basilica di Maria Ausiliatrice di Torino. A partire dal 1967 fu insegnante di matematica e di religione in diverse scuole, tra le quali il liceo \"Segr\u00e8\" di Torino e l'istituto tecnico industriale \"Amaldi\" di Orbassano.\nNei primi anni settanta cominci\u00f2 l'attivit\u00e0 del \"Didaskaleion\", presso l'Istituto Salesiano San Giovanni Evangelista di Torino proponendo corsi di catechesi a gruppi di studenti universitari. Negli anni a venire il \"Didaskaleion\" divenne un centro di ricerca, di approfondimento e di formazione sul Cristianesimo, mentre don Ottaviano continuava anche la sua missione come insegnante di religione nelle scuole superiori.\nFu un appassionato animatore di trasmissioni televisive (Telesubalpina-Telesu, Tele Vox) e radiofoniche (Radio Proposta), operando anche per la comunit\u00e0 latinoamericana torinese, la formazione dei catechisti, l'aiuto alle persone in difficolt\u00e0. Gli ultimi anni della sua vita furono dedicati all'evangelizzazione della Turchia.\nMor\u00ec all'ospedale Molinette di Torino per un male incurabile. Le sue spoglie mortali, in attesa della Risurrezione, riposano nel cimitero del suo paese nativo."}
{"id": "1061371", "revid": "767487", "url": "https://it.wikipedia.org/wiki?curid=1061371", "title": "Libri di Chilam Balam", "text": "I libri Maya di Chilam Balam sono l'eponimo di 'citt\u00e0 dei libri' piccole citt\u00e0 yucateche. Solitamente i libri sono composti da un insieme di testi nei quali le tradizioni Maya e Spagnole si sono mescolate. I maya dello yucat\u00e1n attribuiscono questi libri allo Chilam Balam, o 'profeta del patrono'. Alcuni dei testi contengono scritti profetici che alcuni traduttori spagnoli hanno interpretato come riferiti al loro arrivo nello Yucatan. Molti libri attualmente contengono riferimenti allo Chilam Balam e gli studiosi sia indigeni che stranieri alle volte mettono tutti i disparati testi trovati, dentro ad un manoscritto chiamato 'Libri di Chilam Balam'. \nCi sono nove libri di Chilam Balam. Chumayel, Tizimin, e Tusik, (mai tenuto a Tuzik, questo libro \u00e8 l'unico rimasto nelle mani dei Maya. La sua posizione resta sconosciuta.), sono libri storici e profetici, che coprono entrambi i periodi prima dell'invasione spagnola e la successiva colonizzazione. I libri di Kaua, Chan Kan, Nah, Tekax, Mani e Ixil si occupano di astronomia, astrologia, ed erboristeria. \nI libri sono stati trascritti nella lingua maya yucateca utilizzando caratteri latini, durante il diciottesimo e diciannovesimo secolo, anche se molti dei testi sono stati pubblicati ai tempi dell'invasione spagnola. I Libri di Chilam Balam sono una delle principali testimonianze della persistenza delle tradizioni maya nel periodo della conquista ed allo stesso tempo della contaminazione che era in atto tra la cultura indigena e la cultura dei conquistatori spagnoli.\nI testi medici sono molto pratici, i testi storici ed astrologici appartengono a tradizioni esoteriche. In diversi punti di questi testi ci sono delle informazioni, che riguardano la nascita della mitologia maya.\nI testi storici, 'cronache', sono inseriti nella struttura del calendario Maya e contengono alcuni dati utili sull'antico calendario, sui suoi custodi, i suoi usi e dei suoi cicli, includendo k'in, tun e k'atun. \nGli arcaici idiomi yucatechi dei testi del Chilam Balam spesso di natura metaforica offrono una formidabile sfida per i traduttori. La qualit\u00e0 e la natura interpretativa delle traduzioni esistenti varia notevolmente, quelle di Barrera V\u00e1zquez e Rendon, Roys, Edmonson, Gendorp e Reifler Bricker &amp; Miram, sono tra le pi\u00f9 note."}
{"id": "1061375", "revid": "7", "url": "https://it.wikipedia.org/wiki?curid=1061375", "title": "Chilam Balam", "text": ""}
{"id": "1061377", "revid": "484362", "url": "https://it.wikipedia.org/wiki?curid=1061377", "title": "Maria SS. della Visitazione", "text": ""}
{"id": "1061382", "revid": "149726", "url": "https://it.wikipedia.org/wiki?curid=1061382", "title": "Eutocio di Ascalona", "text": ""}
{"id": "1061387", "revid": "149726", "url": "https://it.wikipedia.org/wiki?curid=1061387", "title": "Filolao di Crotone", "text": ""}
{"id": "1061399", "revid": "48318", "url": "https://it.wikipedia.org/wiki?curid=1061399", "title": "Tomba della Mula", "text": "La tomba della Mula si trova in via della Mula 2 a Sesto Fiorentino (FI). Si tratta di una tomba a th\u00f2los (falsa cupola) risalente al VII secolo a.C., in un ottimo stato di conservazione.\nStoria e descrizione.\nIl nome rievoca un'antica leggenda toscana, che riportava come nelle campagne attorno a Firenze fosse sepolta una \"mula d'oro\" massiccio, tanto che circolava un adagio popolare recitante \"Tra Quinto, Sesto e Colonnata, una mula d'oro c'\u00e8 sotterrata\": in effetti \u00e8 un riflesso dei tesori del mondo etrusco e romano che talvolta venivano accidentalmente rinvenuti nel sottosuolo.\n\u00c8 nota almeno dal XV secolo, quando venne incorporata nell'attuale Villa Garbi Pecchioli (conosciuta anche con il nome di Villa Mula) come cantina, modificandone il pavimento e demolendone una parte del \"dromos\" (la struttura di accesso).\nPresenta una copertura cupoliforme e misura circa 9 metri di diametro. A differenza della vicina e coeva tomba della Montagnola non presenta all'interno un pilastro di sostegno, ma le pareti si curvano sin dal livello del suolo per chiudersi in alto. La tecnica della \"tholos\" era conosciuta in tutta l'area del Mediterraneo orientale, come testimonia per esempio il celebre tesoro di Atreo presso Micene in Grecia. Sebbene non raggiunga le dimensioni delle tombe micenee, si tratta di una della pi\u00f9 grande \"cupola\" pre-romana conosciuta in area italica.\nNei pressi sorge il parco di Villa Solaria, dove, nel 1820, fu ritrovata un'altra tomba, poi demolita per utilizzarne le rocce.\nNel 1905 \u00e8 stata dichiarata Monumento Nazionale"}
{"id": "1061400", "revid": "697352", "url": "https://it.wikipedia.org/wiki?curid=1061400", "title": "Traffico", "text": "Il traffico \u00e8 il movimento di veicoli su una rete di trasporto (stradale, ferroviaria, marittima, aerea). \u00c8 regolato da norme specifiche per la sua corretta e sicura organizzazione. Lo studio del traffico rientra nell'Ingegneria del traffico.\nQuantificazione.\nIl termine traffico indica anche la quantit\u00e0 di veicoli in circolazione in una determinata area o su una strada.\nIn situazioni di traffico intenso, si verificano fenomeni di congestione, per cui i veicoli si allineano in coda, subendo un allungamento del tempo di percorrenza (ritardo), e quindi una diminuzioni della velocit\u00e0 commerciale dei veicoli. \nLo studio matematico dei fenomeni legati al traffico \u00e8 basato sulla teoria delle code. Il traffico viene quindi modellato come un processo stocastico, ad esempio un processo definisce i tempi di arrivo dei veicoli che entrano da un determinato varco, ed un altro processo definisce il tempo impiegato per compiere un percorso.\nAltri ambiti.\nTelecomunicazioni.\nIn telecomunicazioni il termine \"traffico\" indica la quantit\u00e0 di dati immessa in input in una rete di telecomunicazioni o un apparato di rete (traffico offerto) per essere poi trasmessa, o la quantit\u00e0 di dati in output trasportati dalla rete o in uscita da un apparato di rete (traffico smaltito), mentre la differenza tra i due tipi di traffico, ovvero il traffico che la rete non riesce a smaltire e che viene dunque rifiutato o non consegnato, \u00e8 detta traffico perso.\nTraffico web.\nIl \"traffico web\", in informatica, si intende l'analisi tecnica dei dati (\"web server traffic analysis\") per effettuare la misurazione degli accessi (l'audience di visite/contatti), la quantit\u00e0 delle pagine richieste, i percorsi di navigazione tra le stesse (\"clickstream\"), i modelli di comportamento online degli utenti, le configurazioni tecniche proprie dei dispositivi che effettuano la connessione ai contenuti di un sito (testo, immagini digitali, filmati), la modalit\u00e0 in cui viene registrato un sito all'interno di un server."}
{"id": "1061405", "revid": "118834", "url": "https://it.wikipedia.org/wiki?curid=1061405", "title": "Teatro Lido", "text": ""}
{"id": "1061408", "revid": "75775", "url": "https://it.wikipedia.org/wiki?curid=1061408", "title": "Teoria quantistica", "text": ""}
{"id": "1061413", "revid": "1305772", "url": "https://it.wikipedia.org/wiki?curid=1061413", "title": "Lombardini", "text": "Per Lombardini si pu\u00f2 intendere:"}
{"id": "1061414", "revid": "396099", "url": "https://it.wikipedia.org/wiki?curid=1061414", "title": "Ghg", "text": ""}
{"id": "1061421", "revid": "205160", "url": "https://it.wikipedia.org/wiki?curid=1061421", "title": "AES11", "text": "Lo standard AES11 pubblicato dalla Audio Engineering Society indica un approccio sistematico alla sincronizzazione di segnali audio digitali. Lo standard pone raccomandazioni circa l'accurazione dei campioni di clock incorporati nell'interfaccia e l'uso con questo formato come segnale di riferimento quando i segnali devono essere resi sincroni per l'elaborazione digitale.\nL'allegato D dell'AES11 (novembre 2005) mostra un metodo di esempio su come ottenere relazioni isosincrone in strutture AES3 distribuite su reti asincrone come quelle AES47, dove segnali di riferimento possono essere agganciate a fonti temporali comuni come i segnali GPS.\nLo standard AES11 pu\u00f2 essere studiato scaricandone una copia dal sito web AES come AES11-2003 con la versione corrente data 21 novembre 2005.\nIn aggiunta, l'AES ha pubblicato uno standard correlato chiamato AES53, che specifica come i marcatori di tempo gi\u00e0 specificati nello standard AES47 possano essere usati per associare un \"time stamp\" assoluto a singoli campioni audio. Ci\u00f2 pu\u00f2 essere associato con l'AES11 e usato per fornire un modo di allineare flussi da sorgenti disparate, inclusa la sincronizzazione di audio e video in strutture in rete."}
{"id": "1061422", "revid": "767487", "url": "https://it.wikipedia.org/wiki?curid=1061422", "title": "Tomba della Montagnola", "text": "La tomba della Montagnola si trova in via Fratelli Rosselli 95, all'interno del parco di una villa privata, a Sesto Fiorentino (FI). Si tratta di una tomba a th\u00f2los (falsa cupola) risalente all'ultimo quarto del VII secolo a.C., in ottimo stato di conservazione.\nStoria e descrizione.\nFu scoperta nel 1959 e si ricollega a una serie di tombe etrusche gentilizie abbastanza diffuse nella zona del medio corso dell'Arno, detta appunto \"Etruria delle Tholoi\".\n\u00c8 costituita da un \"dromos\" esterno scoperto e da uno interno coperto da un tumulo di circa 70 metri di diametro, tra i pi\u00f9 grandiosi dell'Etruria settentrionale, che porta a un vestibolo a pianta rettangolare che \u00e8 affiancato da due cellette laterali, una per lato. Il \"dromos\" \u00e8 appoggiato su un tamburo composto da lastre di calcare, in particolare di arenaria e alberese. Vi si accede da quattro ampi gradini discendenti e, nel fondo, una porta architravata con blocchi monolitici. Le celle hanno portali trilitici che si aprono a met\u00e0 dei due fianchi del vestibolo. Il vestibolo e le celle sono coperti con lastre sporgenti per una forma a doppio spiovente.\nUn passaggio stretto e lungo porta alla camera sepolcrale a \"tholos\", che presenta pareti perpendicolari alte circa tre metri ed \u00e8 sormontata da una falsa cupola di circa 5 metri di diametro, con pietre appoggiate via via pi\u00f9 sporgenti e sorrette da un solido pilastro centrale rastremato a base quadrata, in tufo calcareo. In pi\u00f9 punti sono state rinvenute tracce di intonaco colorato (rosso e azzurro), con resti di graffiti e iscrizioni.\nI pochi reperti ritrovati negli scavi si trovano oggi al Museo Archeologico Nazionale di Firenze.\nLa tecnica della \"tholos\" era conosciuta in tutta l'area del Mediterraneo orientale, come testimonia per esempio il celebre tesoro di Atreo presso Micene in Grecia. Sebbene non raggiunga le dimensioni delle tombe micenee, si tratta, con la vicina tomba della Mula, di una delle meglio conservate \"cupole\" pre-romane conosciute in area italica."}
{"id": "1061425", "revid": "119612681", "url": "https://it.wikipedia.org/wiki?curid=1061425", "title": "Nadia Biondini", "text": "Carriera.\nDoppiatrice.\nHa doppiato alcuni personaggi di serie animate e film d'animazione, tra cui Nadia nella serie animata \"Nadia - Il mistero della pietra azzurra\" e nel film d'animazione \"Nadia e il mistero di Fuzzy\" nel 1992, sequel della serie animata, Sabrina in \"Ciao Sabrina\", Camilla in \"Rossana\", Carina in \"\".\nHa collaborato in vari spot pubblicitari per marchi quali: Ferrero, McDonald's, Coca-Cola, Milka e tanti altri.\nAltre attivit\u00e0.\nNel 1982 ha inciso due 45 giri per la Ricordi Donna bambina Asptter\u00f2; nel 1985 \u00e8 stata la cantante nella tourn\u00e9e italiana e brasiliana di Fred Bongusto.\nCorista di numerose sigle TV tra cui diverse cantate come \"Ciao, Sabrina\" e \"Petali di stelle per Sailor Moon\". Inoltre ha interpretato tutte le canzoni di Sabrina nell'anime \"Ciao, Sabrina\" oltre ad avere doppiato il personaggio; \u00e8 doppiatrice nelle canzoni di Diventeremo Famose (Alba) e nelle canzoni del ridoppiaggio di Jane e Micci.\nHa interpretato le canzoni delle Sailor Starlight, la canzone di Chibiusa e la canzone di Marta nelle varie serie di Sailor Moon;\nInsieme ad altri doppiatori ha inciso la versione italiana della sigla di testa e di Moment di Marmalade Boy contenuti nel dvd quello stesso giorno a casa di Yu.\nDiscografia.\n2018"}
{"id": "1061426", "revid": "124123", "url": "https://it.wikipedia.org/wiki?curid=1061426", "title": "Quincy Troupe", "text": "Troupe \u00e8 famoso anche al di fuori dell'ambito poetico e letterario per essere stato il biografo di Miles Davis."}
{"id": "1061431", "revid": "287204", "url": "https://it.wikipedia.org/wiki?curid=1061431", "title": "Cearadactylus atrox", "text": "Il cearadattilo (Cearadactylus atrox) \u00e8 un rettile volante estinto appartenente al gruppo degli pterosauri. Visse nel Cretaceo inferiore (Aptiano, circa 110 milioni di anni fa) in ci\u00f2 che \u00e8 oggi il Sudamerica.\nFauci - trappole.\nQuesto grande rettile volante, dall'apertura alare di 4 o 5 metri ma pesante solo una quindicina di chilogrammi, \u00e8 conosciuto solo per un cranio incompleto ma molto caratteristico. Il fossile, conservato in tre dimensioni, mostra chiaramente mascelle allungate e dotate di denti acuminati; la parte anteriore del muso, in particolare, \u00e8 sviluppata in una sorta di \u201ctrappola\u201d formata da lunghissimi denti che si intersecavano tra di loro. \nStile di vita.\nQuesto tipo di dentatura sembrerebbe adatto a trattenere prede scivolose come i pesci: al contrario di altre specie di pterosauri dello stesso giacimento, come \"Anhanguera\", \"Cearadactylus\" possedeva fauci piatte e sprovviste di \u201ccarene\u201d per fendere l'acqua. Probabilmente, come un immenso albatros, il cearadattilo sorvolava i mari del Cretaceo attendendo il momento buono per far guizzare il suo collo e colpire come una fiocina i pesci che nuotavano a pelo dell'acqua. Il nome \"Cearadactylus\" significa \u201cdito del Cear\u00e1\u201d, ed \u00e8 stato dato da Leonardi e Borgomanero nel 1985. Il cranio, l'unico resto fossile finora rinvenuto, \u00e8 stato scoperto nella formazione Santana, alla base dell'altopiano di Araripe, nel Brasile nord-orientale."}
{"id": "1061434", "revid": "116936987", "url": "https://it.wikipedia.org/wiki?curid=1061434", "title": "Fivelandia 3", "text": "Fivelandia 3 \u00e8 il quarto album di Cristina D'Avena, pubblicato da Five Record Srl e distribuito da C.G.D. Messaggerie Musicali SpA, nel 1985.\nIl disco.\nL'album \u00e8 il terzo capitolo della collana Fivelandia e contiene le sigle dei cartoni animati andati in onda sulle reti Mediaset nel periodo intorno alla pubblicazione. Esso \u00e8 stato pubblicato in musicassetta e vinile e nel 2006 \u00e8 stato pubblicato in CD, prima in versione doppia e successivamente singola.\nLa copertina dell'album ospita Uan, Four e Five al centro con i loghi di Italia 1, Rete 4 e Canale 5, circondati da immagini tratte dai cartoni animati delle sigle dell'album.\nTracce.\nLato A\nLato B\nDifferenze con la ristampa.\nL'album \u00e8 stato ristampato due volte in formato CD. In queste ristampe digitali la canzone \"Rascal il mio amico orsetto\" \u00e8 stata pubblicata in una versione di 55 secondi pi\u00f9 corta rispetto alla versione originale, cos\u00ec come \"Il grande sogno di Maya\" con qualche secondo in meno. La canzone \"L'incantevole Creamy\", invece, \u00e8 stata pubblicata in versione monofonica anzich\u00e9 stereofonica come l'originale.\nFivelandia 3 &amp; 4.\nFivelandia 3 &amp; 4 \u00e8 un album di Cristina D'Avena, pubblicato da Rti SpA e distribuito da Edel, il 28 aprile 2006. La copertina dell'album, riprende in un formato pi\u00f9 piccolo le copertine degli album originali.\nTracce.\nCD 1\nCD 2\nFivelandia 3.\nFivelandia 3 \u00e8 un album di Cristina D'Avena, pubblicato da Rti SpA e distribuito da Edel, il 23 giugno. La copertina dell'album, riprende in un formato pi\u00f9 piccolo la copertina dell'album originale.\nFivelandia Reloaded - Volume 3.\nA cominciare da dicembre 2018, Rti ha iniziato a pubblicare delle versioni ridotte degli album originali. Per quanto riguarda il volume 3, delle 12 tracce presenti nella ristampa, ne sono state pubblicate solo 9. La copertina dell'album \u00e8 molto simile a quella della ristampa su CD con la differenza che viene aggiunta la scritta \"Reloaded,\" i loghi di Five e Uan e il colore di sfondo \u00e8 verde."}
{"id": "1061435", "revid": "599013", "url": "https://it.wikipedia.org/wiki?curid=1061435", "title": "Coppa Stanley Rous", "text": "La Coppa Stanley Rous (\"ingl. Rous Cup\") fu una competizione calcistica, oggi soppressa, che si tenne per cinque edizioni nella seconda met\u00e0 degli anni ottanta. Tale competizione prevedeva come partecipanti fisse le nazionali di e che, di fatto, si disputarono le prime due edizioni. Dalla terza edizione fu invitata una terza nazionale, proveniente dal Sud America.\nStoria.\nLa Coppa Rous nacque dalle ceneri del defunto torneo Interbritannico, disputatosi per pi\u00f9 di un secolo tra le quattro \"Home Nation\" (, , e ), del Regno Unito e ufficialmente soppresso con l'edizione 1983/84. Inizialmente tale competizione, cos\u00ec chiamata in onore di Sir Stanley Rous, ex segretario della Football Association e presidente della FIFA, fu concepita come occasione per disputare il match annuale - , venuto a mancare dopo la soppressione dell'Interbritannico, e associarvi un premio.\nFu deciso che il match si sarebbe disputato in partita unica, invertendo i campi a ogni edizione, normalmente alla fine dei rispettivi campionati nazionali. Dopo due edizioni cos\u00ec giocate, si decise di invitare una terza nazionale, proveniente dal Sud America, per elevare il livello dello spettacolo e per dar modo a entrambe le nazionali di misurarsi con avversarie meno deboli di quelle dell'Interbritannico (una delle ragioni per le quali, peraltro, il vecchio torneo era stato soppresso). Il metodo di gara adottato fu quello del girone all'italiana, con Inghilterra e Scozia che si affrontarono sempre a campi alterni, e con la nazionale ospite che affront\u00f2 i suoi due incontri rispettivamente a Londra e a Glasgow. Nel 1989 anche la Coppa Stanley Rous fu soppressa, dopo sole cinque edizioni, terminando anche la tradizione del match annuale Inghilterra - Scozia, che si ripropose solo in occasioni ufficiali quali la prima fase del oppure i gironi di qualificazione al ."}
{"id": "1061438", "revid": "46936", "url": "https://it.wikipedia.org/wiki?curid=1061438", "title": "Edizioni della Coppa Stanley Rous", "text": ""}
{"id": "1061440", "revid": "123443622", "url": "https://it.wikipedia.org/wiki?curid=1061440", "title": "Nuovo Medioevo", "text": "Nuovo Medioevo \u00e8 un libro del filosofo russo Nikolaj Aleksandrovi\u010d Berdjaev, esponente della corrente dell'Esistenzialismo cristiano. Pubblicato per la prima volta a Berlino nel 1923, \u00e8 stato tradotto in italiano ed edito in Italia da Fazi Editore nel 2000.\nFine del Rinascimento.\nLa civilt\u00e0 moderna, per Berdjaev, \u00e8 \"un'impresa che ha fallito\": lo straordinario evento creativo che \u00e8 stato il Rinascimento italiano, nel XV e nel XVI secolo, \u00e8 andato inesorabilmente esaurendosi, e la modernit\u00e0, che era stata concepita in quel periodo, ha mancato alla sua promessa di \"liberare\" l'uomo.\nL'esperienza creativa del Rinascimento era stata possibile solo grazie allo straordinario accumulo spirituale reso possibile dal Medioevo cristiano. La fioritura artistica rinascimentale \u00e8 stata infatti il prodotto dell'incontro tra le energie spirituali medievali e la \"scoperta delle forze dell'uomo e del loro libero gioco\" avvenuta con l'umanesimo. Ma \"spezzando i legami [dell'uomo] col centro spirituale dell'esistenza\", il Rinascimento conteneva in s\u00e9 i germi della propria fine. \u00c8 questa infatti \"la distruttiva contraddizione dell'umanesimo\": da un lato l'esaltazione delle illimitate capacit\u00e0 dell'uomo, dall'altro il riconoscerlo su un piano esclusivamente naturale, essere tra gli esseri, finito, privo della specificit\u00e0 che gli veniva dalla somiglianza divina.\nL'uomo si trova dunque, nel XX secolo, di fronte alla sua pi\u00f9 grave crisi spirituale, incatenato a forze pi\u00f9 grandi di lui, che lungi dal liberarlo lo hanno \"debilitato\" e reso schiavo. L'umanesimo rinascimentale, le teorie progressiste del positivismo ottocentesco, tutte le filosofie che esprimevano fiducia nei confronti dell'avvenire \"e nelle forze autonome che sostenevano l'uomo\", sono di fronte al proprio stesso fallimento. \"L'uomo moderno - incalza Berdjaev - \u00e8 prostrato nelle sue energie e con la fede a pezzi (...), minacciato dal pericolo di perdere per sempre il nucleo della propria personalit\u00e0\".\nIl Nuovo Medioevo.\nMentre la \"luce diurna\" della modernit\u00e0 va spegnendosi, e categorie concettuali quali \"progresso\" e \"reazione\" perdono di ogni significato, l'uomo si avventura dunque dentro una nuova epoca, caratterizzata metaforicamente dall'oscurit\u00e0 notturna. Berdjaev non teme di essere chiamato \"oscurantista\": non \u00e8 detto che la notte sia peggiore del giorno, anzi. Il \"Nuovo Medioevo\" berdjaeviano \u00e8 la condizione che fatalmente dovr\u00e0 seguire alla sconfitta della modernit\u00e0: un'epoca che non ignorer\u00e0 le conquiste \"eretiche\" dell'umanesimo, la sua scommessa, per quanto perduta, sulla libert\u00e0 dell'uomo. Quella che propone il filosofo, insomma, non \u00e8 una sterile ripetizione di un tempo andato, che sarebbe peraltro impossibile.\nNo, il Nuovo Medioevo avr\u00e0 qualcosa di unico e originale. La lotta tra Bene e Male si far\u00e0 pi\u00f9 intensa, e i termini saranno pi\u00f9 chiari. La rivoluzione russa \u00e8 una tappa fondamentale di questo processo di chiarificazione, e, seppure in negativo, i bolscevichi sono davvero \"uomini del Nuovo Medioevo\". Essi indicano infatti che \"non esiste neutralit\u00e0 religiosa, pura assenza di religione; alla religione del Dio vivente si oppone la religione del Diavolo; alla religione del Cristo, la religione dell'Anticristo. Il comunismo, con la sua societ\u00e0 sacrale, che esige dagli uomini la sottomissione al Diavolo, \u00e8 il primo grande segno del Nuovo Medioevo.\nEcco dunque la caratteristica fondante del Nuovo Medioevo: non la vittoria del Bene o del Male, non una prospettiva di ri-evangelizzazione \"positiva\" dell'umanit\u00e0, o viceversa di sconfitta definitiva dell'esperienza cristiana; ma il passaggio da termini di riferimento \"laici\", secolari, a termini di riferimento \"religiosi\": \"in questa epoca - sostiene Berdjaev - tutti gli aspetti della vita andranno a collocarsi sotto il segno della lotta religiosa, esprimeranno principi religiosi estremi\"."}
{"id": "1061444", "revid": "399", "url": "https://it.wikipedia.org/wiki?curid=1061444", "title": "Caterina e le sue figlie", "text": "Caterina e le sue figlie \u00e8 una serie televisiva italiana trasmessa su Canale 5 per tre stagioni: la prima dal 4 al 18 dicembre 2005, la seconda dal 9 settembre al 1\u00ba ottobre 2007 e la terza dal 13 gennaio al 3 marzo 2010. La protagonista delle tre stagioni \u00e8 Caterina Foresi, cui d\u00e0 il volto l'attrice Virna Lisi, che abbandonata dal marito con tre figlie da crescere, si dimostra una donna tenace e capace di aiutarle nei loro problemi quotidiani e sentimentali.\nTrama.\nPrima stagione.\nCaterina Foresi nel giorno di Natale viene abbandonata insieme alle sue tre figlie Adele, Agostina e Carlotta dal marito Enzo Parisi che scompare lasciandole con una lettera. Dopo aver passato la vita a crescere le tre figlie da sola e senza pensare a se stessa, Caterina si trasferisce ad Anfri e comincia a lavorare come postina. Qui conosce il bel farmacista Attilio Pensiero di cui si innamora follemente e con cui inizia una relazione sentimentale che tiene per\u00f2 nascosta alle tre figlie. Quando la donna crede di poter vivere a pieno la sua relazione, si trova a dover aiutare le figlie nel pieno dei loro guai. Adele, la pi\u00f9 grande, \u00e8 una donna algida e cinica che non ha tempo per l'amore e a causa del flirt di una notte rimane incinta di un commesso alberghiero cubano, l'aspettare un figlio la fa cambiare profondamente e la fa diventare una donna dolce e passionale. Agostina, la mezzana, \u00e8 una donna che si \u00e8 lasciata andare e vive per curare i suoi bambini Leonardo e Rebecca mentre il marito, il notaio Ettore Rosai, la tradisce con la pi\u00f9 piccola delle tre sorelle, Carlotta.\nQuest'ultima \u00e8 una studentessa universitaria che cerca di sfondare nel mondo dello spettacolo ma viene importunata da molti registi che vorrebbero avere una relazione con lei. Quando Agostina scopre che l'amante di Ettore \u00e8 proprio Carlotta, la ragazza tenta il suicidio e questo ennesimo problema divide ulteriormente Caterina ed Attilio. Liliana, la migliore amica di Caterina, accorre in suo aiuto e cerca di convincere il farmacista a non demordere con la bella Foresi. Per far svegliare dal coma Carlotta, Caterina, cerca di contattare il marito Enzo e proprio in questo modo, scopre che l'uomo \u00e8 morto qualche tempo prima in Inghilterra. La scoperta sconvolge le donne Parisi che scoprono anche che l'uomo ha avuto un altro figlio da una donna inglese. Carlotta nel frattempo si risveglia grazie all'avvenuto perdono dalla sorella Agostina. Adele partorisce la figlioletta cui d\u00e0 il nome della madre, mentre Caterina, con l'aiuto di Liliana e delle tre figlie, pu\u00f2 finalmente amare liberamente Attilio.\nSeconda stagione.\nLa serie si apre con il matrimonio tra Caterina e Attilio a cui partecipano oltre alle tre figlie della donna, l'amica del cuore Liliana con il marito Vincenzo e la sorella di Attilio, Renata. Quando i due neo sposini sperano di partire per il tanto sospirato viaggio di nozze, Adele lascia loro la piccola Caterina perch\u00e9 deve andare per lavoro negli Stati Uniti. Nel frattempo Agostina, che ha fatto pace con il marito Ettore, vuole tornare a lavorare e incrocia nel suo cammino la capoufficio Cetty Saponero con la quale rientra nel mondo del lavoro. Carlotta nel frattempo ha incontrato un giovane pittore, Pietro, di cui si \u00e8 innamorata ma con cui non pu\u00f2 stare a causa della madre di lui, Ines, che mostra per il figlio un amore morboso e innaturale. Anche Liliana ha i suoi problemi: ha scoperto che il figlio Enrico \u00e8 omosessuale ed ha una relazione con un ragazzo spagnolo di nome Pablo ed \u00e8 rimasta vedova dopo la morte del marito Vincenzo.\nMentre la societ\u00e0 di Cetty Saponero fallisce, il matrimonio tra Caterina ed Attilio entra in crisi a causa delle bugie di Eleonora che dice di essere stata l'amante del farmacista. La sorella dell'uomo, Renata, ha problemi di sovrappeso e viene ripetutamente tradita dal marito. Caterina, aiutata da Liliana, comincia a produrre per amici e familiari sotto aceti e marmellate. L'intuito di Cetty e Agostina porta la produzione di famiglia a diventare una produzione industriale nell'azienda \"Le Golosette - La vedova del Maresciallo\". La serie si conclude con il matrimonio tra Carlotta e Pietro in cui si scopre che Eleonora non \u00e8 incinta di Attilio, ma di Pablo che non \u00e8 gay ma bisessuale.\nTerza stagione.\nCaterina insieme alle sue socie Liliana e Cetty inaugura l'azienda \"Le Golosette - La vedova del Maresciallo\". Dopo che ha affidato momentaneamente l'azienda alle tre figlie, parte per Cuba con Attilio per il viaggio di nozze che tanto aspettavano i due coniugi. Durante una gita in barca viene contattata dalle tre figlie nel pieno di una lite e per riuscire a parlare in modo tranquillo al cellulare cade in mezzo al mare e scompare misteriosamente. Dopo un anno Adele, Agostina e Carlotta si incontrano per firmare i documenti grazie a cui ottengono il 50% delle azioni dell'azienda. Le tre donne sono decise a vendere l'azienda perch\u00e9 ognuna di loro vuole vivere a pieno la propria vita e non sono interessate alla gestione dell'industria. Nonostante l'opposizione di Cetty, la \"Vedova\" sembra essere destinata a cambiare gestione.\nMentre la Saponero a causa di un mancato controllo del suo istinto, viene affidata per due mesi ai servizi sociali, Agostina e Liliana partono per Cuba convinte che Caterina sia ancora viva. Proprio a Cuba la ritrovano e scoprono che ha perso la memoria ed \u00e8 trattenuta illegalmente da un pizzaiolo napoletano che la tratta da serva. Mentre Caterina viene salvata, in azienda arriva Michele Malimberti il manager che sostituir\u00e0 Cetty durante la sua assenza. L'uomo \u00e8 deciso a far vendere l'azienda e per convincere le Parisi, diventa l'amante sia di Adele che di Carlotta. Caterina, che finge di essere smemorata, deve salvare l'azienda e le sue figlie da Malimberti, ma deve anche fare i conti con Maria Isgr\u00f2 la nuova farmacista che \u00e8 disposta a tutto pur di stare con Attilio...\nSigla e titolo.\nLe musiche sono composte dal musicista Savio Riccardi e la sigla \u00e8 strutturata da disegni di animali, cuori o elementi naturali. La gatta e le sue tre gattine, rappresentano Caterina e le tre figlie; il gatto con il papillon rappresenta Ettore; mentre il gatto addormentato sul televisore rappresenta Attilio.\nIl titolo \u00e8 dato dal romanzo che Enzo Parisi, il primo marito di Caterina, compone prima di morire e in cui d\u00e0 la spiegazione di molti suoi comportamenti nei confronti delle figlie e della moglie."}
{"id": "1061445", "revid": "122712135", "url": "https://it.wikipedia.org/wiki?curid=1061445", "title": "Polidamante", "text": "Polidamante () \u00e8 un personaggio della mitologia greca. Fu un indovino, consigliere e valoroso guerriero che combatt\u00e9 nella guerra di Troia.\nGenealogia.\nFiglio di Pantoo e di Frontide o di Pronoe (o Pronome) e fu padre di Leocrito.\nMitologia.\nPolidamante fu un indovino troiano, amico e luogotenente di Ettore nella guerra di Troia e si dimostra un illustre guerriero uccidendo numerosi greci come Protoenore, Mecisteo, Oto, Eurimaco, Cleone e nel libro XVII riesce a trafiggere il capitano Peneleo, trapassandogli la spalla con la lancia, anche se il colpo, tuttavia, non si rivela mortale.\nNel dodicesimo libro dell\"'Iliade\", Polidamante trova il modo corretto di attraversare il largo e pericoloso fossato che faceva parte della difesa al porto acheo e in seguito interpreta il segno inviato da Zeus (un'aquila vola con un serpente tra gli artigli, ma questo le si ritorce contro e la morde), come un presagio funesto e consiglia a Ettore di non continuare l'assedio.\nNel diciottesimo libro e dopo la morte di Patroclo, sconsiglia a Ettore di impegnare le truppe troiane nella battaglia presso le navi.\nFu ucciso da Aiace Telamonio, con un colpo di lancia che gli trapass\u00f2 l'inguine."}
{"id": "1061448", "revid": "647919", "url": "https://it.wikipedia.org/wiki?curid=1061448", "title": "Gt ragazzi", "text": ""}
{"id": "1061452", "revid": "287204", "url": "https://it.wikipedia.org/wiki?curid=1061452", "title": "La fabbrica dei corpi", "text": "La fabbrica dei corpi (\"The Body Farm\") \u00e8 un romanzo della scrittrice Patricia Cornwell pubblicato nel 1994.\nTrama.\nA Black Mountain, tranquilla cittadina della Carolina del Nord, viene ritrovato il corpo seviziato di una ragazzina undicenne: dal modus operandi dell'assassino si sospetta di Temple Gault, killer senza scrupoli ancora a piede libero.\nBen presto per\u00f2 i riflettori sembrano indirizzarsi verso uno degli agenti incaricati del caso, ritrovato morto nella sua casa in circostanze a dir poco bizzarre.\nKay Scarpetta, Marino e Benton Wesley si stabiliscono nella zona per risolvere il mistero in un'atmosfera di diffidenza generale e con continui nuovi indizi che vengono improvvisamente allo scoperto.\nQuesta volta Kay dovr\u00e0 avvalersi dell'aiuto della \"fabbrica dei corpi\", un istituto scientifico che studia la decomposizione dei cadaveri, mentre l'appena avviata carriera nell'FBI di sua nipote Lucy \u00e8 gi\u00e0 a rischio."}
{"id": "1061453", "revid": "52463", "url": "https://it.wikipedia.org/wiki?curid=1061453", "title": "Amuro Namie", "text": ""}
{"id": "1061460", "revid": "31886", "url": "https://it.wikipedia.org/wiki?curid=1061460", "title": "Veneziana (tenda)", "text": "La veneziana o tenda alla veneziana \u00e8 un tipo di schermo solare integrato nell'infisso. Si pensa che questa tipologia di tenda abbia origine in Giappone, dove sono tutt'ora ampiamente utilizzate. Tuttavia si deve ai veneziani, che gi\u00e0 nel XIV secolo intrattenevano rapporti commerciali con il paese del Sol Levante, il perfezionamento del sistema e la sua diffusione nel mondo occidentale.\n\u00c8 formata da lamelle regolabili. La regolazione dell'inclinazione delle lamelle permette di decidere la quantit\u00e0 di luce solare entrante e, se chiuse completamente, impediscono la visuale di persone esterne all'interno della stanza.\nTipologie.\nEsistono tre tipi fondamentali di veneziana: quella interna, quella esterna e quella intermedia.\nVeneziana interna.\n\u00c8 il tipo pi\u00f9 comune. Si tratta di schermi formate da lamelle rigide orizzontali in alluminio, comandate da cordicelle di materiale sintetico; consentono una regolazione della luce in modo graduale fino al completo oscuramento dell'interno, ma non possono contrastare l'aumento di temperatura dovuto alla radiazione solare; di notte la veneziana riesce a limitare le dispersioni termiche causate dall'irraggiamento attraverso il vetro.\nVeneziana esterna.\nSi tratta di uno schermo formato da lamelle orizzontali di alluminio verniciato e profilato a freddo; ha sezione arcuata ed \u00e8 provvista di nervature d'irrigidimento con larghezza di 50\u00a0mm o 80\u00a0mm e di una lunghezza massima di 400 cm; ognuna delle lamelle \u00e8 dotata di pivotti di scorrimento, inseriti in guide laterali in alluminio con sezione a U, che impediscono urti provocati dal vento; i dispositivi di manovra sono contenuti in un cassone di lamiera posto superiormente, la stecca di base \u00e8 di lamiera di acciaio a sezione lenticolare; un argano a frizione orienta e solleva le lamelle; quando \u00e8 completamente aperta, la veneziana si raccoglie in alto, davanti al serramento o dietro la veletta; l'ingombro \u00e8 contenuto: se il serramento \u00e8 alto 250 cm l'altezza della veneziana raccolta \u00e8 di circa 30 cm, compreso il cassonetto superiore.\nLa veneziana esterna consente un'ottima regolazione della luminosit\u00e0 e un ottimo controllo della radiazione solare perch\u00e9 i raggi vengono intercettati prima di raggiungere il vetro, impedendone il riscaldamento; il sistema di regolazione delle lamelle fa s\u00ec che d'estate sia possibile escludere completamente la radiazione solare, mentre d'inverno \u00e8 possibile esporre completamente al sole il vetro; dato che lo schermo \u00e8 esposto alle intemperie e in particolare all'azione del vento, risulta particolarmente importante la rigidit\u00e0 delle lamelle e la tenuta delle guide laterali.\nVeneziana intermedia.\n\u00c8 un tipo di veneziana con lamelle molto strette che viene posta all'interno di vetrate isolanti; dato che la camera interna deve essere sigillata perfettamente per evitare che si depositi povere o si formi condensa, esiste una difficolt\u00e0 tecnica per realizzare i i rimandi per le manovre: i fori per il passaggio dei cavetti di comando creerebbero problemi di tenuta e risulta quindi impossibile riparare guasti come l'accavallamento delle lamelle senza spaccare la vetrata stessa; per questo si usa di solito un tipo fisso, che non pu\u00f2 essere raccolto superiormente e nel quale l'inclinazione delle lamelle \u00e8 affidata a un magnete.\nQuesto schermo consente una regolazione graduale della luce che arriva all'interno dato che \u00e8 in grado di escludere completamente la penetrazione del sole; il controllo solare invece \u00e8 solo discreto: i raggi solari surriscaldano la veneziana e il calore che si raduna nell'intercapedine tra i due vetri \u00e8 parzialmente ceduta all'interno; di notte le dispersioni termiche sono limitate, ma la visibilit\u00e0 \u00e8 ridotta a causa delle lamelle."}
{"id": "1061463", "revid": "29244", "url": "https://it.wikipedia.org/wiki?curid=1061463", "title": "Magnosa", "text": ""}
{"id": "1061471", "revid": "2074952", "url": "https://it.wikipedia.org/wiki?curid=1061471", "title": "Dorian Gregory", "text": "\u00c8 noto per aver interpretato, per sette stagioni consecutive, il personaggio di Darryl Morris nella serie televisiva di successo \"Streghe\".\nBiografia.\nAll'et\u00e0 di nove anni si \u00e8 trasferito con la famiglia a Los Angeles, in California. Dorian ha cominciato la sua carriera di attore recitando in vari telefilm come \"Beverly Hills 90210\" e \"Baywatch Nights\".\nIl suo ultimo lavoro da attore risale al 2014 con la commedia romantica \"The Next Dance\", diretta da Steve Snyder e con Sabrina Bryan.\nDorian \u00e8 molto occupato nel sociale, dedicandosi al \"Jeopardy Program\", promosso dal Dipartimento di Polizia di Los Angeles per i giovani a rischio, oltre ad essere il portavoce nazionale per la \"Juvenile Diabetes Research Foundation\". Si occupa anche delle associazioni \"AIDS Project LA\" e \"Mothers Against Drunk Driving\".\nHa un gruppo musicale insieme alla sorella Mercedes, chiamato \"MD Says\", con il quale si \u00e8 esibito anche in Europa.\nHa scritto due romanzi: \"Ashley Moore\" e \"Deep Deep Purple\"; inoltre, scrive opere teatrali e sceneggiature cinematografiche.\nDoppiatori Italiani.\nNelle versioni in italiano dei suoi film, Dorian Gregory \u00e8 stato doppiato da:"}
{"id": "1061472", "revid": "78273", "url": "https://it.wikipedia.org/wiki?curid=1061472", "title": "Nijinsky", "text": ""}
{"id": "1061479", "revid": "287204", "url": "https://it.wikipedia.org/wiki?curid=1061479", "title": "Andr\u00e9 Bloch", "text": ""}
{"id": "1061481", "revid": "729019", "url": "https://it.wikipedia.org/wiki?curid=1061481", "title": "Terza guerra macedonica", "text": "La terza guerra macedonica (171 a.C. - 168 a.C.) \u00e8 stata una guerra combattuta tra Roma e il regno di Macedonia governato all'epoca dal re Perseo.\nAntefatti.\nAlla morte di Filippo V di Macedonia nel 179 a.C. il regno fu ereditato dal suo ambizioso figlio. Perseo si era sposato con Laodice, figlia di Seleuco IV d'Asia, incrementando cos\u00ec il suo potenziale militare, e aveva stretto alleanze con la popolazione epirota dei Molossi e con il re d'Illiria Genzio. Progettava inoltre di riformare un'alleanza con alcune poleis greche. Il re annunci\u00f2 che avrebbe potuto portare riforme in Grecia e restaurarne l'antica forza e splendore. I romani iniziarono a preoccuparsi che Perseo potesse ostacolare la loro politica di controllo nella penisola ellenica. Il re Eumene II di Pergamo, acerrimo nemico della Macedonia e fedele alleato di Roma in Asia Minore, accus\u00f2 Perseo di violare leggi di altri stati e le condizioni di pace stabilite tra Roma e la Macedonia. Ecco in particolare la lettera di accuse:\n\"\"[Perseo] ha continuato a compiere le peggiori azioni nei confronti dell'intera Grecia, accogliendo, tra le altre malvagit\u00e0 da lui concepite, coloro che erano stati esiliati dalle loro citt\u00e0. Egli indebol\u00ec le classi dirigenti, accattivandosi al contempo il favore delle masse, con la promessa della cancellazione dei debiti e l'organizzazione di rivoluzioni, chiarendo in tal modo quale era il suo atteggiamento nei confronti dei Greci e dei Romani. In conseguenza di ci\u00f2 i Perrebi, i Tessali e gli Et\u00f2li patirono irrimediabili sciagure e i barbari si fecero ancora pi\u00f9 minacciosi per i Greci. Progettando da lungo tempo la guerra contro di noi, in modo che, lasciatici privi d'aiuto, potesse asservire tutte le citt\u00e0 della Grecia senza che nessuno si opponesse, corruppe l'illirico Genzio affinch\u00e9 insorgesse contro di noi. Progett\u00f2 di uccidere, con l'aiuto di Evandro, il re Eumene, nostro amico e alleato, quando questi si rec\u00f2 in pellegrinaggio a Delfi per adempiere al voto, non curandosi della protezione che il dio assicura a tutti coloro che si recano presso di lui e del fatto che la sacralit\u00e0 e l'inviolabilit\u00e0 della citt\u00e0 di Delfi per i Greci e per i barbari \u00e8 stata riconosciuta da tutti gli uomini da tempo immemorabile\".\"\nI romani, preoccupati per i delicati equilibri politici della Grecia, dichiararono cos\u00ec guerra alla Macedonia.\nOperazioni belliche.\nPerseo vinse la prima battaglia, sulla collina di Callinico (presso Larissa), dove sconfisse le forze di Publio Licinio Crasso. Il re offr\u00ec le condizioni di pace ai romani che le rifiutarono. Per diverso tempo i romani ebbero problemi a disciplinare le proprie truppe, e i loro comandanti non riuscirono a trovare la via per invadere con successo la Macedonia.\nNel frattempo, Perseo sconfisse un altro contingente romano in Illiria. Il re macedone prov\u00f2 a portare Eumene II e Antioco IV dalla sua parte, ma fall\u00ec. Nel 169 a.C. il console Quinto Marcio Filippo attravers\u00f2 il Monte Olimpo ed entr\u00f2 in Macedonia. Comunque le sue truppe erano all'inizio esauste per combattere, e proseguirono la loro marcia. Nel 168 a.C. l'illirico Genzio venne annientato con una rapida campagna militare, e nello stesso anno Perseo venne sconfitto dalle truppe del console romano Lucio Emilio Paolo nella Battaglia di Pidna.\nConseguenze.\nPerseo venne quindi deposto, privato dei suoi privilegi regali e deportato a Roma. La Macedonia venne divisa in quattro repubbliche, stati \"clientes\" della repubblica romana che non potevano intrattenere alcun rapporto tra loro. La Lega Achea fu costretta a consegnare 1000 persone di lealt\u00e0 sospetta, tra cui il famoso storico Polibio. Queste repubbliche furono costrette a pagare tributi a Roma. I rapporti tra la Macedonia e la Grecia furono ridotti. Questa fu la definitiva fine della Macedonia ellenistica e della dinastia degli Antigonidi.\nSecondo Polibio, Emilio Paolo dopo la fine di Perseo distrusse settanta citt\u00e0 della Macedonia, la maggior parte delle quali apparteneva al popolo dei Molossi, e ridusse in schiavit\u00f9 150.000 persone.\nSecondo lo storico Plutarco, di ritorno dalla guerra Lucio Emilio Paolo port\u00f2 a Roma l'intera biblioteca di Perseo."}
{"id": "1061482", "revid": "1501558", "url": "https://it.wikipedia.org/wiki?curid=1061482", "title": "Kubok Rossii", "text": "La Coppa di Russia (rus. \u041a\u0443\u0431\u043e\u043a \u0420\u043e\u0441\u0441\u0438\u0438 \"Kubok Rossii\") \u00e8 la coppa nazionale di calcio russa, assegnata dalla Rossijskij Futbol'nyj Sojuz. \u00c8 il secondo torneo calcistico russo per importanza dopo la Prem'er-Liga, la massima divisione del campionato russo.\nLa squadra pi\u00f9 titolata \u00e8 la , vincitrice di 9 coppe. Lo stadio dove si sono giocate pi\u00f9 finali (8) \u00e8 il Lu\u017eniki di Mosca.\nFormula.\nDal 1992 alla competizione partecipano le squadre della massima divisione del campionato russo, oltre alle squadre della prima divisione (secondo livello) e della seconda divisione (terzo livello). La finale si gioca in gara unica.\nDa sottolineare, infine, il fatto che il , vincitore della coppa nel 2004, \u00e8 stata l'unica squadra, finora, a conquistare la competizione militando in seconda serie."}
{"id": "1061486", "revid": "1955759", "url": "https://it.wikipedia.org/wiki?curid=1061486", "title": "Teatro Margherita (Bari)", "text": "Il Teatro Margherita \u00e8 uno dei teatri storici della citt\u00e0 di Bari, riaperto nel dicembre 2018 dopo un lungo restauro e riconvertito in museo di arte contemporanea.\nStoria.\nIl Teatro Margherita fu edificato tra il 1912 ed il 1914 nell'ansa del vecchio porto su pilastri fondati nel mare, per eludere il patto siglato tra il Comune di Bari e la famiglia Petruzzelli secondo il quale l'amministrazione s'impegnava a non realizzare altri teatri sul suolo comunale, ad eccezione delle costruzioni sul mare. Il teatro sorse in sostituzione del \"Variet\u00e0 Margherita\", un teatro in legno inaugurato il 5 ottobre 1910, che fu oggetto di violente critiche sia da parte degli imprenditori locali, che presentarono un progetto simile senza ottenere l'autorizzazione, sia dai fratelli Messeni, proprietari del Teatro Petruzzelli, che nel variet\u00e0 videro un potenziale concorrente. Il Margherita in legno ebbe vita breve in quanto il 22 luglio 1911, alle tre del mattino, il teatro fu raso al suolo da un violento incendio che lo distrusse nel giro di un'ora e le cui cause non furono mai chiarite, anche se non vi fu l'esclusione del dolo.\nLa struttura del Teatro Margherita fu progettata in completo stile Liberty da Francesco De Giglio per conto della \"Societ\u00e0 Anonima Pubblici Divertimenti Orfeo di Bari\". La collaborazione al progetto di Luigi Santarella fu fondamentale per rendere il Margherita il primo edificio realizzato a Bari in cemento armato, e unico in Europa per la particolare costruzione su palafitte. Essendo interamente circondato dall'acqua il teatro era collegato alla terraferma da un pontile. \nL'inaugurazione del teatro con il nome di \"Kursaal Margherita\" ebbe luogo il 22 agosto 1914 alle ore 21, con uno scelto programma di variet\u00e0 contenente i migliori numeri del Caf\u00e9-chantant e diverse spettacolari attrazioni. Nella seconda met\u00e0 degli anni venti con l'aggiunta del solaio di calpestio, costruito dal \"Circolo della Vela\" al di sotto del teatro, e con la successiva colmata del lungomare, il Margherita abbandon\u00f2 l'aspetto di costruzione sospesa sull'acqua e venne cos\u00ec isolato dal mare.\nLa costruzione fu duramente criticata da Armando Perotti nel 1919, il quale afferm\u00f2 che chiudere alla vista il lungomare di Bari per edificare il Teatro Margherita fosse una \"criminosa follia\". Nei saloni del Margherita ebbe sede dal 26 gennaio dello stesso anno, fino al termine della seconda guerra mondiale, il \"Museo Storico\". Dopo essere stato spazio espositivo del museo fu allestita un'esposizione di guerra permanente e, dal 1921, insieme agli spettacoli di variet\u00e0 furono alternate le proiezioni cinematografiche.\nNel 1943 il Teatro Margherita, occupato dall'esercito angloamericano, venne rinominato \"Garrison Theatre\" trasformandosi in sede di servizi ausiliari e club per l'intrattenimento delle truppe. Fu danneggiato sia dal bombardamento del 2 dicembre 1943, sia dalle schegge dell'esplosione della nave \"Henderson\" il 9 aprile 1945. Nel 1946 fu riconsegnato alla \"Societ\u00e0 Orfeo\", che nel 1912 aveva ottenuto la concessione demaniale per la realizzazione del teatro, la quale ne promosse la ristrutturazione e lo adib\u00ec esclusivamente a cinema fino al 1979, quando la societ\u00e0 restitu\u00ec il bene al Demanio.\nConversione.\nIl Teatro \u00e8 stato soggetto a restauro statico e delle facciate esterne fino al 2009. \u00c8 stato realizzato il consolidamento delle fondazioni a mare di quasi tutte le strutture, oltre gli elementi decorativi, gli infissi e l\u2019apparato decorativo del foyer. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96. L'edificio, sebbene non completamente restaurato internamente, \u00e8 stato adoperato temporaneamente come sala espositiva.\nL'intenzione del comune era di riadoperarlo come sala teatrale, tuttavia la scarsa economicit\u00e0 del progetto di affidamento a privati e la mancanza di fondi (sia pubblici che privati) ha fatto modificare i piani di sviluppo per questo edificio. \u00c8 stato convertito nel primo plesso museale di arti contemporanee del capoluogo pugliese, il BAC.\nL'allestimento del centro per le arti contemporanee di Bari, infatti, \u00e8 stato affidato a una fondazione pubblico-privata (BAC, Bari arte contemporanea) della quale fanno parte il Comune e la fondazione Morra Greco di Napoli, che \u00e8 partecipata dalla Regione Campania. La Morra Greco ha offerto con un comodato gratuito della durata di trent'anni, la sua prestigiosa collezione di arte contemporanea.\nIl progetto, realizzato dall'architetto David Chipperfield, non stravolge il teatro che rimarr\u00e0 nella sua forma originale. Gli elementi del progetto riguardano l'organizzazione funzionale degli spazi interni e l'introduzione di una scala scenografica che porter\u00e0 alla galleria.\nNel 2016 sono finalmente partiti il restauro e la rifunzionalizzazione del teatro in museo, grazie allo stanziamento di 5 milioni di euro da parte di Mibact, Regione Puglia e Comune di Bari. La cupola \u00e8 stata completamente restaurata, i ballatoi ampliati, la torre scenica trasformata in area espositiva e la terrazza vista mare \u00e8 stata chiusa con infissi in ferro battuto che richiamano la forma di una farfalla, proprio come quelli originari. A curare il progetto architettonico e la direzione dei lavori \u00e8 stata l'architetta Emilia Pellegrino.\nDopo due anni di lavori, il Teatro Margherita \u00e8 stato riaperto al pubblico il 6 dicembre 2018 con la mostra multimediale Van Gogh Alive - the experience, curata dal critico Giancarlo Bonomo, che si \u00e8 protratta fino ad Aprile 2019 con 94.895 ingressi.\n\u00c8 stato annunciato l'ultimo lotto dei lavori che comprender\u00e0 ancora il piano terra ed il primo piano del lato sud dove saranno realizzati servizi e un'area bar/ristorante a cui si potr\u00e0 accedere sia dall'interno dal foyer sia dall'esterno.\nDescrizione.\nL'edificio, le cui influenze stilistiche si richiamano all'architettura Beaux-Arts, \u00e8 a pianta rettangolare. La facciata \u00e8 caratterizzata da un ampio arco affiancato da due torri con sovrastanti pinnacoli, da grandi finestre delimitate da lesene con capitelli corinzi, da cornici marcapiano e dall'aggettante cornicione di coronamento. L'alto frontone era originariamente sovrastato da un gruppo scultoreo composto da tre statue oggi scomparse, in seguito ai gravi danni al fabbricato causati dal Secondo conflitto mondiale.\nL'interno, oltre alla sala cinematografica, presenta un ampio salone d'ingresso coperto da una cupola decorata con stucchi e dipinti murali realizzati da una famiglia di decoratori dell'epoca, i \"Colonna\", e datati 1914, lo stesso anno di apertura del teatro.\nDal 20 febbraio 1980, probabilmente a causa degli onerosi costi e della scarsa produttivit\u00e0, l'edificio \u00e8 stato chiuso permettendo successivamente l'inizio dei restauri che sono proseguiti a fasi alterne fino al 2019."}
{"id": "1061488", "revid": "53588", "url": "https://it.wikipedia.org/wiki?curid=1061488", "title": "Sovranit\u00e0 di sfera", "text": ""}
{"id": "1061489", "revid": "149726", "url": "https://it.wikipedia.org/wiki?curid=1061489", "title": "Lucio Emilio Paolo Macedonio", "text": ""}
{"id": "1061490", "revid": "78273", "url": "https://it.wikipedia.org/wiki?curid=1061490", "title": "III guerra macedone", "text": ""}
{"id": "1061494", "revid": "31886", "url": "https://it.wikipedia.org/wiki?curid=1061494", "title": "Donna con camicia in poltrona", "text": "Donna con camicia in poltrona \u00e8 un olio su tela (cm 148x99) realizzato nel 1913 dal pittore spagnolo Pablo Picasso. Fa parte della collezione Ganz di New York.\nIl quadro rappresenta un nudo femminile seduto.\nL'opera \"Donna in camicia\" \u00e8 un olio su tela che risale al 1913. Nell'autunno di quell'anno Pablo Picasso realizz\u00f2 l'opera unendo ai colori del Cubismo analitico la struttura schematica del Cubismo sintetico.\nLa donna \u00e8 nuda e seduta su una poltrona molto grande. La figura \u00e8 contornata da una linea molto incisiva e penetrante che delimita e definisce il soggetto rappresentato. \nL'opera ha come sfondo una parete spoglia, anonima e neutra. L'olio su tela \u00e8 costituito anche dalla sovrapposizione di molteplici piani, le cui giunture appaiono come delle pieghe.\nPicasso in quest'opera utilizza forme geometriche che si affiancano e si sovrappongono. Esse, inoltre, sono lineari e rigide e sono accostate a ritagli che richiamano stoffe, frange e pizzi di velluto. \nI colori sono caldi e accesi; prevalgono il rosa e l'arancione ad eccezione della parte superiore della figura in cui i toni appaiono pi\u00f9 scuri. \nTutta l'opera ruota intorno al corpo sensuale ed erotico della donna. Al centro del dipinto spiccano i seni penduli del nudo femminile. Questi ultimi, sono simili alle collane usate dagli indigeni africani. Ai lati, invece, sono individuabili i braccioli della poltrona, la quale avvolge in maniera confortevole il corpo del soggetto rappresentato. \nVi sono altri elementi che rimandano alla vita di tutti i giorni, come il giornale, le varie stoffe e la poltrona.\nL'opera \"Donna in camicia\" viene considerata rappresentante del momento in cui il cubismo analitico termina ed ha inizio quello sintetico.\nPaul \u00c8luard, poeta e amico di Pablo Picasso, ha cos\u00ec scritto riguardo \"Donna in camicia\": \"La massa enorme e scultorea della donna seduta sulla poltrona, la testa grande come quella della Sfinge, i seni inchiodati al petto, contrastano meravigliosamente col viso dai tratti minuti, i capelli ondulati, l'ascella deliziosa, le costole sporgenti, la camicia vaporosa, la poltrona morbida e confortevole, il giornale quotidiano\"."}
{"id": "1061497", "revid": "949200", "url": "https://it.wikipedia.org/wiki?curid=1061497", "title": "Natura morta verde", "text": "Natura morta verde \u00e8 dipinto olio su tela realizzato nel 1914 dal pittore spagnolo Pablo Picasso. Misura cm 59,7x79,4. \u00c8 conservato nel Museum of Modern Art di New York."}
{"id": "1061500", "revid": "339392", "url": "https://it.wikipedia.org/wiki?curid=1061500", "title": "Eredit\u00e0 genetica dei Sardi", "text": ""}
{"id": "1061513", "revid": "287204", "url": "https://it.wikipedia.org/wiki?curid=1061513", "title": "Christian Worns", "text": ""}
{"id": "1061516", "revid": "367445", "url": "https://it.wikipedia.org/wiki?curid=1061516", "title": "Castelluccio di Gela", "text": "Il Castello Svevo, meglio conosciuto come \"Castelluccio\", si erge su una collina di gesso e domina la costa a difesa della citt\u00e0 di Gela.\nLe origini del castello risalgono, secondo antichi documenti storici, al 1143 quando il conte Simone di Butera lo don\u00f2 all'abate del Monastero di San Nicol\u00f2 l'Arena di Catania.\nIl castello \u00e8 stato costruito utilizzando la calcarenite gialla e grandi blocchi di calcare bianco che danno all'intera struttura un aspetto davvero gradevole ed imponente, si presenta inoltre privo di decorazioni e merletti, caratteristiche che ne esaltano maggiormente la sua funzionalit\u00e0.\nUbicato nella contrada Spadaro \u00e8 facilmente raggiungibile percorrendo la strada che da Gela porta a Catania e si trova a circa 10\u00a0km dalla citt\u00e0. Per quanto riguarda l'aspetto architettonico si pu\u00f2 notare che la pianta \u00e8 rettangolare con mura spesse e due possenti torri situate ai lati: la torre ad ovest presenta ancora i resti di una cisterna e di un sala ancora in parte visibile, nella la torre ad est, invece, si pu\u00f2 ammirare una cappella scavata nella parete.\nIl castello, probabilmente, era organizzato a pi\u00f9 piani vista la doppia file di finestre visibili dall'esterno ed anche se ormai sono rimasti solo dei ruderi si possono ancora ricostruire le funzioni delle varie parti. Sono, comunque, ancora presenti parti degli ambienti dedicati alle stalle ed all'armeria e qualche sala residenziale."}
{"id": "1061519", "revid": "125308524", "url": "https://it.wikipedia.org/wiki?curid=1061519", "title": "III Congresso dell'Internazionale Comunista", "text": "Il III Congresso dell'Internazionale Comunista si svolse a Mosca dal 22 giugno al 12 luglio 1921.\nPremesse.\nI vertici dell'Internazionale arrivarono al III Congresso con la consapevolezza che i rapporti di forza erano diventati sfavorevoli ai colpi di mano e alle tattiche offensive. La situazione generale era infatti radicalmente mutata rispetto all'anno precedente, quando si era tenuto in un contesto di grande fiducia nelle prospettive rivoluzionarie il II Congresso del Comintern: la Russia sovietica era investita da una grave carestia e da scioperi, in Italia la reazione stava prendendo il sopravvento e anche in Germania il corso rivoluzionario si era ormai arrestato dopo il fallimento della cosiddetta \"azione di marzo\". Proprio l'esame dell'offensiva attuata dal Partito comunista unificato di Germania, unitamente a quello degli esiti del Congresso di Livorno e della conseguente nascita del PCd'I, avrebbe assunto grande importanza durante l'assemblea moscovita.\nLavori congressuali.\nAl Congresso presero parte 291 delegati con voto deliberativo e 314 con voto consultivo. Ad essi venne descritto un generale riflusso dell'azione rivoluzionaria sia nella relazione di Trockij sulla situazione economica mondiale e i nuovi compiti dell'Internazionale, sia nell'illustrazione delle Tesi sulla tattica da parte di Karl Radek; da ci\u00f2 derivava la centralit\u00e0, in vista di nuove lotte, del consolidamento e della concentrazione delle forze rivoluzionarie, da concretizzare tramite la conquista della maggioranza del proletariato e la trasformazione dei partiti comunisti da movimenti d'avanguardia a grandi movimenti di massa.\nIn questa prospettiva Trockij introdusse il concetto del \"Fronte unico\", che sarebbe stato sviluppato pi\u00f9 dettagliatamente nei mesi successivi. Il dirigente bolscevico sottoline\u00f2 l'importanza del dialogo e di temporanee alleanze anche con le organizzazioni del riformismo; ci\u00f2 quando queste fossero seguite da ampi settori del proletariato disponibili ad impegnarsi in una lotta congiunta con le masse che seguivano i partiti comunisti, costringendo i dirigenti \u00aba divenire uno strumento di questa lotta\u00bb.\nNell'ambito delle valutazioni sulle tattiche offensive ebbe ampio risalto la disamina dell'azione di marzo del Partito comunista unificato di Germania; essa venne giudicata negativamente sia da Lenin che da Radek, che ne sottolinearono l'insufficiente preparazione. Il Congresso tuttavia conferm\u00f2 l'espulsione di Paul Levi, che era stata sancita dal Partito tedesco per violazione della disciplina, dal momento che il dirigente aveva criticato l'offensiva.\nLe tattiche offensive e l'azione di marzo furono difese, oltre che dai comunisti tedeschi, anche da Umberto Terracini, che contrast\u00f2 la necessit\u00e0 di attendere la conquista della maggioranza del proletariato prima di avviare la lotta per il potere, venendo per questo duramente criticato da Lenin.\nRelativamente alla questione italiana, sebbene l'orientamento del Congresso fosse maggiormente volto al contenimento delle tendenze di sinistra, fu comunque giudicata positivamente la scissione operata al XVII Congresso del PSI e riconfermato il riconoscimento del solo PCd'I come sezione italiana dell'Internazionale. Venne pertanto respinto il ricorso avanzato dai socialisti a seguito dell'approvazione della mozione Bentivoglio, votata a Livorno subito dopo la fuoriuscita dei comunisti.\nTuttavia, i vertici dell'Internazionale, nella convinzione che nella nuova fase di raggruppamento difensivo fosse utile recuperare una parte dei massimalisti unitari, sollecitarono i tre delegati del PSI presenti a Mosca (Costantino Lazzari, Fabrizio Maffi ed Ezio Riboldi) ad impegnarsi affinch\u00e9 il partito si decidesse ad espellere i riformisti."}
{"id": "1061521", "revid": "1543377", "url": "https://it.wikipedia.org/wiki?curid=1061521", "title": "Ritratto di ragazza", "text": "Ritratto di ragazza (o \"Donna seduta davanti a un caminetto\") \u00e8 un dipinto a olio su tela (130x97 cm) realizzata nel 1914 dal pittore spagnolo Pablo Picasso. \u00c8 conservato nel Centre Pompidou di Parigi.\nIl quadro fu dipinto da Picasso durante un suo viaggio ad Avignone; i colori vivaci rispecchiano l'amore per Eva e la stabilit\u00e0 economica che caratterizz\u00f2 questo periodo."}
{"id": "1061527", "revid": "1305772", "url": "https://it.wikipedia.org/wiki?curid=1061527", "title": "Project X", "text": ""}
{"id": "1061531", "revid": "125984875", "url": "https://it.wikipedia.org/wiki?curid=1061531", "title": "Brescia Calcio", "text": "Il Brescia Calcio S.p.A., pi\u00f9 semplicemente noto come Brescia, \u00e8 una societ\u00e0 calcistica italiana avente sede legale nell'omonima citt\u00e0 lombarda, dove \u00e8 stata fondata nel 1911. Milita in Serie B, la seconda divisione del campionato italiano di calcio.\nIl club risulta essere al quindicesimo posto nella graduatoria della tradizione sportiva italiana secondo i criteri della FIGC, detenendo inoltre i record assoluti di partecipazioni totali e di partecipazioni consecutive ai campionati cadetti. Tra i ventitr\u00e9 campionati di Serie A disputati, il miglior risultato del Brescia \u00e8 stato l'ottavo posto ottenuto al termine della stagione 2000-2001.\nIn ambito internazionale ha vinto una Coppa dell'Amicizia nel 1967, una Coppa Anglo-Italiana nel 1994 e ha partecipato a due edizioni della Coppa Intertoto, disputandone una finale nel 2001.\nTra i calciatori che hanno vestito la maglia del Brescia si ricordano Roberto Baggio (vincitore del Pallone d'oro 1993), Josep Guardiola, Gheorghe Hagi e i campioni del mondo Alessandro Altobelli, Andrea Pirlo e Luca Toni.\nStoria.\nIl 17 luglio 1911 la \"Victoria\", l\"'Unione Sportiva Bresciana\" e la \"Gimnasium\" si fusero, dando vita al \"Foot Ball Club Brescia\", che nella stagione 1913-1914 fu iscritto alla massima serie nazionale, nel girone veneto-emiliano. Nel campionato 1919-1920 arriv\u00f2 il primo risultato di rilievo: classificandosi secondo nel girone A della Lombardia, il Brescia centr\u00f2 la qualificazione alle semifinali nazionali, dove arriv\u00f2 quinto nel girone B. \nNella stagione 1929-1930 il Brescia partecip\u00f2 al primo campionato di Serie A della storia, che si concluse con il nono posto per le \"rondinelle\". Anche nella Serie A 1930-31 il Brescia si classific\u00f2 al nono posto. Nel campionato del 1931-1932 la squadra si classific\u00f2 penultima: i lombardi andarono cos\u00ec incontro alla loro prima retrocessione in assoluto. La risalita fu immediata: i bresciani furono promossi classificandosi secondi nella Serie B 1932-1933. Dopo tre stagioni in Serie A, il Brescia retrocesse in Serie B nella stagione 1935-1936, al termine della quale dovette italianizzare il proprio nome nell'ambito delle leggi volute dallo stato fascista, rinominandosi in \"Associazione Calcio Brescia\", denominazione che manterr\u00e0 fino al 1976. Nella stagione 1937-1938 la squadra retrocesse, per la prima volta nella sua storia, in Serie C, per poi tornare, tuttavia, nella serie cadetta dopo una sola stagione. Il Brescia fu promosso in Serie A nella stagione 1942-1943 e disput\u00f2 poi il campionato Alta Italia 1944 a seguito degli eventi bellici, piazzandosi secondo dietro all' e perdendo in seguito lo spareggio con il per l'ammissione alle semifinali nazionali. \nAl termine del secondo conflitto mondiale, la squadra bresciana ottenne subito un buon risultato nel campionato 1945-1946, quando giunse quinta nella Serie A Alta Italia, mancando l'accesso al girone nazionale solo dopo i due spareggi giocati contro il . Tuttavia, il diciottesimo posto della stagione successiva cost\u00f2 al Brescia la retrocessione in Serie B. Da qui al 1965 il Brescia disput\u00f2 18 campionati di Serie B consecutivi, durante i quali perse due spareggi per la promozione in serie A, rispettivamente nel 1951-1952 con la e nel 1956-1957 con l'. La massima serie venne mantenuta per tre stagioni di seguito, fino alla stagione 1967-1968, dapprima con l'allenatore Renato Gei, sostituito poi da Azeglio Vicini. Dopo un immediato ritorno in Serie A nella stagione 1969-1970, i biancobl\u00f9 caddero ancora in B. Nel 1976 la societ\u00e0 assunse la nuova denominazione di \"Brescia Calcio\". La massima serie venne ritrovata nel campionato 1980-1981, dopo il terzo posto della stagione precedente in cadetteria. Nel 1982 Franco Baribbi subentr\u00f2 a Mario Cervati alla presidenza. La squadra and\u00f2 successivamente incontro ad un periodo nero, retrocedendo dapprima in Serie B e, nella stagione successiva, financo in terza serie, dopo pi\u00f9 di quarant'anni. \nDopo tre stagioni trascorse in Serie C1, il Brescia fu protagonista di un doppio salto di categoria con Antonio Pasinato in panchina, vincendo dapprima il campionato di Serie C1 1984-1985 e classificandosi poi al secondo posto nel successivo campionato di Serie B 1985-1986, ritrovando cos\u00ec la Serie A, dove tuttavia la squadra rimase solo per una stagione. Nel campionato di Serie B 1988-1989 i lombardi si salvarono dalla retrocessione solo allo spareggio. Negli anni 1990 le rondinelle disputarono tre campionati di massima serie: 1992-1993, 1994-1995 e 1997-1998. Nel gennaio del 1992 Luigi Corioni era diventato presidente del Brescia, carica che manterr\u00e0 per 22 anni. Nella stagione 1993-1994, guidata dall'allenatore rumeno Mircea Lucescu, la squadra vinse la Coppa Anglo-Italiana, battendo in finale il a Wembley. \nTornato in Serie A nella stagione 2000-2001, nella quale ottenne l'ottavo posto, miglior piazzamento della sua storia nella massima serie, il Brescia, allenato prima da Carlo Mazzone e poi da Gianni De Biasi, conserv\u00f2 il posto nella divisione di vertice per cinque stagioni, durante le quali disput\u00f2 per due volte la Coppa Intertoto UEFA e giunse in semifinale di Coppa Italia nell'edizione 2001-2002, ottenendo il proprio miglior risultato di sempre nella competizione. Dopo aver perso la finale dei play-off nel campionato di Serie B 2008-2009, il Brescia risal\u00ec in Serie A prima della stagione 2010-2011, conclusa con la retrocessione tra i cadetti, dove il club rimarr\u00e0 per dieci anni. Nel 2017 Massimo Cellino divenne presidente del Brescia. Nella stagione 2018-2019 le rondinelle vinsero, per la quarta volta nella loro storia, il campionato di Serie B, venendo per la prima volta premiati con la Coppa Ali della Vittoria. La massima serie fu mantenuta per la sola stagione 2019-2020.\nColori e simboli.\nColori.\nNel 1911, anno di fondazione, la maglia fu a strisce verticali arancione-blu, poi dal 1914-15 assunse i colori della Citt\u00e0 di Brescia bianco azzurro. Al termine della prima guerra mondiale le divise divennero azzurro Savoia (era anche il colore della nazionale) e furono lasciate bianche solamente nel colletto.\nIl motivo a V bianco venne introdotto nel 1927 per poter utilizzare il nuovo campo di calcio della Voluntas (lo Stadium), per essere usato fino al 1940, quando si ritorn\u00f2 alla casacca completamente azzurra.\nNel 1948, anche a causa dell'avvento della repubblica sulla monarchia, la societ\u00e0 propose una maglia completamente bianca, con l'azzurro (simbolo della casata dei Savoia) ridotto a colore dei pantaloncini e delle calze.\nL'azzurro ritorn\u00f2 presto colore principale e il motivo bianco a V venne reintrodotto nel 1961 in veste augurale dal nuovo presidente Ranzanici. Un'altra modifica arriv\u00f2 nel 1969 quando la V bianca venne sostituita da una striscia dello stesso colore in diagonale.\nLa divisa ritorn\u00f2 completamente blu nel 1974 (per due anni con una piccola V bianca sul cuore) e rimase cos\u00ec, con l'esclusione del 1985, fino al 1991 quando divenne come quella attuale.\nNel 2011 venne utilizzata, in occasione dei festeggiamenti per il centenario della societ\u00e0, una maglia azzurra con banda verticale centrale bianca, in omaggio a una delle divise utilizzate nelle prime gare agli inizi del '900. Su questa maglia speciale venne riportato anche uno stemma celebrativo, simile al precedente ma con il leone rampante pi\u00f9 particolareggiato e due rami d'alloro dorati ai lati dello scudo.\nPer la stagione 2012-2013 la societ\u00e0 ha indetto un sondaggio online per far scegliere ai tifosi la seconda maglia, tra due proposte. La stessa cosa \u00e8 avvenuta pure per scegliere la terza maglia, con ben 8 proposte tra cui poter scegliere.\nSimboli ufficiali.\nStemma.\nFino agli anni 1960 il Brescia non ha avuto un proprio emblema societario.\nIl primo stemma apparve nel 1965, consistente in un semplice scudetto blu, nel quale la figura del leone rampante aureo (simbolo araldico della citt\u00e0) si sovrapponeva al disegno dello scaglione rovesciato bianco. Da tale primo disegno si articolarono gran parte dei simboli successivamente adottati dalle \"rondinelle\".\nNel 1970 la forma dello scudetto venne modificata, assumendo un profilo pi\u00f9 affusolato, il leone fu ridisegnato, lo scaglione venne compresso orizzontalmente e centrato rispetto all'insieme. In capo a tutto fu inserita una fascia ricurva dorata contenente la denominazione sociale \"A.C. Brescia\" a lettere azzurre. Sei anni dopo l'emblema assunse la foggia di scudo svizzero, leone e scaglione furono nuovamente ridisegnati, mentre la fascia col nome (modificato in \"Brescia S.p.A.\") venne incurvata nel senso opposto, colorata di bianco e separata dalla cuspide dello scudo.\nUna novit\u00e0 significativa fu introdotta nel 1980, allorch\u00e9 venne introdotto un nuovo logotipo sotto forma di cerchio azzurro contenente a tutto campo il disegno della testa di un leone di colore bianco (la quale, a differenza dei loghi precedenti, guardava a destra anzich\u00e9 a sinistra), senza scritte o finiture di corredo. Gi\u00e0 due anni dopo, tuttavia, tale identificativo fu accantonato in favore di quello del 1970, leggermente rivisto nella foggia e nei colori.\nEffimero fu anche il rebranding del 1990, allorch\u00e9 la combinazione leone rampante-scaglione fu ridisegnata nel solo colore bianco (con sottili finiture dorate) e collocata in un cerchio azzurro avente in capo la nuova denominazione \"Brescia Calcio\" e inferiormente l'anno di fondazione, il tutto a caratteri candidi. Gi\u00e0 nel 1991 venne infatti ripristinato il vecchio scudetto del 1970, modificato al fine di renderne le forme pi\u00f9 essenziali e moderne, nonch\u00e9 aggiornato nelle parti testuali, ai sensi del nuovo assetto societario.\nTale simbolo venne ulteriormente ammodernato nel 2011, sempre e comunque mantenendone inalterato il disegno di base: la modifica riguard\u00f2 unicamente le parti testuali (ricollocati, a lettere bianche, entro lo scudo), l'eliminazione del bordo aureo attorno allo scaglione e il redesign della figura del leone rampante. Nel corso delle celebrazioni per il centenario di fondazione a tale logo vennero aggiunti un bordo aureo pi\u00f9 spesso, una corona di rami d'alloro di cintura e la dicitura \"Brescia Century 1911-2011\".\nNel 2017 l'emblema usc\u00ec tuttavia dalla disponibilit\u00e0 delle \"rondinelle\": nel 2006 infatti Brescia Service - il soggetto giuridico che all'epoca controllava il club sotto l'egida del gruppo Corioni - l'aveva conferito alla Selmabipiemme Leasing, societ\u00e0 del gruppo Mediobanca, nel quadro di una complessa operazione finanziaria volta a garantire liquidit\u00e0 alle finanze sociali, salvo poi non riuscire a far fronte al ripianamento del leasing e non poter pi\u00f9 dunque usufruire di tale scudetto. Dopo aver utilizzato per qualche tempo del solo disegno del leone, senza altri segni grafici, nel novembre 2017 il club si dot\u00f2 di un nuovo logo, che consiste nella testa del leone stilizzata e colorata di bianco e blu, tagliata solo dallo scaglione rovesciato. Sopra la testa del leone campeggia la sigla \"BSFC\", abbreviazione di \"Brescia Football Club\", di colore oro.\nInno.\nNel 2010 fu introdotto l'attuale inno del club, cantato da Silvia Fus\u00e8 e intitolato \"Cuore bianco azzurro\".\nNegli anni precedenti vennero utilizzati \"Brescia di ferro\", cantata da Jonathan Silva, e \"Nel Biancobl\u00f9\" di Omar Pedrini.\nStrutture.\nStadio.\nPrima della fondazione del \"Football Club Brescia\", avvenuta nel 1911, le societ\u00e0 sportive bresciane che giocavano anche a calcio, come il \"Club Forti e Liberi\", la \"Gymnasium\" dei Padri della Pace, l\"'Unione Sportiva Bresciana\" e il \"Club Sportivo Brixia\", si esibivano in partite sul Campo Marte, dalle parti di Porta Trento, e sul campo sportivo dei Mitraglieri Fiat, in via Mantova.\nNel 1911, sulle ali dell'entusiasmo per la fondazione della nuova societ\u00e0 calcistica, si pens\u00f2 alla costruzione di un primo campo ufficiale e comune all'intera citt\u00e0: la scelta cadde sul \"Campo Fiera\", situato fra il cimitero Vantiniano e il ponte di San Giacomo, in quella che sarebbe poi diventata la via Francesco Nullo. Considerato il cuore della Brescia sportiva, il nuovo campo misurava 90x50 metri, con tribune, spogliatoi, docce, garage per carrozze, biciclette e automobili, ed era circondato da una spalliera di legno. Venne inaugurato il 19 maggio 1912, quando il Brescia gioc\u00f2 contro il Savoia Milano, partita valida per la finale di ritorno del girone lombardo del campionato di Terza Categoria: le due squadre pareggiarono 1-1, ma dato che le \"Rondinelle\" avevano vinto la partita di andata per 3-2, per somma di reti vinsero il titolo di campioni regionali e l'accesso al campionato successivo di Promozione.\nNell'agosto del 1919 si giunse all' inaugurazione del nuovo campo sociale nell'attuale via Cadorna. Era cintato, con annessi spogliatoi, chalet, recinto per automobili e un'ampia tribuna coperta; venne utilizzato dalla squadra bresciana per alcuni anni, fino al 1923. Dal 1924, la squadra si trasfer\u00ec nel pi\u00f9 esteso impianto situato dalle parti di Porta Venezia, costruito in origine per la \"Gymnasium\" e detto Stadium di viale Piave. Progettato nel 1921 dal Cav. Giuseppe Freschi, oltre al campo di calcio, era provvisto di una pista podistica, una pedana per salti e lanci, una tribuna coperta in legno per assistere comodamente alle manifestazioni, spogliatoi, docce e bagni. Questo impianto \u00e8 stato il campo di gioco del Brescia per trentacinque anni, fino al 1959.\nTuttavia, gi\u00e0 nel 1956 il Comune ebbe l'idea di trasferire la societ\u00e0 in uno stadio pi\u00f9 moderno e pi\u00f9 adatto a ospitare le partite della nuova Serie B: incominciarono cos\u00ec i lavori di ristrutturazione e costruzione delle tribune al campo che gi\u00e0 esisteva in via Giovanni Novogani. Questi furono completati appunto nel 1959 e le \"Rondinelle\" poterono incominciare a disputare le proprie partite casalinghe nel nuovo stadio \"Mario Rigamonti\" (intitolato all'omonimo giocatore del Grande Torino, originario della zona di Brescia e scomparso nella tragedia di Superga).\nNel corso degli anni, lo stadio ha subito numerosi interventi di ristrutturazione, il pi\u00f9 significativo dei quali nel 2007, con l'adeguamento delle norme di sicurezza. Nel 2012 \u00e8 stata ristrutturata la curva Nord, con la costruzione di una nuova struttura in tubolari, avvicinata per una migliore visuale; per lo stesso motivo, sono state eliminate le reti di protezione. La nuova curva \u00e8 stata inaugurata in occasione della partita contro la , disputata il 28 ottobre di quello stesso anno. L'11 agosto 2013, la curva viene intitolata ad Andrea Toninelli, ragazzo morto tornando dalla trasferta della semifinale play-off di due mesi prima.\nCentro di allenamento.\nLa squadra, fino all'estate 2018, si allenava presso il Centro Sportivo San Filippo, dove si trovava anche la sede della societ\u00e0 (ora sita in via Solferino 32) e dove tutt'oggi disputa le proprie gare interne la squadra Primavera. Dal 2019, la squadra si allena presso un nuovo centro sportivo realizzato su volont\u00e0 del presidente Massimo Cellino situato nel comune di Torbole Casaglia.\nSociet\u00e0.\nOrganigramma societario.\nDal sito Internet ufficiale della societ\u00e0.\nSettore giovanile.\nSecondo l'organigramma attuale, il settore giovanile del Brescia, diretto da Christian Botturi, comprende, oltre alla Scuola calcio, un totale di undici formazioni: \"Primavera\", \"Under 17\", \"Under 16\", \"Under 15, Giovanissimi\" (che includono le squadre \"Under 13 e Under 14\"), \"Under 12\", \"Under 11\" e \"Pulcini\" (con le squadre \"Under 8\", \"Under 9\" e \"Under 10\").\nNella sua storia, la Primavera delle \"Rondinelle\" ha conquistato l'ultima edizione del campionato di categoria della Serie B (1968-1969) e, pochi anni dopo, il suo primo e finora unico Campionato Primavera (1974-1975). In quest'ultima occasione, i bresciani sconfissero in finale i pari et\u00e0 del Napoli. Fra i membri di quella squadra figuravano il terzino destro Gabriele Podavini (futuro caposaldo sia della prima squadra bresciana, sia della Lazio) e il fantasista Evaristo Beccalossi, che poi conobbe il periodo pi\u00f9 fortunato della sua carriera con le stesse \"Rondinelle\" e con l'Inter. L'allenatore, invece, era Mauro Bicicli, che proprio nel Brescia aveva chiuso la carriera da giocatore: in seguito, fu chiamato alla guida della prima squadra in due diverse occasioni. I bianco-azzurri si sono aggiudicati anche il Torneo di Viareggio del 1996, presentando una squadra che comprendeva i centrocampisti Roberto Baronio e Andrea Pirlo e l'attaccante Marcello Campolonghi, risultato alla fine capocannoniere del torneo.\nFra le altre cose, il Brescia deve la sua fama in tutta Italia anche alla generosit\u00e0 del suo vivaio, da cui lungo gli anni sono emersi numerosi talenti capaci di affermarsi a livello nazionale e, in alcuni casi, anche internazionale. Il portiere Giuseppe Trivellini, che esord\u00ec ad appena sedici anni nelle prime partite ufficiali della squadra, \u00e8 solo il primo di una serie di giocatori che, una volta emersi in giovane et\u00e0, decisero di legare la maggior parte della loro carriera, se non tutta, alla maglia bianco-azzurra: fra questi, Carlo Albini, Giovanni Azzini, Egidio Salvi, Stefano Bonometti (tutt'ora primatista assoluto di presenze con i lombardi) e Marco Zambelli.\nInvece, fra i giocatori che hanno continuato il loro fortunato percorso in altre squadre si possono segnalare Renato Gei, Danilo Martelli (scomparso prematuramente a Superga), Ottavio Bianchi, Giuseppe Tomasini, Evaristo Beccalossi, Eugenio Corini, Paolo Negro, Roberto Baronio, Daniele Bonera, Federico Agliardi, Marek Ham\u0161\u00edk, Alessio Cragno e, forse il pi\u00f9 importante di tutti, Andrea Pirlo, destinato anche a fregiarsi del titolo di Campione del mondo nel 2006. Infine, nel periodo pi\u00f9 recente, nelle fila delle \"Rondinelle\" si sono messi in luce nuovi prospetti come Andrea Cistana, Sandro Tonali e Andrea Papetti.\nInvestimenti nel calcio femminile.\nAnche se le due societ\u00e0 sono, fondamentalmente, indipendenti una dall'altra, il Brescia e l'ACF Brescia Femminile (che ha sede nel comune di Capriolo) condividono lo stesso simbolo, cio\u00e8 il leone rampante, gli stessi colori bianco-azzurri e lo stesso motivo di maglia, corrispondente allo scaglione rovesciato.\nInoltre, in base ad un accordo stipulato e ratificato dai presidenti Massimo Cellino e Giuseppe Cesari, a partire dal settembre del 2020 le due squadre hanno avviato un sodalizio mirato allo sviluppo e alla crescita dei loro rispettivi settori giovanili.\nFondata nel 1985, nella sua storia l'AFC Brescia Femminile ha vinto due campionati italiani, tre Coppe Italia e quattro Supercoppe Italiane.\nCalciatori.\nSono stati ritirati i seguenti numeri di maglia:\nStatistiche e record.\nStatistiche individuali.\nRecordmen di presenze e reti nei maggiori campionati, coppe escluse. In grassetto i giocatori ancora in attivit\u00e0.\n\"Aggiornato al 20 dicembre 2020\".\nTifoseria.\nStoria.\nIl primo gruppo organizzato nacque agli inizi degli anni 1960 col nome \"21+\" (questo nome deriv\u00f2 dal numero dei soci fondatori, tutti ragazzi della citt\u00e0, che erano appunto 21). Nel 1979 furono invece fondati gli \"Ultras Brescia\" (conosciuti anche come \"U*BS\"), settore della tifoseria che negli anni ha guidato la Curva Nord del Rigamonti e si \u00e8 fatto apprezzare per calore e attaccamento alla maglia, ma si \u00e8 anche reso famoso per essere stato un gruppo intransigente e molto turbolento, facile a scontrarsi con le tifoserie rivali e con le forze dell'ordine, allo stadio Rigamonti come in trasferta.\nAd esempio, nella gara del 1992 disputata a Piacenza, i tifosi bresciani sfondarono la cancellata del settore ospiti invadendo il terreno di gioco con la conseguente sospensione della partita. L'anno seguente, nel derby lombardo con l', dopo il furto dello striscione ai \"rivali\" bergamaschi, seguirono violenti scontri in campo e per tutto l'arco della giornata, con numerosi feriti tra le due tifoserie e le forze dell'ordine.\nA causa delle continue pressioni dei media e della polizia, dopo la partita Brescia- del campionato 1994-1995, famosa per l'accoltellamento del vice questore Selmin da parte dei tifosi giallo-rossi, si sciolsero gli \"Ultras Brescia\". Da allora si \u00e8 creata una divisione nella tifoseria organizzata: in curva Nord si posizionarono i \"Brescia 1911\" e il gruppo dei \"Brixia\"; in curva Sud presero invece posto i \"Brescia Curva Sud\" e il gruppo \"Sezione\".\nNel 2011, i gruppi \"Brigata Sballata\", \"Brescia Curva Sud\", \"Brixia\", \"Castel\" \"Brigata Leonessa\" e \"Sezione\", capendo che le continue scaramucce tra tifosi bresciani erano oramai diventate insostenibili, si riunirono, dando vita al gruppo \"Curva Nord Brescia\" e cercando di soffocare le diatribe interne, mentre i \"Brescia 1911\" si trasferirono in gradinata bassa.\nGemellaggi e rivalit\u00e0.\nTra i gemellaggi della tifoseria bresciana, spicca quello con il , nato negli anni '80 e tra i pi\u00f9 duraturi del panorama calcistico italiano. Esistono poi altri gemellaggi con le tifoserie di , e .\nLa rivalit\u00e0 pi\u00f9 sentita \u00e8 quella con l', con cui disputa il cosiddetto \"Derby Lombardo\"; la seconda rivalit\u00e0 principale dei biancazzurri \u00e8 quella con il .\nOrganico.\nRosa 2021-2022.\n\"Rosa aggiornata al 28 febbraio 2022\".\nStaff tecnico.\n\"Aggiornato al 19 luglio 2021\"&lt;/small&gt;"}
{"id": "1061536", "revid": "466539", "url": "https://it.wikipedia.org/wiki?curid=1061536", "title": "Chitarra sul tavolo", "text": "Chitarra sul tavolo \u00e8 un'opera a olio su tela (133x104 cm), realizzata nel 1914 dal pittore spagnolo Pablo Picasso e conservata al Kunsthaus di Zurigo.\nNel quadro sagome squadrate vengono sovrapposte dall'artista a imitare una chitarra."}
{"id": "1061537", "revid": "1543377", "url": "https://it.wikipedia.org/wiki?curid=1061537", "title": "Giacomo Prampolini", "text": "Poliglotta e traduttore, conosceva quasi sessanta lingue.\nBiografia.\nSuo padre, Norberto, fu un funzionario delle imposte nato a Rubiera e cugino di terzo grado del futuro senatore Natale Prampolini, mentre sua madre, Cinzia Pesenti, era la figlia di un bergamasco, garibaldino dei Mille. Giacomo stesso era cugino di secondo grado del noto editore Romeo Prampolini. Dopo le lauree in lettere e in giurisprudenza, quest'ultima conseguita all'Universit\u00e0 di Pavia nel 1920, si dedic\u00f2 agli studi linguistici. Fu consulente, dagli anni venti fino alla morte, dei principali editori italiani.\nProlifico traduttore, tradusse dal tedesco (Hans Carossa, Frank Wedekind, Richard Wagner), dall'inglese (Rudyard Kipling, John Keats, Aldous Huxley, Liam O'Flaherty), dall'olandese (Arthur van Schendel, Felix Timmermans) e dalle lingue scandinave (Knut Hamsun, Olav Duun, P\u00e4r Lagerkvist, Kristmann Gu\u00f0mundsson, Gunnar Gunnarsson).\nMembro della Koninklijke Academie voor Nederlandse Taal- en Letterkunde e della Societ\u00e0 Olandese di Lettere di Leida, fu un pioniere degli studi e della diffusione in Italia delle culture olandesi e fiamminghe con la sua antologia: \"La Letteratura Olandese e Fiamminga\". \nVisse in provincia di Perugia, a Spello (dove avevano abitato alcuni suoi parenti), dove nel 2007 gli \u00e8 stata intitolata la biblioteca comunale."}
{"id": "1061538", "revid": "88740", "url": "https://it.wikipedia.org/wiki?curid=1061538", "title": "Gaetano Guarino", "text": "Biografia.\nNato in una famiglia povera, la madre Lucia Magro figlia illegittima di Don Stefano Dulcetta, successivamente poi riconosciuta come figlia propria, faceva la casalinga, il padre Salvatore faceva l'ebanista, studi\u00f2 a Palermo e dopo aver ottenuto nel capoluogo siciliano la maturit\u00e0 classica si laure\u00f2 nel 1928 in farmacia presso la locale universit\u00e0. Negli anni universitari cominci\u00f2 a scrivere articoli per \"L'Avanti!\", quotidiano socialista allora clandestino. Dopo il riconoscimento ufficiale di sua madre come figlia naturale di Don Stefano Dulcetta, amava firmarsi con il cognome di \" Guarino Dulcetta \", ritenendosi discendente da una famiglia, quella dei Dulcetta prestigiosa.\nDal 1928 al 1930 lavor\u00f2 come tirocinante a Burgio, dove conobbe la sua futura moglie. Nel corso degli anni trenta torn\u00f2 a Favara, suo paese natale, dove acquist\u00f2 una farmacia esercitando di conseguenza la professione di farmacista: in questi anni Guarino chiese e ottenne regolarmente la tessera del Partito Nazionale Fascista, anche se probabilmente lo fece solo per poter proseguire la sua attivit\u00e0.\nNel 1943, dopo lo sbarco in Sicilia degli americani, si iscrisse al Partito Socialista Italiano e divenne segretario comunale del PSI a Favara. Il 2 ottobre del 1944, su proposta del prefetto di Agrigento, Guarino venne nominato sindaco del suo paese ma si dimise dall'incarico il 15 settembre del 1945 dopo che tre assessori della Democrazia Cristiana si dimisero dall'incarico.\nGuarino lott\u00f2 contro i grandi proprietari terrieri che sfruttavano la locale manodopera e divenne la voce dell'umile gente che chiedeva l'attuazione delle leggi Gullo-Segni che destinavano alle cooperative i terreni incolti appartenenti ai latifondi: costitu\u00ec anche una cooperativa agricola, che probabilmente si ispirava alla \"Madre Terra\" di Accursio Miraglia, e i \"baroni\" del latifondo cominciarono a remargli contro.\nIl 10 marzo del 1946 si svolsero le elezioni comunali a Favara e Guarino, sostenuto oltre che dai socialisti anche dal Partito Comunista Italiano e dal Partito d'Azione, vinse le consultazioni con il 59% dei voti e fu eletto sindaco; ma la Mafia delle terre non gli perdon\u00f2 le sue scelte popolari e dopo appena 65 giorni di sindacatura fu ucciso con un colpo di lupara alla nuca.\nNon mancarono ipotesi alternative (e spesso fantasiose) sul suo omicidio ma esse furono promosse da politici e dirigenti corrotti dalla Mafia o collusi con essa: anche \"L'Avanti!\", che sulle prime aveva accusato dell'assassinio i neofascisti, dovette fare marcia indietro. I responsabili del suo omicidio, seppur facilmente intuibili, non furono mai arrestati (n\u00e9 quelli materiali, n\u00e9 i mandanti): per protesta la vedova di Guarino e il figlio andarono a vivere a Parigi, rifiutandosi sempre di tornare a Favara.\nIpotesi alternative.\nLa storia ufficiale sostiene che l'omicidio di Guarino matur\u00f2 all'interno degli ambienti mafiosi del paese. Un'ipotesi che circola da sempre nelle case dei Favaresi, sostiene invece che l'omicidio Guarino avrebbe avuto ben altre implicazioni.\nAlcuni sostengono che i mandanti fossero interni all'allora Partito Comunista Italiano. Nell'immediato dopo guerra i Comunisti avrebbero instaurato un vero e proprio mercato nero degli aiuti provenienti dagli Americani. Si dice, che Guarino avesse intenzione, supportato da diverse prove, di denunciare l'accaduto pubblicamente. Tuttavia l'ipotesi appare poco credibile perch\u00e9 nelle elezioni comunali del 10 marzo del 1946 Guarino fu sostenuto, oltre che dai socialisti, anche dal Partito Comunista Italiano e dal Partito d'Azione."}
{"id": "1061540", "revid": "1543377", "url": "https://it.wikipedia.org/wiki?curid=1061540", "title": "Sipario per Parade", "text": "Sipario per Parade \u00e8 un'opera realizzata nel 1917 dal pittore spagnolo Pablo Picasso. La tecnica utilizzata \u00e8 quella della tempera su tela; la tela misura cm 1060x1724. \nIl quadro fu dipinto da Picasso durante un viaggio a Roma. Il soggetto \u00e8 un circo con pagliacci, ballerine ed animali."}
{"id": "1061541", "revid": "729019", "url": "https://it.wikipedia.org/wiki?curid=1061541", "title": "Bucentaure", "text": "La Bucentaure era la nave ammiraglia dell'ammiraglio de Villeneuve durante la battaglia di Trafalgar, vinta da Horatio Nelson sulla flotta combinata franco-spagnola all'epoca di Napoleone, precisamente il 21 ottobre 1805.\nLa nave.\nLa nave aveva una struttura a due ponti per complessivi 80 cannoni; era capoclasse di una nuova classe di vascelli derivata dalla classe \"Tonnant\", ed era stata progettata dall'ingegnere Jacques-No\u00ebl San\u00e9 nel 1802. Varata il 13 luglio 1803, completata ed immessa in servizio nel gennaio 1804.\nLa nave divenne l'ammiraglia della flotta francese incaricata di supportare l'invasione anfibia della Gran Bretagna da parte delle truppe napoleoniche, e de Villeneuve con essa e la squadra part\u00ec da Cadice nell'ottobre 1805.\nDurante la battaglia, Nelson a bordo della \"Victory\" tagli\u00f2 la linea di fila franco-spagnola tra la \"Bucentaure\" e la \"Redoutable\", colpendo la prima di poppa e spazzandole i ponti ed impossibilitandola a manovrare. Dopo tre ore di combattimento, de Villeneuve si arrese e la \"Bucentaure\" venne presa a rimorchio dal vascello inglese \"Conqueror\", ma durante la notte e complice il mare grosso, si spezz\u00f2 il cavo di rimorchio. Gli ufficiali francesi a bordo, allora, ripresero il controllo della nave e tentarono di dirigersi sul porto spagnolo di Cadice, ma fallirono la manovra per la tempesta e la scarsa governabilit\u00e0 della nave che si incagli\u00f2 irrimediabilmente sugli scogli, affondando il 22 ottobre 1805."}
{"id": "1061543", "revid": "122920579", "url": "https://it.wikipedia.org/wiki?curid=1061543", "title": "Thomas Brdari\u0107", "text": "Carriera.\nDurante la sua carriera da calciatore ha militato in molti club, quali , Fortuna D\u00fcsseldorf, Fortuna K\u00f6ln, , e Wolfsburg.\nHa fatto parte della Nazionale tedesca con cui ha partecipato agli europei 2004 e alla FIFA Confederations Cup 2005."}
{"id": "1061545", "revid": "287204", "url": "https://it.wikipedia.org/wiki?curid=1061545", "title": "Thomas Brdaric", "text": ""}
{"id": "1061547", "revid": "290948", "url": "https://it.wikipedia.org/wiki?curid=1061547", "title": "British Standards Institution", "text": "La British Standards Institution (o Gruppo BSI o BSI) \u00e8 un'organizzazione britannica di standardizzazione.\n\u00c8 membro dell'Organizzazione internazionale per la normazione (ISO).\nStoria.\nFondato nel 1901 in Inghilterra come primo ente di normazione al mondo, il Gruppo BSI ha attualmente circa 80.000 clienti ed \u00e8 presente in 120 Paesi.\nLa prima serie di norme ISO 9000 \u00e8 stata sviluppata sulla base dello standard BSI, BS 5750, pubblicato per la prima volta nel 1979. \nNel 2008 BSI \u00e8 stato tra i primi enti ad ottenere l'accreditamento globale per la certificazione secondo lo standard BS 25999 sulla \"business continuity\" e ha rilasciato il primo certificato al mondo sulla stessa norma.\nCaratteristiche.\nL'azienda \u00e8 stato dichiarata Business Superbrand nel Regno Unito dal 2003 al 2009. \nBSI ha realizzato la OHSAS 18001 (\"Occupational Health and Safety Assessment Series\"). Anche se non \u00e8 una vera norma internazionale (essendo uno standard britannico), dato che non \u00e8 un documento ISO essendo un British Standard (BS), \u00e8 stata riconosciuta per molto tempo, a livello internazionale, per la certificazione dei sistemi di gestione della salute e della sicurezza dei lavoratori nei luoghi di lavoro. La OHSAS 18001 \u00e8 stata ritirata nel 2021, sostituita dalla ISO 45001.\nLe principali attivit\u00e0 offerte dal Gruppo BSI includono:"}
{"id": "1061557", "revid": "858648", "url": "https://it.wikipedia.org/wiki?curid=1061557", "title": "Partito Comunista Tedesco", "text": "Il Partito Comunista Tedesco (in tedesco \"Deutsche Kommunistische Partei\", DKP) \u00e8 stato fondato nella Germania Ovest il 26 settembre 1968 per riempire il vuoto creato con la scomparsa del Partito Comunista di Germania, bandito dalla Corte Costituzionale nel 1956. Il partito \u00e8 rimasto relativamente piccolo, e non ha mai conquistato pi\u00f9 dello 0,3% dei voti totali nelle elezioni federali. Molti membri del DKP hanno lasciato il partito dopo la riunificazione della Germania e per unirsi al nuovo Partito del Socialismo Democratico (PDS), discendente del Partito Socialista Unificato della Germania Est.\nNelle elezioni federali del 2005 il DKP ha sostenuto \"Die Linke\", successore del PDS.\nNelle elezioni federali del 24 settembre 2017 il DKP ha riportato 11.713 voti corrispondenti allo 0,03% dei voti totali.\nIn precedenza, dalla fine degli anni 80, il DKP non si era pi\u00f9 presentato alle elezioni al Bundestag.\nIl partito possiede un settimanale, \"Unsere Zeit\"."}
{"id": "1061562", "revid": "889336", "url": "https://it.wikipedia.org/wiki?curid=1061562", "title": "Edgardo Codesal M\u00e9ndez", "text": "\u00c8 famoso soprattutto per aver arbitrato la finale del campionato mondiale di calcio 1990 tra la Germania Ovest e l'Argentina, suscitando numerose polemiche sulla direzione della gara.\nCarriera.\nPur essendo nato in Uruguay, Codesal M\u00e9ndez ha rappresentato il suo paese adottivo, il Messico, in qualit\u00e0 di arbitro di calcio. Oltre ad essere stato convocato per i campionati mondiali di calcio del 1990 in Italia, nella sua carriera ha preso parte anche all'edizione iridata del 1986 in Messico in qualit\u00e0 di guardalinee, ai mondiali di calcio Under-20 in Unione Sovietica nel 1985 e alle Olimpiadi di Seoul nel 1988. Nella veste di dirigente, \u00e8 stato direttore degli arbitri della CONCACAF, capo arbitro durante i campionati mondiali di calcio femminile del 1999 negli Stati Uniti e membro del comitato arbitri durante i Mondiali Under 20 in Nigeria, la Confederations Cup in Messico e i Mondiali Under 17 in Nuova Zelanda.\nMondiale 1990.\nAl Mondiale 1990 Codesal M\u00e9ndez esord\u00ec arbitrando la gara tra Italia e Stati Uniti, durante la seconda giornata della fase a gironi. La gara venne vinta dagli \"azzurri\" per 1-0 con rete di Giuseppe Giannini e, al 33\u00b0 del primo tempo, l'arbitro concesse un calcio di rigore alla formazione italiana, poi sbagliato da Gianluca Vialli che colp\u00ec il palo. Codesal M\u00e9ndez diresse poi il quarto di finale tra Inghilterra e Camerun. Durante la partita, l'arbitro messicano assegn\u00f2 tre calci di rigore, tutti messi a segno: il primo fu segnato dal Camerun, che pareggi\u00f2 l'incontro portandosi sull'1-1, mentre gli altri due furono segnati dall'Inghilterra, che ribaltarono il risultato dal 2-1 per gli africani al 3-2 per gli europei, che guadagnarono cos\u00ec l'accesso alle semifinali.\nCodesal M\u00e9ndez fu infine designato per arbitrare la finale fra Germania Ovest e Argentina. In quell'occasione fu aspramente criticato per aver dapprima negato un alla Germania per un fallo commesso ai danni di Klaus Augenthaler, poi per averne negato uno all'Argentina per un fallo commesso in area contro Gabriel Calder\u00f3n e per aver infine assegnato un calcio di rigore molto dubbio alla Germania per un intervento di N\u00e9stor Sensini ai danni di Rudi V\u00f6ller all'84\u00ba minuto. Il rigore, messo a segno da Andreas Brehme, consent\u00ec ai tedeschi di vincere la partita e, di conseguenza, il terzo titolo mondiale di calcio nella loro storia.\nIn quell'occasione, inoltre, il fischietto messicano fu il primo arbitro in assoluto ad aver espulso un calciatore in una finale della Coppa del Mondo, mostrando il cartellino rosso agli argentini Pedro Monz\u00f3n e Gustavo Dezotti: Monz\u00f3n venne espulso per aver commesso un duro tackle su J\u00fcrgen Klinsmann, mentre Dezotti venne mandato negli spogliatoi verso la fine della partita per aver litigato con J\u00fcrgen Kohler.\nDopo il ritiro.\nLa carriera arbitrale di Codesal M\u00e9ndez termin\u00f2 subito dopo il Campionato mondiale di calcio 1990. Durante il Campionato mondiale di calcio 1994, i tifosi argentini mostrarono degli striscioni di protesta e di insulti nei confronti dell'arbitro messicano."}
{"id": "1061564", "revid": "109499345", "url": "https://it.wikipedia.org/wiki?curid=1061564", "title": "L'Orient", "text": "L'Orient, varata col nome Le Dauphin Royal, era la nave ammiraglia della flotta francese alla battaglia navale di Abukir, chiamata dagli inglesi battaglia del Nilo. Durante l'attacco portato dalla flotta inglese comandata da Horatio Nelson nella notte tra il 1\u00ba ed il 2 agosto 1798 fu affiancata e cannoneggiata a lungo, fin quando esplose con la perdita quasi totale dell'equipaggio; solo cento tra i mille componenti dell'equipaggio riuscirono a salvarsi a nuoto. Secondo alcuni storici la nave era stata ritinteggiata di recente e la vernice acceler\u00f2 la combustione del legno rendendo inutili gli sforzi dell'equipaggio per spegnere le fiamme: quando queste raggiunsero la santabarbara il vascello esplose, con un rumore cos\u00ec forte che si ud\u00ec fino ad Alessandria d'Egitto, a oltre 20 km dal luogo della battaglia. La nave trasportava il tesoro della spedizione di Napoleone, oltre alle ricchezze e ai tesori artistici depredati ai Cavalieri Ospitalieri durante il saccheggio di La Valletta, e la sua perdita perci\u00f2 fu particolarmente grave per il condottiero francese.\nStoria.\nAppartenente alla classe Commerce de Marseille ed originariamente varato con il nome di \"Le Dauphin Royal\" nel 1791 a Tolone, venne rinominato \"Sans-Culotte\" nel 1795. Con i suoi 118 cannoni era classificata vascello di primo rango; da notare che la classificazione francese non sempre coincideva con quella inglese, ma anche secondo quest'ultima, la nave sarebbe stata di prima classe.\nStazzava 3000 tonnellate, e le sue batterie erano cos\u00ec disposte:"}
{"id": "1061565", "revid": "131358", "url": "https://it.wikipedia.org/wiki?curid=1061565", "title": "Organizzazione Internazionale per le Standardizzazioni", "text": ""}
{"id": "1061567", "revid": "131358", "url": "https://it.wikipedia.org/wiki?curid=1061567", "title": "International Standards Organization", "text": ""}
{"id": "1061568", "revid": "834", "url": "https://it.wikipedia.org/wiki?curid=1061568", "title": "Elton George Mayo", "text": ""}
{"id": "1061569", "revid": "339392", "url": "https://it.wikipedia.org/wiki?curid=1061569", "title": "Teatro Grassi", "text": ""}
{"id": "1061575", "revid": "767487", "url": "https://it.wikipedia.org/wiki?curid=1061575", "title": "Ritratto di Claude Monet", "text": "Il Ritratto di Claude Monet \u00e8 un dipinto del pittore francese Pierre-Auguste Renoir, realizzato nel 1875 e conservato al Museo d'Orsay di Parigi.\nDescrizione.\nLa fisionomia di Claude Monet gi\u00e0 comparve in un altro celebre tela renoiriana, \"Monet che legge\", dalla fattura pittorica spregiudicata e gi\u00e0 precocemente impressionista. \"Il Ritratto di Claude Monet\", al contrario, ha una tessitura cromatica e luministica pi\u00f9 misurata. La luce proviene da una finestra alle spalle del pittore attraverso il filtraggio di una tenda leggera (\u00absplendido brano di pittura\u00bb a giudizio di Giovanna Rocchi) e si diffonde leggermente e delicatamente tutt'intorno alla stanza, senza raggiungere l'abbagliante luminosit\u00e0 del \"plein air\" del \"Nudo al sole\". Il colore, invece, viene depositato sulla tela in maniera molto eterogenea: se le pennellate che definiscono il viso di Monet sono rapide e vibranti, quelle che si susseguono sulla porzione destra del dipinto sono pi\u00f9 lunghe e tendenti al grigio. L'eco critica del dipinto fu in effetti assai favorevole e molti dei visitatori della seconda mostra degli impressionisti (dove la tela fu esposta per la prima volta nel 1876) concordavano nel pensare che fosse degna di un grande maestro. Entusiasta fu il commento del romanziere realista \u00c9mile Zola, secondo cui \u00abil suo lavoro \u00e8 degno di Rembrandt ed \u00e8 illuminato dalla brillante luce di Vel\u00e1zquez\u00bb.\nRenoir era un intimo amico di Monet e con lui strinse un intenso sodalizio artistico e umano, di straordinaria produttivit\u00e0. Fu grazie al loro contributo che l'Impressionismo trov\u00f2 una delle sue precoci espressioni: fra i due pittori, inoltre, vi era una forte tangenza tecnica e iconografica, a tal punto che a distanza di anni erano entrambi incapaci di distinguere l'autografia di alcune tele degli esordi. L'opera d\u00e0 un'illusione di grande immediatezza, somigliando addirittura a un'istantanea fotografica: Monet, infatti, veste la sua tenuta di lavoro, regge gli strumenti della sua arte, ovvero una tavolozza e un pennello dorato (presumibilmente prima dell'arrivo di Renoir stava dipingendo un quadro) e volge all'amico uno sguardo fervido e affettuoso. Il suo viso \u00e8 permeato, quasi accarezzato dal sole, in pieno accordo con la poetica impressionista. Dietro di lui si apre una stanza priva di mobilia e, oltre alla gi\u00e0 citata finestra, vi troviamo un arbusto dalle foglie lunghe e sottili, quasi sicuramente un oleandro. Con i suoi rami la pianta accarezza Monet e sembra quasi volerlo inghirlandare con l'alloro. Come inoltre hanno osservato i curatori del museo d'Orsay, \u00abun'idea cos\u00ec affettuosa potrebbe forse spiegare la presenza del buffo cappellino rotondo che ha l'aspetto sia di un'aureola che di un semplice copricapo\u00bb."}
{"id": "1061576", "revid": "111407835", "url": "https://it.wikipedia.org/wiki?curid=1061576", "title": "Ritratto di Olga in poltrona", "text": "Ritratto di Olga in poltrona \u00e8 un'opera realizzata nel 1917 dal pittore spagnolo Pablo Picasso, che misura cm 130x88,8. La tecnica utilizzata \u00e8 l'olio su tela. \u00c8 conservata al Mus\u00e9e National Picasso di Parigi. Inoltre, a differenza di molti altri dipinti di Picasso, questo ha un disegno preparatorio accademico e una colorazione molto precisa. Infatti, si pu\u00f2 riconoscere molto bene il volto, mentre il panno nero decorato a fiorellini \u00e8 molto preciso ed accurato. Lo sfondo, apparentemente incompleto, \u00e8 stato molto criticato. Tuttavia, Picasso ha precisato che per lui doveva ritenersi concluso cos\u00ec, perch\u00e9 non gli interessava disegnare le cose in modo oggettivo, ma voleva rappresentarle secondo il suo punto di vista.\nDurante il soggiorno a Roma, Picasso conobbe Olga Kokhlova, una ballerina di cui si innamor\u00f2, e che divenne motivo di ispirazione e soggetto di molti suoi lavori."}
{"id": "1061580", "revid": "3115", "url": "https://it.wikipedia.org/wiki?curid=1061580", "title": "Arlecchino (Picasso)", "text": "Arlecchino \u00e8 un dipinto a olio su tela (116x90 cm) realizzato nel 1917 dal pittore spagnolo Pablo Picasso. \u00c8 conservato nel Museu Picasso di Barcellona.\nIl quadro fu dipinto da Picasso durante un soggiorno a Barcellona. Le tonalit\u00e0 pastello ricordano un altro suo quadro contemporaneo, \"Sipario per Parade\"."}
{"id": "1061603", "revid": "767487", "url": "https://it.wikipedia.org/wiki?curid=1061603", "title": "Batteriemia", "text": "Per batteriemia si intende la presenza di batteri nel sangue, rilevata dall'emocoltura.\nIl sangue \u00e8 normalmente un ambiente asettico, per cui la presenza di batteri \u00e8 indice di una situazione anomala.\nI batteri possono entrare nel circolo sanguigno in seguito a infezioni (come polmonite o meningite), durante interventi chirurgici (in particolare quelli coinvolgenti mucose o tratto gastrointestinale), in seguito all'utilizzo di cateteri o altri corpi estranei introdotti in vene o arterie (collegati a una terapia curativa o per l'assunzione di sostanze stupefacenti). \nSi differenzia da:"}
{"id": "1061612", "revid": "56818", "url": "https://it.wikipedia.org/wiki?curid=1061612", "title": "Stafilococco aureo", "text": ""}
{"id": "1061624", "revid": "107867202", "url": "https://it.wikipedia.org/wiki?curid=1061624", "title": "Quis fuit horrendos primus qui protulit enses?", "text": "La frase latina Quis fuit horrendos primus qui protulit enses? (\"Chi fu il primo a inventare le orride armi?\") \u00e8 l\"'incipit\" di un'elegia di Tibullo.\nNel componimento, Tibullo esalta la frugale vita agreste del tempo passato, che non necessitava di guerre e armi, introdotte invece dalla successiva avidit\u00e0 e dalla continua cupidigia (quella che Virgilio definisce \"auri sacra fames\").\nIl verso \u00e8 ormai divenuto comune (spesso nella forma abbreviata del primo emistichio \"Quis fuit horrendos...\") per sottolineare con amara tristezza che gran male sia la guerra."}
{"id": "1061626", "revid": "1613185", "url": "https://it.wikipedia.org/wiki?curid=1061626", "title": "Pierrot (Picasso)", "text": "Pierrot \u00e8 un'opera pittorica a olio su tela (92x73 cm) realizzata dal pittore spagnolo Pablo Picasso nel 1918. \u00c8 conservata al Museum of Modern Art di New York.\nUn pierrot viene, in questo quadro, rappresentato stanco e privo di energie."}
{"id": "1061627", "revid": "58420", "url": "https://it.wikipedia.org/wiki?curid=1061627", "title": "Carico di punta", "text": ""}
{"id": "1061629", "revid": "590", "url": "https://it.wikipedia.org/wiki?curid=1061629", "title": "Bicchiere, bouquet, chitarra e bottiglia", "text": "Bicchiere, bouquet, chitarra e bottiglia \u00e8 un'opera del pittore spagnolo Pablo Picasso, realizzata nel 1919 a olio su tela. \n\u00c8 conservata al Sammlung Berggruen Staatliche Museen di Berlino.\nIl quadro fu dipinto durante una vacanza in Costa Azzurra di Picasso. Come suggerisce il titolo, l'opera rappresenta un tavolo con un bicchiere, un bouquet di fiori, una chitarra e una bottiglia."}
{"id": "1061631", "revid": "767487", "url": "https://it.wikipedia.org/wiki?curid=1061631", "title": "Andreas Hinkel", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nHa iniziato la sua carriera nello . Ha rappresentato il suo paese pi\u00f9 volte con la maglia della Nazionale tedesca, con cui ha debuttato contro la Nazionale serbomontenegrina nel 2003.\nIl 23 giugno 2006 ha sottoscritto un contratto quadriennale con il Siviglia, compagine della Primera Divisi\u00f3n spagnola. Il valore del trasferimento \u00e8 stato stimato in circa 4 milioni di euro.\nIl 28 dicembre 2007 ha sottoscritto un contratto con il Celtic, compagine della Scottish Premier League. Il 6 ottobre 2011, svincolato, firma un contratto fino a fine stagione con il Friburgo."}
{"id": "1061632", "revid": "161374", "url": "https://it.wikipedia.org/wiki?curid=1061632", "title": "SS 309", "text": ""}
{"id": "1061633", "revid": "161374", "url": "https://it.wikipedia.org/wiki?curid=1061633", "title": "SS309", "text": ""}
{"id": "1061638", "revid": "31886", "url": "https://it.wikipedia.org/wiki?curid=1061638", "title": "Straniero Fantasma", "text": "Lo Straniero Fantasma (\"Phantom Stranger\") \u00e8 un personaggio dei fumetti dalle origini paranormali imprecisate che combatte contro le forze misteriose e dell'occulto in varie pubblicazioni edite dalla DC Comics, e talvolta dalla sua etichetta Vertigo.\nStoria editoriale.\nLo Straniero Fantasma \u00e8 apparso per la prima volta all'interno della sua serie omonima, uscita in agosto/settembre del 1952, e creata da John Broome e Carmine Infantino: questa \u00e8 durata sei numeri. Dopo un'apparizione in \"Showcase\" n. 80 (febbraio 1969), \u00e8 diventato il protagonista di un'altra serie nel maggio-giugno del 1969 che \u00e8 durata fino a febbraio-marzo del 1976. I primi tre numeri erano composti da ristampe con nuove storie brevi, ma sono diventate storie nuove a partire dal quarto numero, prodotto da Len Wein, Jim Aparo, Neal Adams, Tony Dezu\u00f1iga e altri.\nIn queste storie, mentre il passato dello Straniero \u00e8 rimasto un mistero, gli scrittori aggiunsero un cast di personaggi semi-regolare che lo affiancasse: una veggente cieca di nome Cassandra Craft che lo assiste (apparsa per la prima volta nel n. 17), un alchimista/stregone di nome Tannarak (apparso per la prima volta nel n. 10) che prima \u00e8 stato un suo nemico e poi l'ha aiutato contro il Dark Circle (apparso per la prima volta nel n. 20), e una maga demoniaca di nome Tala che diventer\u00e0 il suo nemico principale (apparsa per la prima volta sul n. 4). Le storie fanno allusioni a un'attrazione romantica tra lo Straniero e Craft, ma alla fine lui la lascia, decidendo che lei non pu\u00f2 essere parte della sua vita. Doctor Thirteen \u00e8 apparso nei primi numeri, di solito come nemico dello Straniero, credendo quest'ultimo un truffatore.\nComunque, lo Straniero Fantasma \u00e8 meglio noto per il suo ruolo di assistente soprannaturale per gli altri eroi, come ad esempio la Justice League. La League gli ha offerto di diventare membro, sebbene egli abbia inizialmente declinato prima di accettare. Ci\u00f2 rende poco chiara la data reale della sua ammissione. Non era, come \u00e8 stato riportato in alcune relazioni, un semplice membro onorario. Ha rivendicato per due volte il suo status di membro quando gli altri componenti della League contestavano il suo contributo, in particolar modo durante il voto sulla riammissione alla League di Wonder Woman. Lei ha poi confermato il suo status di membro pi\u00f9 avanti, in una successiva avventura della League. Lo Straniero Fantasma ha inoltre sostenuto la sua qualifica di membro nella mini-serie \"Vendicatori/JLA\" quando la League dubit\u00f2 che fosse l\u00ec per aiutarli.\nLo Straniero \u00e8 stato protagonista anche in una miniserie del 1987. Questa serie lo raffigurava come un agente dei Signori dell'Ordine. Per aver rifiutato di aiutarli nella loro guerra contro i Signori del Caos, essi lo privarono temporaneamente dei suoi poteri. In questa serie appare anche Eclipso nelle vesti di agente del Caos. A ogni modo da allora nessun'altra storia ha fornito le fonti per questi eventi, e potrebbero non essere pi\u00f9 in continuity a causa delle alterazioni della realt\u00e0 avvenute durante \"Ora zero\" e \"Crisi infinita\".\nPoteri e abilit\u00e0.\nI poteri dello Straniero Fantasma sono illimitati, \u00e8 un essere onnipotente, onnipresente e onnisciente. Ci\u00f2 fa intendere quindi che sia anche pi\u00f9 potente degli Eterni. In particolare di Morte.\nSpesso gli viene proibito di interferire in una situazione (presumibilmente dall'essere pi\u00f9 potente dell'universo DC: Presenza)"}
{"id": "1061641", "revid": "15428", "url": "https://it.wikipedia.org/wiki?curid=1061641", "title": "Battaglia di Famagosta", "text": ""}
{"id": "1061643", "revid": "46159", "url": "https://it.wikipedia.org/wiki?curid=1061643", "title": "Phantom Stranger", "text": ""}
{"id": "1061648", "revid": "125096635", "url": "https://it.wikipedia.org/wiki?curid=1061648", "title": "Giovanni Antonio Medrano", "text": " Come architetto di corte della Napoli borbonica, si occup\u00f2 dei principali cantieri e ridisegno il volto della citt\u00e0, facendo di Napoli una delle capitali europee pi\u00f9 monumentali e all\u2019avanguardia; in particolare con il progetto del Teatro San Carlo invent\u00f2 il cosiddetto modello del teatro all\u2019italiana, che divenne il modello per i successivi teatri del mondo.\nBiografia.\nNato a Sciacca, si trasfer\u00ec con la famiglia in Spagna dove frequent\u00f2 il Real Corpo degli ingegneri, fondato da Filippo V di Spagna nel 1711, intraprendendo la carriera militare. In qualit\u00e0 di ingegnere e di sottotenente partecip\u00f2, nel 1718, alla spedizione di riconquista della Sicilia. Dopo due anni fu destinato ai presidi militari della Catalogna, specializzandosi in infrastrutture e impianti militari, fu attivo nel 1730 la fortezza de Montju\u00efc.\nNel 1731 arriv\u00f2 in Italia insieme al figlio di Filippo V, Carlo, duca di Parma e Piacenza, con il grado di tenente e in qualit\u00e0 di ingegnere ordinario. Il compito del Medrano fu quello di seguire l'infante di Spagna nelle discipline tecnico-scientifiche previste dalla formazione reale. Con l'incoronazione di Carlo come Re del Regno di Napoli e di Sicilia, il Nostro fu investito di incarichi di prestigio perch\u00e9 per il nuovo monarca fu necessario l'istituzione di un capillare strumento di controllo sul sistema dei lavori pubblici. Fu promosso prima come brigadiere e successivamente come ingegnere maggiore del Regno, il periodo che va dall'insediamento dei Borbone nel Regno fino alla Guerra di successione polacca ebbe incarichi di pregio: l'ampliamento del Palazzo Reale di Napoli nel 1734; progetti per il Palazzo degli Studi nel 1735; nel 1737 fu il momento del Teatro San Carlo, il primo teatro d'opera in Italia ed edificato in soli otto mesi, che venne distrutto da un incendio nel 1816 e ricostruito in soli sei mesi; nel 1738 present\u00f2 un progetto per il Palazzo Reale di Portici.\nEbbe anche incarichi di rilievo fuori dai confini della capitale del Regno; nel 1734 fece il progetto per l'obelisco commemorativo di Bitonto e sul Volturno, nei pressi del Sito Reale di Venafro, ebbe l'incarico di progettare un ponte che venne per\u00f2 distrutto da una piena e ricostruito nel 1750. Nel 1738 la realizzazione del Palazzo di Capodimonte, con l'adozione dello schema planimetrico a tre corti comunicanti, la soluzione bicromatica dei prospetti e l'intervento di consolidamento delle cave di tufo sottostanti. Nel 1740 gli furono affidati i cantieri della banchina del porto di Napoli e progett\u00f2 la Cavallerizza a Chiaia. Dall'ottobre 1738 ebbe l'incarico di sovraintedere ai lavori archeologici nella zona vesuviana. Nel 1741 furono approvate, dal Canevari, alcune idee del Medrano come la corte aperta sulla Strada delle Calabrie.\nNel 1741 fu accusato, insieme a Carasale, di frode sul fisco nella conduzione dei lavori a Capodimonte. Contemporaneamente i rapporti con la famiglia reale iniziarono ad affievolirsi progressivamente con la perdita del controllo dei cantieri affidatigli. Dopo diciotto mesi di carcere, con pena scontata presso il presidio di Pe\u00f1on, fu destituito dagli incarichi principali e degradato. Ottenne la grazia con la rispettiva riduzione della pena e rientr\u00f2 in Italia nel 1746, ma la sua figura professionale fu duramente attaccata da feroci critiche da parte degli ingegneri napoletani dell'epoca. Con queste pesanti critiche fu emarginato dagli incarichi pubblici e dal 1749 al 1754 fu ingegnere dell'Arciconfraternita della Santissima Trinit\u00e0 dei Pellegrini e nel 1752 restaur\u00f2 le propriet\u00e0 di Giuseppe De Maio Durazzo. Dopo queste ultime esperienze non fu pi\u00f9 attivo come professionista e mor\u00ec con probabilit\u00e0 nel 1760."}
{"id": "1061649", "revid": "1305772", "url": "https://it.wikipedia.org/wiki?curid=1061649", "title": "Project-X", "text": "Project-X \u00e8 un videogioco del tipo sparatutto a scorrimento, sviluppato per Amiga nel 1992 e in seguito portato su sistemi MS-DOS.\nSviluppato e pubblicato dal Team17, divenne noto per essere uno dei migliori sparatutto a scorrimento per Amiga, con grafica e sonoro eccezionali per l'epoca.\nSeguendo una modalit\u00e0 di gioco molto tradizionale, il giocatore controlla una navetta che combatte contro astronavi aliene. Diversi power-up che appaiono fin dal primo livello permettono di incrementare la potenza di fuoco della navetta. La navetta pu\u00f2 utilizzare sette armi diverse.\nIl gioco, formato da cinque livelli, si caratterizza inoltre per la sua altissima difficolt\u00e0.\nDi \"Project-X\" ne \u00e8 stato sviluppato un seguito per PlayStation, intitolato \"X2\"."}
{"id": "1061650", "revid": "1369234", "url": "https://it.wikipedia.org/wiki?curid=1061650", "title": "Teatro Carlo Goldoni (Livorno)", "text": "Il Teatro Carlo Goldoni \u00e8 il pi\u00f9 importante teatro di Livorno, l'unico grande spazio teatrale cittadino sopravvissuto ai bombardamenti della seconda guerra mondiale e alle speculazioni del dopoguerra.\nNel teatro \u00e8 allestito un percorso espositivo dedicato a Pietro Mascagni, dove sono conservati alcuni cimeli appartenuti al compositore livornese.\nStoria.\nLa costruzione.\nNel 1842 l'impresario Francesco Caporali, coadiuvato dal figlio Alessandro, pubblica un programma per la realizzazione di un nuovo e sontuoso teatro cittadino, destinato a rappresentazioni diurne e notturne. La progettazione viene affidata al giovane Giuseppe Cappellini, architetto livornese di cultura neoclassica, formatosi dapprima all'Accademia delle Belle Arti di Firenze e poi alla Scuola Michoniana di Livorno.\nAll'inizio del 1843 il Cappellini avanza un primo progetto, ancora non definitivo mentre, pochi mesi dopo, nell'agosto del medesimo anno, l'architetto presenta alla \"Deputazione sui lavori di pubblica utilit\u00e0 e ornato\" un progetto corredato da otto tavole che mostrano un maggiore grado di dettaglio; una sezione illustra la disposizione interna del teatro, con una vasta sala di forma ellittica (in realt\u00e0 poi costruita a forma di ferro di cavallo) illuminata da un lucernario aperto alla sua sommit\u00e0.\nPer sfruttare al meglio lo spazio imposto dalle dimensioni relativamente ristrette del lotto, il Cappellini inserisce sulla facciata un portico carrozzabile, cos\u00ec da accogliere, al piano superiore, una parte del \"ridotto\" del teatro.\nGi\u00e0 nel settembre 1843 sono avviati i lavori delle strutture murarie portanti, che si protrarranno per tutto l'anno seguente.\nFrattanto l'architetto, conscio delle difficolt\u00e0 realizzative del lucernario da aprirsi in mezzo alla copertura sala, modifica i suoi progetti, disegnando una copertura completamente trasparente in cristallo e sostenuta da una trama di travi in ferro. Si tratta di un episodio architettonico di grande importanza, che si colloca a pieno titolo nella storia dell'architettura del ferro e del vetro in Italia.\nLa copertura trasparente sar\u00e0 posta in opera solo dopo il 1846 a causa dei numerosi ritardi subiti dalla fabbrica del Goldoni.\nIl 24 luglio 1847 il Teatro Leopoldo, cos\u00ec chiamato fino all'Unit\u00e0 d'Italia quando sar\u00e0 intitolato a Carlo Goldoni, viene inaugurato.\nTuttavia, a causa dei mancati finanziamenti da parte della committenza, il sontuoso apparato decorativo previsto dal Cappellini viene solamente accennato, risultando ben poca cosa rispetto a quello degli altri teatri cittadini.\nL'attivit\u00e0.\nPochi anni dopo l'inaugurazione, il teatro subisce un rapido decadimento e viene restaurato negli anni che precedono l'Unit\u00e0 d'Italia; dopo alcuni passaggi di propriet\u00e0, nel 1869 viene acquistato dall'Accademia Goldoni. Complice la crisi di alcuni teatri cittadini, come il San Marco, questi sono gli anni che coincidono con una serie di spettacoli con le migliori compagnie del mondo; in particolare, nel 1890, con la rappresentazione di \"Cavalleria rusticana\", l'attivit\u00e0 del teatro raggiunge i massimi livelli. Infatti l'opera, del concittadino Pietro Mascagni, richiama a Livorno numerose personalit\u00e0 dell'epoca; da allora il teatro diviene un punto di riferimento per le opere di Mascagni.\nNel gennaio del 1891 il maestro Antonino Palminteri dirige \"la Gioconda\" di Amilcare Ponchielli.\nNel 1902 avviene la prima assoluta di \"Un dramma in montagna\" di Carlo Angeloni e nel 1915 dell'operetta \"Addio giovinezza!\" di Giuseppe Pietri.\nNonostante questo, al Goldoni si tengono rappresentazioni di ogni genere, compresi gli spettacoli di variet\u00e0 ed i primi esperimenti in campo cinematografico.\nNel 1921 qui si registra la scissione del Partito Socialista che porter\u00e0, a seguito dell'assemblea tenutasi in un altro teatro cittadino (il suddetto San Marco), alla fondazione del Partito Comunista d'Italia.\nCon la seconda guerra mondiale l'edificio viene requisito dalle truppe alleate che qui tengono le loro rappresentazioni.\nNel dopoguerra l'attivit\u00e0 del teatro torna alla normalit\u00e0 fino agli anni ottanta. Allora, dichiarato inagibile, viene acquisito nel patrimonio comunale e sottoposto ad un impegnativo restauro. Le operazioni di recupero si concludono all'inizio del 2004; il 24 gennaio si tiene l'inaugurazione alla presenza del Presidente della Repubblica Carlo Azeglio Ciampi, con la rappresentazione della \"Cavalleria rusticana\", celebre opera di Pietro Mascagni.\nIl restauro.\nIl restauro del teatro \u00e8 stato portato avanti, tra molte difficolt\u00e0, in diverse fasi:"}
{"id": "1061651", "revid": "12290", "url": "https://it.wikipedia.org/wiki?curid=1061651", "title": "Ultimate Six", "text": ""}
{"id": "1061652", "revid": "767487", "url": "https://it.wikipedia.org/wiki?curid=1061652", "title": "P\u00e1nfilo de Narv\u00e1ez", "text": "\u00c8 ricordato per aver guidato due spedizioni, una in Messico nel 1520 contro Hern\u00e1n Cort\u00e9s e l'altra, disastrosa, in Florida nel 1527.\nBiografia.\nNarv\u00e1ez nacque in Castiglia (a Cu\u00e9llar o Valladolid) nel 1470. Prese parte alla conquista della Giamaica nel 1509. Nel 1512 fu a Cuba per partecipare alla conquista dell'isola sotto il comando di Diego Vel\u00e1zquez de Cu\u00e9llar. Guid\u00f2 la spedizione all'estremo est dell'isola assieme a Frate Bartolomeo de Las Casas e Juan de Grijalva.\nSpedizione in Messico.\nDopo aver vissuto a Hispaniola e Cuba, Narv\u00e1ez venne inviato in Messico quale agente di Vel\u00e1zquez per capire quali fossero le mire di Cort\u00e9s su quel paese. \nDopo essere sbarcato a Veracruz e aver fondato una citt\u00e0 sulla costa, cosa molto popolare tra i capitani dell'epoca, cominci\u00f2 a raccogliere notizie su Cort\u00e8s e tenere contatti con Montezuma, all'epoca prigioniero di Cort\u00e8s. Molti dei suoi soldati passarono fra le file di Cort\u00e9s, grazie alla astuzia di quest'ultimo e a regalie di oro azteco, il cui possesso Narv\u00e1ez aveva espressamente vietato tra le file del suo esercito, potendone essere solo lui possessore. \nNarv\u00e1ez ed il resto delle sue truppe venne sconfitto da Cort\u00e9s e i suoi veterani, stanchi e affamati, con un attacco a sorpresa nella notte del 24 maggio 1520 a Cempoala, nell'attuale stato di Veracruz, nonostante fossero numericamente superiori e meglio equipaggiati gli uomini di Narv\u00e1ez si arresero infine a Cort\u00e9s e lo stesso Narv\u00e1ez venne ferito in battaglia, con una lancia ad un occhio, sui gradini dei Teocalli e venne fatto prigioniero dalle truppe di Cort\u00e9s e tenuto in prigione per circa due anni. Dopo la liberazione ritorn\u00f2 in Spagna.\nSpedizione in Florida.\nNarv\u00e1ez venne poi nominato governatore della Florida da Carlo V e salp\u00f2 da Sanl\u00facar de Barrameda il 7 giugno 1527 con una flotta di cinque navi e 600 uomini alla ricerca della Fonte della giovinezza (\" Fuente de la juventud\") . La spedizione di Narv\u00e1ez arriv\u00f2 sulle coste della Florida nell'aprile del 1528, indebolita da tempeste e diserzioni; con 400 uomini sbarc\u00f2 vicino al R\u00edo de las Palmas, pi\u00f9 o meno nell'attuale citt\u00e0 di Tampa, fra popoli nativi ostili.\nDa qui si incammin\u00f2 verso nord attraverso la Florida fino a raggiungere il territorio dei potenti indiani Apalachee. Non riuscendo a trovare l'oro ed altre ricchezze, stanco dell'ostilit\u00e0 degli indiani, Narv\u00e1ez ordin\u00f2 la costruzione di quattro zattere per far ritorno in Messico. Egli intendeva raggiungere le navi e ritornare in Messico, ma le navi erano state distrutte da una tempesta. Narv\u00e1ez e quasi tutti i suoi uomini morirono nell'affondamento di due delle zattere. Gli ottanta uomini che sopravvissero alla tempesta iniziarono un cammino via terra verso il Messico, ma gli stenti e la fame decimarono anche questo drappello. Soltanto quattro uomini sopravvissero: \u00c1lvar N\u00fa\u00f1ez Cabeza de Vaca, Alonso del Castillo Maldonado, Andr\u00e9s Dorantes de Carranza e uno schiavo berbero di nome Estebanico (Stefano). Estebanico fu il primo uomo nato in Africa a mettere piede in quelli che ora sono gli Stati Uniti.\nCabeza de Vaca scrisse un rapporto, intitolato \"Naufragios\", in cui descrive il viaggio fatto a piedi, dai quattro sopravvissuti, attraverso l'America settentrionale. Questo viaggio dur\u00f2 otto anni prima che potessero arrivare a Culiac\u00e1n (Sinaloa), dove trovarono un insediamento spagnolo."}
{"id": "1061653", "revid": "767487", "url": "https://it.wikipedia.org/wiki?curid=1061653", "title": "Anni 90 - Parte II", "text": "Anni 90 - Parte II \u00e8 un film del 1993 di Enrico Oldoini.\nLa pellicola \u00e8 il sequel di \"Anni 90\" del 1992, film diretto sempre da Enrico Oldoini e interpretato per buona parte dallo stesso cast.\nTrama.\nIl film ricalca lo schema del suo predecessore: \u00e8 infatti diviso in vari episodi, che prendono di mira i vizi e le manie italiane dell'epoca:\nIl pentito.\nTano \u00e8 un tassista abusivo alla Stazione Centrale di Milano. Un giorno carica a bordo senza saperlo un potente e ricercato boss mafioso, motivo per cui viene scambiato anche lui per un membro di \"cosa nostra\", arrestato e rinchiuso assieme ad altri sospettati in carcere. Il giorno dopo, durante l'ora d'aria, scopre che i pentiti di mafia godono di privilegi statali in cambio delle loro confessioni sicch\u00e9, visti i suoi problemi di soldi, decide di dichiararsi colpevole, pur non avendo nulla a che fare con la malavita organizzata, e di essere disposto a rivelare al magistrato il nome del capo della mafia in cambio dei tanti privilegi concessi ai collaboratori di giustizia.\nIl magistrato, un malato di protagonismo palesemente invidioso della notoriet\u00e0 del collega Antonio Di Pietro, e che per questo cerca lo scoop della vita, lo scarcera e gli versa di tasca propria 100 milioni di lire pur di avere la sua \"confessione\". Purtroppo per lui, Tano s'inventa che il capo della cupola mafiosa sarebbe nientemeno che il papa: cos\u00ec, quando invia un avviso di garanzia al pontefice, il magistrato viene arrestato a sua volta, comunque felice e contento visto che viene portato in carcere sotto l'occhio delle telecamere di tutte le televisioni.\nDon Buro.\nDon Rodolfo Buro \u00e8 un simpatico e ruspante prete di campagna il quale cerca di riportare in paese Lola, la giovane figlia di un suo parrocchiano; quest'ultima \u00e8 scappata in citt\u00e0, dove ha intrapreso la carriera di attrice porno. Il prete parte per la citt\u00e0 e inizia le ricerche della ragazza, ma quando si presenta negli studi dove lei lavora, viene scambiato per un aspirante attore porno e mandato sul set, per fare il provino di un film in cui la sua partner sar\u00e0 proprio Lola. A questo punto il prete decide di approfittare della situazione creatasi per parlare con la ragazza e le intima di scegliere: o tornare indietro al paese con lui o violare la verginit\u00e0 di don Buro. Inizialmente la ragazza non vuole rinunciare al suo nuovo lavoro, in cui si stava ben inserendo, ma alla fine si lascia convincere e torna a casa insieme al sacerdote.\nScherzi da prete.\nUn noto e permaloso giornalista di una televisione locale subisce per tutta la diretta gli scherzi dei tecnici, causando le sue ire e promettendo il loro licenziamento da parte del produttore. Si reca quindi da lui per parlargli, ma senza volerlo scopre la moglie di questi in atteggiamenti intimi col giardiniere, cosa che gli causano un forte imbarazzo. Proprio in quel momento scende il produttore, suo principale, mentre la moglie \u00e8 in \"gu\u00eapi\u00e8re\": scoperta dal marito, lei accuser\u00e0 il giornalista di violenza e scatener\u00e0 le ire del produttore, prima che lui gli riveli che in realt\u00e0 \u00e8 solo vittima di una \"candid camera\". Dopo la burla il cronista torna a casa e, stavolta, trova realmente sua moglie a letto con l'amante: ma non se la prende, credendo che gli stiano facendo un altro scherzo, salvo poi rendersi conto dell'amara realt\u00e0 quando il cornificatore se ne va senza dir nulla.\nQuando scappa scappa.\nGiuseppe Mambretti, un dirigente d'azienda milanese, una mattina si sveglia in ritardo rispetto al solito e suo malgrado non riesce a fare in tempo ad andare in bagno, perch\u00e9 deve portare le figlie in tempo a scuola. Appena fatto prova in un bar, ma arriva proprio nel momento in cui stavano per cambiare la toilette; quindi va in uno pubblico a pagamento, ma un altro tizio lo anticipa; tenta allora di espletare il suo bisogno in quelli del metr\u00f2, ma viene fermato da un maniaco. Arriva cos\u00ec trafelato in ufficio, ma pure i WC del luogo di lavoro sono occupati.\nSempre in ufficio, viene convocato in studio dal suo capo, il quale gli comunica che tutte le responsabilit\u00e0 delle evasioni fiscali commesse dell'azienda verranno addossate su di lui, cosa che lo porta a essere arrestato dalla Guardia di Finanza. Durante il tragitto verso il carcere, per\u00f2, la volante ha un incidente: Giuseppe, ancora bisognoso di fare pip\u00ec, vede un orinatoio pubblico e gli si precipita incontro, credendo finalmente di potersi svuotare, ma proprio a causa dell'incidente un tir finisce fuori strada e investe in pieno l'orinatoio, uccidendolo. Una volta arrivato in Paradiso, Giuseppe incontra il suo angelo custode, il quale si palesa con le sembianze di Maurizio Costanzo, che finalmente gli permetter\u00e0 di liberarsi sul suo capo, facendo piovere un vero e proprio nubifragio sopra di lui. Alla fine si scopre che il tutto \u00e8 stato solo un brutto sogno, e che il povero Mambretti ha in realt\u00e0 fatto la pip\u00ec a letto.\nLuna di fiele.\nContinuano le avventure di Salvatore Lagan\u00e0, giovane siciliano che vive a Milano e che passa le notti con gli amici nei night club alla ricerca di una donna. Una sera mentre torna a casa, dopo che tutte le ragazze della discoteca lo hanno respinto, incontra una misteriosa signora, bellissima e altolocata, che lo invita ad andare a casa sua. Una volta arrivati, al posto di voler fare l'amore con Salvatore, la donna lo prender\u00e0 a pugni e calci rivelandosi una sadica dominatrice. Tuttavia, la sera dopo Salvatore si vanter\u00e0 con gli amici di aver dato lui calci e pugni alla donna, dato che lei lo aveva provocato con frustate e bastonate, affermando quindi che l'uomo \u00e8 sempre superiore alla donna; dopo questa frase saranno proprio due donne in motorino a rubargli il borsello.\nV.I.P..\nGino e Graziella hanno un bar a Ostia, sono degli accaniti lettori di giornali scandalistici e hanno una passione sfrenata per il gossip. Un giorno conoscono Alberto Castagna, capitato casualmente nel loro locale, che gli segnala un piccolo ristorante nel centro di Roma frequentato ogni sera da tanti VIP. Seguendo il consiglio, Gino e Graziella decidono di prenotare un tavolo al ristorante, dove hanno l'opportunit\u00e0 di cenare accanto ai pi\u00f9 famosi personaggi della TV e dello spettacolo. Ma mentre se ne stanno andando arriva il colpo di scena: la famosa Sally Troumphet, in seguito a un litigio con l'altrettanto famoso fidanzato Roberto Torri, sale sulla loro macchina e va a casa con loro a Ostia per nascondersi. Ma una soffiata del portiere consente a Roberto di ritrovarla: ne nasce cos\u00ec una furiosa discussione che devasta la casa dei due coniugi, ma che nonostante tutto non scalfisce la loro passione per la cronaca rosa.\nDistribuzione.\nIl film \u00e8 uscito nelle sale italiane il 17 dicembre 1993."}
{"id": "1061654", "revid": "88740", "url": "https://it.wikipedia.org/wiki?curid=1061654", "title": "Teatro Valle", "text": "Il Teatro Valle \"Franca Valeri\" \u00e8 un teatro di Roma, sito nel rione Sant'Eustachio, \u00e8 il teatro moderno pi\u00f9 antico d'Europa .\nInaugurato nel 1727 su progetto dell'architetto Tommaso Morelli, il teatro fu pi\u00f9 volte al centro di lavori di manutenzione e ammodernamento, che coinvolsero diversi architetti e artisti. Tra le opere di maggior rilievo ospitate si ricordano la prima romana del \"Don Giovanni\" di Wolfgang Amadeus Mozart (1811) e le prime assolute di diverse opere di Gioachino Rossini e Gaetano Donizetti, oltre che di \"Sei personaggi in cerca d'autore\" di Luigi Pirandello (1921).\nNel secondo dopoguerra fu preso in gestione dall'Ente teatrale italiano. Dopo la soppressione dell'ente, il 31 maggio 2010, il teatro fu chiuso e poi occupato pacificamente da alcuni attivisti, dal 2011 al 2014. Nel 2016 lo stabile \u00e8 stato trasferito a Roma Capitale, per esser poi parzialmente riaperto nel 2018. Nel 2021 \u00e8 stato intitolato a Franca Valeri. Entro la fine nel 2021 \u00e8 previsto l'inizio dei lavori di ammodernamento e messa in sicurezza, in vista di una completa riapertura dell'edificio nel 2024.\nStoria.\nLa realizzazione del teatro, inizialmente pensato per il solo uso privato, fu finanziata dal nobile Camillo Capranica, gi\u00e0 proprietario del teatro Capranica sito nell'omonimo palazzo del rione Colonna. Il progetto fu affidato all'architetto Tommaso Morelli ed esso fu inaugurato il 7 gennaio 1727 con la rappresentazione della tragedia \"Matilde\" di Simone Falconio Prato. Il teatro, la cui struttura era interamente lignea, si presentava come un classico teatro all'italiana, provvisto di cinque ordini di palchi e un loggione, senza per\u00f2 un foyer effettivo. La programmazione prevedeva l'esecuzione di opere liriche, opere in musica e drammi in prosa. Il nome deriva dal primo direttore del teatro, Domenico Valle, sebbene alcuni sostengano che questa sia in realt\u00e0 solo una coincidenza, attribuendo l'origine del nome \"Valle\" al luogo dove esso sorgeva, detto appunto \"alla valle\".\nNel tempo si resero necessari lavori di ammodernamento, cos\u00ec nel 1764 e nel 1765 si operarono delle migliorie su progetto degli architetti Giovanni Francesco Fiori e Mauro Fontana. Il continuo bisogno di manutenzione obblig\u00f2 la famiglia Capranica ad affidare, nel 1791, nuovi lavori di ristrutturazione ai fratelli Francesco e Giandomenico Navona che, tuttavia, mantennero come i loro colleghi la struttura lignea del teatro operando solo con rinforzi interni sullo stabile. La soluzione non convinse gli architetti dello Stato Pontificio, che ordin\u00f2 la totale ricostruzione del teatro in muratura, per renderlo idoneo alle norme di sicurezza sugli stabili teatrali. Nei primi anni del XIX secolo Giacomo Leopardi visit\u00f2 il teatro vedendo l'opera \"Il corsaro\" di Filippo Celli su libretto di Jacopo Ferretti. Nel suo epistolario fu molto critico verso l'opera ma anche verso l'edificio: \"il teatro \u00e8 per lo pi\u00f9 deserto, e ci fa un freddo che ammazza\".\nNel 1818 i Capranica affidarono quindi la progettazione del nuovo stabile in muratura a Giuseppe Valadier, che opt\u00f2 per una soluzione di largo respiro che prevedeva l'abbattimento di alcuni palazzi adiacenti al teatro (compreso una parte dell'abitazione nobiliare della famiglia Capranica). L'ambizioso progetto fu tuttavia rifiutato e il rifacimento avvenne in forma pi\u00f9 modesta, con rinuncia dell'aspetto esterno neoclassicheggiante progettato da Valadier. Per l'erezione della struttura muraria la sala perse un ordine di palchi mentre le dimensioni rimasero pressoch\u00e9 inalterate: gli ordini vennero comunque modulati in linee curve che fornirono eleganza e movimento. Il crollo di una parete del palazzo, che confinava col teatro, implic\u00f2 il passaggio dei lavori dal Valadier all'architetto Gaspare Salvi, che termin\u00f2 l'opera nel 1822. In questo periodo il teatro fu aperto al pubblico, ottenendo dallo Stato il privilegio di poter inscenare spettacoli anche al di fuori dei periodi canonici consentiti, ossia quelli del carnevale.\nNel corso del XIX e del XX secolo il teatro fu oggetto di ulteriori ammodernamenti, che videro coinvolti gli affreschi del soffitto, che venne ridipinto dal pittore Silvio Galimberti, il sipario e il palco reale. Il teatro rimase attivo anche durante il periodo della Repubblica Romana nel 1849 quando molti artisti, tra i quali Tommaso Salvini e Gustavo Modena facenti parte della guardia Nazionale interrompevano le proprie rappresentazioni al suono di tre colpi di cannone. Dal 1855 al 1890 oper\u00f2, di fianco al teatro, un altro teatrino detto \"Valletto\", che aveva in comune col teatro Valle una parete. Nato come teatro per marionette, era gestito da un burattinaio chiamato Antonio Torrini ma venne successivamente adibito ad altri usi.\nNel febbraio 1859 fu rappresentato il dramma \"La morte dei fratelli Bandiera\", scritto da Vincenzo Bellagambi, avente non solo la funzione di ricordare, come in questo caso, il fallimento della spedizione in Calabria, ma anche quella di soccorrere con un'altissima idealizzazione del martirio, i patrioti impegnati nella Repubblica romana. Nel 1895 Eugenio Checchi scrisse, in poche settimane, la commedia \"Il piccolo Haydn\", \"di cui ricorda un allestimento al teatro Valle di Roma della compagnia Bellotto-Bon con Pierina Giagnoni, Pia Marchi, Ermete Novelli, Tebaldo Checchi ed Elena Pieri-Tiozzo\".\nAll'inizio della stagione 1954-1955 \"il cartellone della Compagnia del Nuovo Teatro, finanziata dall'ETI e diretta dal triumvirato De Bosio, Diego Fabbri ed Eugenio Saccenti (quest\u2019ultimo direttore del Teatro Valle di Roma), aveva in programma varie opere originali (alcune di forte impegno politico), come \"Corte marziale per l'ammutinamento del Caine\" di Herman Wouk (con il quale fu inaugurata in ottobre la stagione teatrale), \"Il sacro esperimento\" di Fritz Hochw\u00e4lder, \"Buio a mezzogiorno\" di Arthur Koestler, \"Corruzione al Palazzo di Giustizia\" di Ugo Betti, \"Non si dorme a Kirkwall\" di Perrini e \"Roma\" di Aldo Palazzeschi\". Con la definitiva dismissione dell'Ente Teatrale Italiano il teatro Valle sospese l'attivit\u00e0 il 19 maggio 2011. Poco meno di un mese dopo, il 14 giugno 2011, un gruppo di lavoratori dello spettacolo, attivisti e liberi cittadini occup\u00f2 per protesta il teatro affinch\u00e9 lo stabile fosse mantenuto pubblico attraverso un percorso partecipativo popolare. Nei tre anni di autogestione gli occupanti hanno elaborato nuove proposte di gestione dei teatri pubblici e hanno vinto vari premi, cercando anche di prendere legittimo possesso del teatro creando una fondazione apposita. L'occupazione si concluse pacificamente l'11 agosto 2014 con la consegna del teatro a Roma Capitale e circa due anni dopo fu finalizzato il passaggio di propriet\u00e0 dallo Stato al comune, con la firma di un piano di valorizzazione che ha previsto l'investimento di 3 milioni di euro, equamente ripartiti tra Ministero e Comune, per i lavori di restauro, curati dalla Sovrintendenza capitolina ai beni culturali. Il teatro ha parzialmente riaperto i battenti nell'aprile 2018 venendo assegnato all'associazione Teatro di Roma, anche se non per ospitare spettacoli ma altre attivit\u00e0 di tipo culturale. Nel periodo della pandemia di COVID-19 gli ambienti teatrali sono stati adibiti a studio di registrazione e in generale a luogo aperto alle compagnie di attori.\nIl 13 settembre 2021 il teatro \u00e8 stato intitolato all'attrice Franca Valeri, deceduta a Roma l'anno prima, ed \u00e8 stato annunciato che i lavori, in via di assegnazione entro la fine dell'anno, si dovrebbero concludere nel 2024."}
{"id": "1061656", "revid": "599013", "url": "https://it.wikipedia.org/wiki?curid=1061656", "title": "Anthony Grundy", "text": "Carriera.\nTrascorse gli anni liceali alla \"Warren Central High School\" a Louisville e quelli universitari alla North Carolina State University.\nLa prima esperienza all'estero \u00e8 nella Bundesliga tedesca con l'Oldenburg, dove realizzava 12,2 punti di media. Inizia la stagione successiva in CBA con i Great Lakes Storm, ma viene svincolato a novembre. Nel gennaio 2004 fa un provino con i ciprioti dell'APOEL Nicosia senza esiti positivi, mentre un mese pi\u00f9 tardi firma in seconda serie tedesca con il TSG Ehingen. Poi torna negli States firmando con i Raleigh Knights (lega WBA).\nPer un breve periodo del 2004 Grundy \u00e8 di scena in Svezia con l'Ockelbo, quindi a novembre arriva la chiamata degli israeliani del Ramat HaSharon. Da qui torna dall'altra parte dell'oceano, con destinazione i dominicani del Villa Duarte de Calero e i venezuelani del Panteras de Miranda.\nDopo aver fatto un training camp con gli Atlanta Hawks, Grundy firma con i Roanoke Dazzle nella lega di sviluppo D-League. Nel marzo 2006 viene richiamato dagli Hawks, che lo fanno cos\u00ec debuttare in NBA.\nNella stagione 2006-07 avviene l'esordio nella Serie A italiana con l'ingaggio del Teramo Basket, squadra con cui ha realizzando 18,2 punti di media in 30,9 minuti di utilizzo. La sua carriera continua con un biennio al Panell\u012bnios, dove al primo anno s'impone capocannoniere del campionato greco grazie ai 21,4 punti di media a partita, mentre l'anno seguente chiude con 15,1 punti a gara.\nNell'agosto 2009 ha firmato per il Basket Club Ferrara, formazione di Serie A che non riusc\u00ec per\u00f2 a evitare la retrocessione in Legadue a fine anno. Durante il periodo estivo 2010 Grundy firma in Venezuela ma non scende in campo, poi \u00e8 stato firmato dai greci dell'AEK Atene che lo tagliano nel gennaio 2011. Nello stesso mese si accorda in Legadue con la Scaligera Verona, ma non supera le visite mediche."}
{"id": "1061658", "revid": "29863", "url": "https://it.wikipedia.org/wiki?curid=1061658", "title": "Rain dances", "text": ""}
{"id": "1061660", "revid": "486946", "url": "https://it.wikipedia.org/wiki?curid=1061660", "title": "Lingue d'oil", "text": ""}
{"id": "1061666", "revid": "1543377", "url": "https://it.wikipedia.org/wiki?curid=1061666", "title": "Domenico Alfani", "text": "Biografia.\nDomenico Alfani nacque da un orafo prestigioso della citt\u00e0, e si form\u00f2 professionalmente insieme a Raffaello, con il quale collabor\u00f2 in modo proficuo tra il 1504 ed il 1507.\nLo coadiuv\u00f2 certamente nella cimasa della \"Pala Baglioni\", commissionata a Raffaello da una nobile perugina, opera il cui scomparto centrale, noto come Deposizione Borghese, \u00e8 oggi nella Galleria Borghese nella capitale.\nSi ispir\u00f2 ai canoni del suo collega pi\u00f9 famoso, com'\u00e8 ben visibile nella tavola della \"Sacra Famiglia\", o nella \"Piet\u00e0\". La sua opera pi\u00f9 celebre \u00e8 senz'altro la \"Vergine in trono coi santi\", presente nella Galleria nazionale dell'Umbria di Perugia, dove l'Alfani rielabor\u00f2 degli elementi formali, presi da Giulio Romano, Fra Bartolomeo e Gerolamo Genga, in forme monumentali.\nSub\u00ec inoltre l'influenza del Rosso Fiorentino, certificata dal Vasari, riparato in umbria per scappare dai Lanzichenecchi, evidente nelle opere delle chiese di Castel Rigone dove ne rimane una copia, Deruta, Citt\u00e0 della Pieve e Todi.\nIl figlio Orazio Alfani segu\u00ec le orme paterne e divent\u00f2 anch'egli pittore."}
{"id": "1061667", "revid": "767487", "url": "https://it.wikipedia.org/wiki?curid=1061667", "title": "B*Witched (album)", "text": "B*Witched \u00e8 il primo album del gruppo irlandese B*Witched, contenente 12 tracce. Pubblicato il 3 novembre 1998, ha riscosso grande successo nel Regno Unito, arrivando fino al 3\u00ba posto, mentre tutti e 4 i singoli estratti dall'album diventarono numero 1 nella classifica inglese. Visto l'enorme successo l'album venne pubblicato anche negli Stati Uniti il 16 marzo 1999. Una curiosit\u00e0: in Giappone l'album \u00e8 stato pubblicato con una canzone in pi\u00f9 \"Coming Around Again\" (cover dell'omonimo brano di Carly Simon)."}
{"id": "1061669", "revid": "125320765", "url": "https://it.wikipedia.org/wiki?curid=1061669", "title": "Nissan Qashqai", "text": "La Nissan Qashqai \u00e8 un'automobile della famiglia dei crossover, ovvero un incrocio tra una berlina media e un SUV, che \u00e8 stata prodotta a partire dalla fine del 2006 dalla Nissan in Europa.\nNome.\nIl termine \"Qashqai\" (pronuncia ]) identifica una popolazione raminga che risiede in una regione sulle montagne del sud dell'Iran. Il nome \u00e8 stato scelto dalla Nissan pensando che gli acquirenti di quest'autovettura dovessero essere di natura nomade. In Australia, come anche in Giappone, la \"Qashqai\" viene commercializzata con il nome di .\nIl contesto.\nPresentata al Salone dell'automobile di Parigi nell'ottobre 2006, la Qashqai \u00e8 stata interamente sviluppata dal centro di ricerche europeo della Nissan. La vettura usa motori Renault (le due aziende fanno parte di un'alleanza comune) ed \u00e8 costruita su un pianale sviluppato dalle due case che servir\u00e0 per costruire il SUV medio di casa Renault, il Kadjar.\nL'idea della Qashqai \u00e8 nata nel 2004 quando la Nissan port\u00f2 al salone dell'automobile di Ginevra il Qashqai concept, vettura di medie dimensioni votata soprattutto all'utenza giovanile. L'idea si \u00e8 sviluppata e in tempi ridotti si \u00e8 arrivati alla Qashqai di serie che, a parte il nome, condivide ben poco con il concept, infatti lo stile \u00e8 meno hi-tech e pi\u00f9 tradizionalista. La Qashqai \u00e8 disponibile sia con la trazione anteriore sia con la trazione integrale.\nPrima serie (J10).\nSicurezza.\nLa Qashqai ha ottenuto 5 stelle al test Euro NCAP del 2007, ed \u00e8 la vettura che protegge meglio gli occupanti adulti con 37 punti.\nRestyling 2010.\nNel 2010 viene presentato il restyling, sempre prodotto nelle fabbriche di Sunderland, con marginali, ma importanti, interventi estetici e strutturali, con adeguamenti rispetto alla originaria concezione, parzialmente rivista nella motorizzazione (euro V), nell'aerodinamica, nelle dotazioni, nella plancia.\nSeconda serie (J11).\nDal gennaio 2014 \u00e8 entrata nei listini la seconda serie della Nissan Qashqai che sostituisce la versione a cinque posti, mentre la nuova generazione della X-Trail (esordita qualche mese dopo) sostituisce la Qashqai +2.\n\u00c8 disegnata, progettata e realizzata in Inghilterra. Nel marzo 2017 al salone di Ginevra viene introdotto un restyling che modifica la parte frontale del veicolo, che ora si ispira a quella della contemporanea nuova generazione della Micra, con fari pi\u00f9 grandi a forma di boomerang e una calandra pi\u00f9 imponente dove spicca il logo Nissan e la griglia cromata denominata \"V motion\" dalle dimensioni pi\u00f9 generose.\nTerza serie (J12).\nLa terza generazione della Qashqai \u00e8 stata presentata il 18 febbraio 2021 e presenta un design che non si discosta molto da quello della seconda serie, ma ne costituisce una evoluzione stilistica. Questa generazione risulta essere leggermente pi\u00f9 grande della precedente, essendo 35 mm pi\u00f9 lunga, 32 mm pi\u00f9 larga e 25 mm pi\u00f9 alta, con il passo che \u00e8 stato incrementato di 20 mm. Questo modello \u00e8 costruito sulla piattaforma Common Module Family (CMF-C) del Gruppo Renault, \u00e8 fa anche da base alla Nissan Rogue di terza generazione. Questo ha permesso di incrementare lo spazio a bordo per gli occupanti, in special modo per le ginocchia dei passeggeri posteriori il cui spazii \u00e8 cresciuto di 28 mm fino ad arrivare a 608 mm, mentre lo spazio per la testa \u00e8 aumentato di 15 mm.\nAnche il bagagliaio \u00e8 pi\u00f9 grande 50 litri grazie ad un piano di carico dall'altezza inferiore e alle sospensioni che sono state ridisegnate per ridurre gli ingombri.\nPer la costruzione sono stati utilizzati materiali pi\u00f9 leggeri e diverse tecniche di stampaggio e di saldatura nella sua costruzione del telaio e della carrozzeria, al fine di aumentare la rigidit\u00e0 torsionale e ridurre il peso.\nIl cofano, i parafanghi anteriori e le portiere sono realizzati in alluminio e sono pi\u00f9 leggeri di 21 Kg, il portellone posteriore \u00e8 realizzato in materiale composito e consente di risparmiare ulteriori 2,3 Kg.\nPer migliorare la visibilit\u00e0, la Nissan ha progettato un design del montante A pi\u00f9 sottile e ha collocato il pilone di sostegno degli specchietti retrovisori sul lamierato delle portiere invece che all'angolo del montante A.\nMotorizzazioni.\nL'unica motorizzazione endotermica disponibile per il mercato europeo \u00e8 un quattro cilindri turbocompresso HR13DDT DiG-T da 1.3 litri disponibile con due potenze 138 CV e 156 CV, abbinabile a un cambio manuale a 6 marce o Xtronic CVT. La trazione integrale \u00e8 disponibile solo per la 156 CV con CVT. Per la prima volta la Qashqai viene dotata anche di un propulsore ibrido chiamato \"e-Power\". Il sistema utilizza il motore termico come generatore di energia elettrica essendo scollegato dalle ruote motrici, combinando un motore a benzina a compressione variabile da 1,5 litri da 154 CV con un motore elettrico da 187 CV che funge da generatore di corrente e inverter."}
{"id": "1061672", "revid": "411198", "url": "https://it.wikipedia.org/wiki?curid=1061672", "title": "Ibanez RG Tremolo", "text": ""}
{"id": "1061673", "revid": "125782005", "url": "https://it.wikipedia.org/wiki?curid=1061673", "title": "Quetzalcoatlus", "text": "Quetzalcoatlus (il cui nome deriva dal dio serpente piumato azteco, Quetzalcoatl, in lingua nahuatl) \u00e8 un genere estinto di pterosauro azhdarchide di grandi dimensioni vissuto nel Cretaceo superiore, circa 68-66 milioni di anni fa (Maastrichtiano), in Nord America. Il genere \"Quetzalcoatlus\" contiene due specie: la specie tipo \"Q. northropi\", nominato da Douglas Lawson nel 1975; e una specie pi\u00f9 piccola, \"Q. lawsoni\", nota per molti anni come una specie indeterminata prima di essere nominata da Brian Andres e Wann Langston Jr. (postumo), nel 2021. Questo animale \u00e8 membro della famiglia degli Azhdarchidae, una famiglia di pterosauri generalmente di grandi dimensioni, dotati di un lungo becco sdentato e un collo lungo e rigido.\nDescrizione.\nDimensioni.\nQuando venne nominato per la prima volta come una nuova specie nel 1975, gli scienziati hanno stimato che i pi\u00f9 grandi fossili di \"Quetzalcoatlus\" provenissero da un individuo con un'apertura alare di 15,9 metri (52 piedi). Scegliendo la seconda di tre estrapolazioni dalle proporzioni di altri tre pterosauri ha fornito stime di 11, 15,5 e 21 metri, rispettivamente. Nel 1981, ulteriori studi avanzati abbassarono queste stime a 11-12 metri (36-39 piedi).\nStime pi\u00f9 recenti basate su una maggiore conoscenza delle proporzioni degli azhdarchidi stimano un'apertura alare di 10-11 metri (33-36 piedi). Resti ritrovati in Texas nel 1971 indicano che questo pterosauro aveva un'apertura alare minima di circa 11 metri (36 piedi). L'altezza generale in una posizione bipede, in base alla sua apertura alare, sarebbe stata di almeno 3 metri (9,8 piedi) alla spalla.\nLe stime per calcolare il peso degli azhdarchidi sono estremamente problematiche poich\u00e9 nessuna specie conosciuta condivide pienamente le dimensioni e la bizzarra morfologia di questi animali e, di conseguenza, i risultati pubblicati variano ampiamente. Mentre alcuni studiosi hanno sempre pensato che \"Quetzalcoatlus\" fosse un animale relativamente leggero con un peso di circa 70\u00a0kg (150\u00a0lb), per un individuo di 10 metri (32\u00a0ft e 10-pollici), Altri studiosi che costituiscono la maggioranza pensano che l'animale fosse ben pi\u00f9 pesante con un peso intorno ai 200\u2013250\u00a0kg (440-550\u00a0lb).\nCranio.\nIl materiale del cranio di \"Q. lawsoni\" mostra che \"Quetzalcoatlus\" aveva un becco lungo molto affilato e appuntito, simile a quello di moderni marab\u00f9 e cicogne. Ci\u00f2 \u00e8 contrario ad alcune vecchie ricostruzioni che mostravano un muso pi\u00f9 smussato, basato sull'inclusione involontaria di materiale mascellare di un'altra specie di pterosauro; questo materiale \u00e8 stato nominato come l'olotipo di un genere di azhdarchide dal muso corto, \"Wellnhopterus\", nel 2021. Era presente anche una cresta cranica, ma la sua forma e le dimensioni esatte sono ancora sconosciute.\nClassificazione.\nDi seguito \u00e8 riportato un cladogramma che mostra la collocazione filogenetica di \"Quetzalcoatlus\" all'interno di Neoazhdarchia, dagli studi di Andres e Myers (2013).\nStoria della scoperta.\nI primi fossili di \"Quetzalcoatlus\" furono rinvenuti in Texas, Stati Uniti, nelle rocce sedimentarie della Formazione Javelina, nel Big Bend National Park risalente al Maastrichtiano, circa 68 milioni di anni fa, nel 1971 da uno studente di geologia laureatosi presso l'Universit\u00e0 del Texas. L'esemplare fossile consisteva in un'ala parziale (negli pterosauri composta dagli avambracci e dal quarto dito iper-allungato) , proveniente da un individuo per cui \u00e8 stata stimata un'apertura alare di oltre 10\u00a0m (33\u00a0ft).\nIn seguito, Lawson scopr\u00ec un secondo sito della stessa epoca, a circa 40 km dal primo, dove tra il 1972 e il 1974 il professor Wann Langston Jr. del Memorial Museum Texas port\u00f2 alla luce tre scheletri frammentari di individui pi\u00f9 piccoli. Nel 1975, Lawson annunci\u00f2 il ritrovamento in un articolo su \"Science\". Lo stesso anno, in una successiva lettera alla stessa rivista, Lawson catalog\u00f2 l'esemplare originale, TMM 41450-3, come l'olotipo di una un nuovo genere e specie, \"Quetzalcoatlus northropi\". Il nome del genere, \"Quetzalcoatlus\", si riferisce al dio serpente piumato azteco, Quetzalcoatl. Il nome specifico, \"northropi\", onora John Knudsen Northrop, il fondatore di Northrop, una corporazione dell'industria aerea che guid\u00f2 lo sviluppo di grandi velivoli ad ala volante senza coda, simili a \"Quetzalcoatlus\".\nInizialmente si pensava che gli esemplari pi\u00f9 piccoli rappresentassero degli individui giovani o subadulti, ma solo in seguito, quando pi\u00f9 resti furono ritrovati si scopr\u00ec che invece si trattava di una specie separata da \"Q. northropi\". Questa seconda eventuale specie proveniente dal Texas, venne provvisoriamente indicata come \"Quetzalcoatlus sp.\" da Alexander Kellner e Langston nel 1996, indicando che il suo stato era ancora troppo incerto per dargli un nuovo nome specifico. Gli esemplari pi\u00f9 piccoli sono pi\u00f9 completi dell'olotipo di \"Q. northropi\", e includono quattro crani parziali, anche se sono molto meno imponenti, con una apertura alare stimata di 5,5 metri (18\u00a0ft). Questa specie \u00e8 stata nominata \"Q. lawsoni\", nel 2021, dal nome del descrittore originale del genere.\nL'esemplare olotipo di \"Q. northropi\" rimase inadeguatamente descritto e diagnosticato per lungo tempo dalla sua scoperta, rendendo lo stato del genere \"Quetzalcoatlus\" problematico. Mark Witton e colleghi (2010) hanno osservato che la specie tipo del genere (le ossa delle ali frammentarie che comprendono \"Q. northropi\") rappresentano elementi che sono tipicamente considerati non diagnostici a livello di genere o specie, complicando l'interpretazioni della tassonomia degli azhdarchidi. Ad esempio, Witton \"et al.\" (2010) sugger\u00ec che il materiale olotipico di \"Q. northropi\" fosse troppo generalizzato al punto di poter essere quasi identico a quello di altri azhdarchidi giganti, come gli elementi sovrapposti del contemporaneo \"Hatzegopteryx\". Stando cos\u00ec le cose, e supponendo che \"Q. northropi\" possa essere distinto dagli altri pterosauri (cio\u00e8, se non \u00e8 un \"nomen dubium\"), forse \"Hatzegopteryx\" dovrebbe essere considerato come un'occorrenza europea di \"Quetzalcoatlus\". Tuttavia, Witton \"et al.\" ha anche notato che il materiale del cranio di \"Hatzegopteryx\" e \"Q. lawsoni\" differisse abbastanza da non poter essere considerato lo stesso animale, ma che il significato di ci\u00f2 non pu\u00f2 essere accertato data l'incertezza sulle relazioni degli esemplari di \"Quetzalcoatlus\". Questi problemi possono essere risolti solo quando verr\u00e0 dimostrato che \"Q. northropi\" sia un taxon valido e le verranno chiarite le sue relazioni con \"Q. lawsoni\". Un'ulteriore complicazione a queste discussioni \u00e8 la possibilit\u00e0 che enormi pterosauri come \"Q. northropi\" potessero effettuato lunghi voli transcontinentali, suggerendo che luoghi cos\u00ec disparati come il Nord America e l'Europa potrebbero aver condiviso specie di azhdarchidi giganti. Tuttavia, lo studio di Brian Andres e Wann Langston Jr, nel 2021, ha descritto nel dettaglio i vari esemplari di \"Quetzalcoatlus\", nominando la specie \"Q. lawsoni\" che \u00e8 risultata essere un taxon valido e confermando la sua appartenenza allo stesso genere di \"Q. nothropi\".\nNel 2002, fu scoperta la vertebra del collo di un azhdarchide, all'interno della Formazione Hell Creek, che potrebbe appartenere a \"Quetzalcoatlus\". L'esemplare (BMR P2002.2) \u00e8 stato recuperato accidentalmente durante lo scavo di un esemplare di \"Tyrannosaurus\". Nonostante questa associazione con i resti di un grande dinosauro carnivoro, la vertebra non mostra alcun segno di denti su di essa. L'apertura alare stimata per l'animale \u00e8 di circa 5-5,5 metri (16\u201318\u00a0ft).\nPaleobiologia.\nI fossili indicano che il \"Quetzalcoatlus\" era particolarmente abbondante in Texas, nello stato faunistico di Lancian, la cui fauna era dominata dal gigantesco erbivoro sauropode \"Alamosaurus\". La presenza di \"Alamosaurus\" e \"Quetzalcoatlus\" indica che quest'habitat era caratterizzato da grandi pianure interne semi aride. Il \"Quetzalcoatlus\" aveva dei precursori anche in Nord America ma secondo alcuni esperti questa ampia diffusione non \u00e8 dovuta ad una migrazione dell'animale ma ad un'espansione del suo habitat. Coesisteva con il thalassodromino \"Javelinadactylus\", cos\u00ec come un altro taxon di pterosauri, suggerendo una diversit\u00e0 relativamente elevata di generi di pterosauri del Cretaceo superiore.\nAlimentazione.\nLa bizzarra anatomia di \"Quetzalcoatlus\" rende difficile capire il modo corretto in cui questi animali si nutrivano, per questo sono state formulate diverse ipotesi. La distanza dal mare dell'areale di \"Quetzalcoatlus\" e l'assenza di grandi fiumi e laghi profondi, ha portato il paleontologo Lawson, nel 1975, a scartare l'idea che l'animale si nutrisse di pesci come la maggior parte degli pterosauri, suggerendo invece che \"Quetzalcoatlus\", insieme ai suoi simili, fosse un saprofago come il moderno marab\u00f9 africano, nutrendosi delle carcasse dei sauropodi titanosauri come \"Alamosaurus\". Lawson stesso aveva trovato le ossa di \"Quetzalcoaltlus\" proprio mentre cercava ossa di \"Alamosaurus\", che costituiva una parte importante del suo ecosistema.\nNel 1996, Thomas Lehman e Langston respinsero l'ipotesi dell'animale spazzino, sottolineando la differenza anatomica tra il becco di \"Quetzalcoatlus\" e quello dei moderni uccelli spazzini. Lehman e Langston hanno quindi riconsiderato l'idea del mangiatore di pesci, affermando che l'animale grazie alla sua imponente apertura alare poteva velocemente e facilmente raggiungere il mare e grazie al suo lungo becco poteva catturare i pesci a pelo d'acqua come fanno oggi i moderni becchi a forbice (gen. \"Rynchops\"). Questa ipotesi fu accettata e ritenuta plausibile senza per\u00f2 essere mai stata verificata fino al 2007, quando uno studio ha dimostrato che, per tali grandi pterosauri tale metodo di alimentazione non era pratico, poich\u00e9 l'animale avrebbe dovuto spendere troppe energie per mantenersi in volo sull'oceano a causa della resistenza dovuta alle ampie ali. Nel 2008, gli specialisti sugli pterosauri Mark Paul Witton e Darren Naish pubblicarono un nuovo esame sulle possibili abitudini alimentari degli azhdarchidi. Witton e Naish hanno notato che la maggior parte dei resti di azhdarchidi si trovano in depositi interni lontano da mari o altre grandi masse d'acqua necessari per la pesca. Inoltre, il becco, la mascella e l'anatomia del collo sono completamente diversi da qualsiasi altro animale pescatore conosciuto. Hanno quindi concluso che probabilmente gli azhdarchidi erano cacciatori terrestri, come le moderne cicogne, inseguendo a terra piccoli animali tra l'erba alta o presso i corsi d'acqua, forse anche piccoli dinosauri o qualsiasi cosa entrasse loro nel becco. Ad avvalorare tale ipotesi, sono la struttura anatomica degli arti anteriori-ali di \"Quetzalcoatlus\". Sebbene \"Quetzalcoatlus\", come altri pterosauri, fosse un quadrupede quando a terra, come gli altri azhdarchidi aveva proporzioni degli arti anteriori e posteriori pi\u00f9 simili a quelle dei moderni mammiferi ungulati in corsa che ai loro cugini pi\u00f9 piccoli, il che implica che erano particolarmente adatti a uno stile di vita terrestre.\nVolo.\nIl metodo di volo di \"Quetzalcoatlus\" e di altri azhdarchidi gigante erano ben poco conosciuto fino al ventunesimo secolo dove grazie ad una serie di studi biomeccanici hanno rivelato delle possibili modalit\u00e0 di volo. Gi\u00e0 nel 1984, un primo esperimento biomeccanico fu condotta da Paul MacCready utilizzando l'aerodinamica pratica per testare il volo di \"Quetzalcoatlus\". MacCready costru\u00ec un modello di macchina volante o ornitottero, con un semplice funzionamento al computer come pilota automatico. Il modello vol\u00f2 con successo con una combinazione di planate e battiti d'ala;. Tuttavia, il modello si basava su un peso di 80\u00a0kg, stima di gran lunga inferiore alle stime pi\u00f9 moderne di oltre 200\u00a0kg Il metodo di volo di questi pterosauri dipende in gran parte dal loro peso, molto dibattuto, e gli scienziati sono ancora ben lungi da una stima definitiva. Alcuni ricercatori hanno suggerito che questi animali impiegassero un volo lento e costante con lente planate, mentre altri hanno concluso che il loro volo era veloce e dinamico. Nel 2010, Donald Henderson stim\u00f2 che la massa di \"Q. northropi\" era stata ampiamente sottovalutata, anche dalle stime pi\u00f9 alte. Egli stim\u00f2 un peso di 540\u00a0kg un peso troppo elevato per alzarsi in volo sostenendo che l'animale fosse incapace di volare.\nTuttavia, la maggior parte delle stime sulla capacit\u00e0 di volo di \"Quetzalcoatlus\" sono in disaccordo con le ricerche di Henderson, suggerendo invece che l'animale era superbamente adattato al volo a lungo raggio. Sempre nel 2010, Mike Habib, un professore di biomeccanica presso Chatham University, e Mark Witton, un paleontologo britannico, hanno intrapreso ulteriori indagini sull'ipotesi dell'incapacit\u00e0 del volo degli pterosauri giganti. Dopo aver preso nota e fatto calcoli sull'apertura alare, il peso corporeo e l'aerodinamica dell'animale, crearono un modello al computer che port\u00f2 i due ricercatori a concludere che il \"Q. northropi\" era in grado di volare \"fino a 80 miglia all'ora per 7-10 giorni ad altitudini di 15.000 piedi\". Mike Habib ha suggerito inoltre una portata massima di volo di 8.000 a 12.000 miglia per l'animale. Il lavoro di Henderson \u00e8 stato ulteriormente criticato da Habib, che ha sottolineato che, sebbene Henderson abbia utilizzato eccellenti stime sulla massa dell'animale, erano basati su modelli obsoleti degli pterosauri, e che lo studio anatomico di \"Q. northropi\" e altri pterosauri dalla grande apertura alare mostrano un pi\u00f9 alto grado di robustezza di quanto ci si aspettasse se fossero stati puramente quadrupede. Questo studio propose che i grandi pterosauri, molto probabilmente, decollassero con un rapido sbattimento delle ali per poi passare al volo termico, sbattendo raramente le ali. Un altro studio ha proposto che \"Quetzalcoatlus\" fosse un planatore relativamente inefficiente e pi\u00f9 probabilmente si comportava come le moderne otarde e i buceri terricoli, spiccando raramente il volo tranne che quando minacciato da un predatore.\nGli studi su \"Q. northropi\" e sul pi\u00f9 piccolo e pi\u00f9 completo \"Q. lawsoni\" pubblicati nel 2021 da Kevin Padian \"et al.\", suggeriscono che \"Quetzalcoatlus\" fosse, contraddicendo gli studi precedenti, in realt\u00e0 un potente volatore con un grande sterno per supportare i muscoli necessari per creare potenti battiti d'ali e, probabilmente, avrebbe usato le sue potenti zampe posteriori per lanciarsi fino a 2,4 metri durante il decollo, permettendogli di guadagnare abbastanza altezza e slancio per il decollo. Questo stesso studio suggerisce anche che a terra, \"Quetzalcoatlus\" avesse un movimento di deambulazione limitato nelle sue ali, con Padian che afferma che \"Per evitare di inciampare, l'animale prima sollevava l'ala sinistra, poi avanzava con la gamba sinistra in un passo completo, quindi avrebbe appoggiato la mano dell'ala a terra. Il processo si ripete con l'arto destro: L'ala destra si solleva, la gamba destra avanza e poggia a terra, seguita dalla mano dell'ala destra. Anche se sembra un processo ingombrante e complicato, \"Quetzalcoatlus\" poteva eseguire quest'andatura rapidamente e facilmente.\" Lo studio di Padian suggerisce, inoltre, le ali degli pterosauri, o almeno di \"Quetzalcoatlus\", fossero attaccate solo al corpo, con le gambe e i piedi liberi e nascosti sotto il corpo, proprio come gli uccelli moderni infilano le zampe sotto i propri corpi in volo.\nNella cultura di massa.\nGrazie alla sua fama di essere la pi\u00f9 grande creature alata e volante mai vissuta, il \"Quetzalcoatlus\" \u00e8 apparso in vari documentari, sia nei cinema sia in televisione, sin dal 1980. Il progetto dello Smithsonian di costruire un modello robotico a grandezza naturale dell'animale funzionale \u00e8 stato oggetto, nel 1986, del documentario IMAX \"On the Wing\", girato nello Space Museum di Washington. Inoltre \u00e8 apparso in documentari televisivi, tra cui il documentario del 2009, \"Jurassic War\" dove viene erroneamente indicato come un dinosauro e viene suggerito che l'animale potesse percepire gli ultravioletti, sebbene non ci sia alcuna prova al riguardo. L'animale appare anche nel film-documentario del 2011, \"La marcia dei Dinosauri\" dove viene visto erroneamente come un animale bipede e spazzino. Appare anche nella serie del 2009 \"Animal Armageddon\", dove viene finalmente e correttamente rappresentato con picnofibre, ossia peluria tipica di tutti gli pterosauri. Nel 2010, un \"Quetzalocotlus\" anatomicamente corretto appare nel film-documentario della BBC \"Flying Monsters 3D\", dove ha abitudini alimentari saprofaghe. Viene descritto con tali caratteristiche anche nel documentario del 2001 \"L'impero dei dinosauri\". Nel video bonus della versione Blu-ray della serie Jurassic Park, \"Ritorno a Jurassic Park\", John R. Horner descrive il \"Quetzalcoatlus\" come uno degli pterosauri maggiormente conosciuti affermando che le dimensioni degli \"Pteranodon\" del terzo film sono in realt\u00e0 quelle di \"Quetzalcoatlus\", per dare maggiore impatto alla scena.\nNel giugno 2010, diversi modelli a grandezza naturale di \"Q. northropi\" sono stati messi in mostra presso la South Bank di Londra, per celebrare il 350th anniversario della Royal Society. I modelli, montati sia in posizione di volo sia in posizione quadrupede a terra, hanno un'apertura alare di 9 metri (30\u00a0ft), e hanno lo scopo di riaccendere l'interesse della popolazione alla scienza in generale. I modelli sono stati creati dagli scienziati della University of Portsmouth, tra cui David Martill, Bob Loveridge, Mark Witton e gli ingegneri Bob e Jack Rushton dalla Griffon Hoverwork. I modelli rappresentano l'aspetto pi\u00f9 accurato dell'animale in vita, al momento, tenendo conto dell'anatomia scheletrica e sull'anatomia generale di pterosauri affini.\nNel 1985, la Defense Advanced Research Projects Agency (DARPA) e l'AeroVironment utilizzarono l'anatomia di \"Quetzalcoatlus northropi\" come base per la sperimentazione di un ornitottero UAV. Il modello costruito pesava circa 18\u00a0kg (40 libbre), con un'apertura alare di 5,5 metri (18 piedi). Per coincidenza, Douglas A. Lawson, che scopr\u00ec \"Q. northropi\" in Texas nel 1971, chiam\u00f2 il suo animale in onore di John \"Jack\" Northrop, uno sviluppatore di aerei ala volante senza coda che ricordava l'aspetto del suo animale, nel 1940. La replica di \"Q. northropi\" incorpora un \"sistema di controllo di volo con pilota automatico che elabora i comandi del pilota e ingressi a sensore, implementa diversi cicli di feedback, e fornisce segnali di comando ai suoi vari \"servo-attuatori\". L'opera \u00e8 esposta presso la National Air and Space Museum."}
{"id": "1061676", "revid": "1543377", "url": "https://it.wikipedia.org/wiki?curid=1061676", "title": "Michele Gesualdi", "text": "\u00c8 stato sindacalista della CISL, segretario provinciale di Firenze, presidente della Provincia di Firenze dal 1995 al 2004 per il Partito Popolare Italiano.\nBiografia.\nFu uno dei primi sei allievi di don Lorenzo Milani con cui visse per 13 anni a Barbiana insieme al fratello Francesco Gesualdi; divenne egli stesso assistente della scuola di Barbiana, dal 1956 al 1967.\nTrasferitosi per lavoro e studio in Germania, rientr\u00f2 in Italia dedicandosi all'impegno sindacale. \nEsponente di spicco della CISL fiorentina, si ritir\u00f2 dall'incarico nel 1995, in concomitanza con la candidatura a presidente della provincia.\nFu il primo presidente della provincia di Firenze eletto direttamente dai cittadini, nel 1995, riconfermato successivamente nel 1999. \nDopo il secondo mandato, dal 2004 si dedic\u00f2 attivamente alla Fondazione Don Lorenzo Milani, di cui era presidente e socio fondatore, assieme ad altri allievi di don Milani. \nPur non avendo pi\u00f9 ricoperto cariche amministrative rimase membro del Partito Democratico in Toscana, abbandonando l'attivit\u00e0 politica in seguito all'insorgere della SLA. \nNel marzo 2017 scrisse una lettera aperta ai Presidenti delle due Camere, esortandoli ad affrettare l'iter burocratico per la legge al riguardo del \"testamento biologico,\" approvata, anche grazie al suo appello, il 14 dicembre 2017 ."}
{"id": "1061684", "revid": "767487", "url": "https://it.wikipedia.org/wiki?curid=1061684", "title": "Geoff Petrie", "text": "Caratteristiche tecniche.\nAlto 193\u00a0cm per 86\u00a0kg di peso, poteva giocare sia come guardia che come ala, ed era molto preciso nei tiri dalla lunga distanza.\nCarriera.\nGioc\u00f2 nella Springfield High School a Springfield, Pennsylvania e alla Princeton University.\nNel 1971, nel suo anno da \"rookie\" con i Portland Trail Blazers, ricevette il NBA Rookie of the Year Award insieme a Dave Cowens dei Boston Celtics con una media di 24,8 punti a partita.\nPrima dei 54 punti di Damon Stoudamire nel 2005, Petrie deteneva inoltre il record dei Blazers di punti segnati in una partita, 51, che riusc\u00ec a mettere a segno ben due volte."}
{"id": "1061686", "revid": "799504", "url": "https://it.wikipedia.org/wiki?curid=1061686", "title": "Cappella del Succorpo", "text": "La cappella del Succorpo, detta anche confessione di San Gennaro o cappella Carafa, \u00e8 una cappella rinascimentale del duomo di Napoli, corrispondente alla cripta della chiesa.\nStoria e descrizione.\nLa cappella venne eretta in stile rinascimentale per volont\u00e0 del cardinale Oliviero Carafa nel 1497 che, proprio in quell'anno, riport\u00f2 in citt\u00e0 le reliquie di san Gennaro, dall'831 e fino ad allora nascoste nel santuario di Montevergine ad Avellino dove lo stesso Oliviero era cardinale commendatario. I lavori alla cappella furono terminati nel 1506. Il progetto, abbastanza complesso per via del posizionamento della stessa cappella sotto la grande abside della chiesa, \u00e8 stato attribuito da alcuni studiosi al Bramante, in buoni rapporti col Carafa e registrato in citt\u00e0 in quell'anno su invito dello stesso cardinale, mentre altri lo attribuiscono allo scultore Tommaso Malvito, che forse si occup\u00f2 dei lavori conclusivi dell'opera.\nLa cappella fu restaurata sul finire dell'Ottocento da un membro della famiglia Carafa, la quale ancora oggi ne detiene la propriet\u00e0.\nL'ambiente, accessibile dalle scale semicircolari poste sul transetto del duomo, in linea con l'abside, \u00e8 rettangolare (12 x 9\u00a0m), rivestito in marmi e diviso in tre navate da colonne. Il soffitto \u00e8 diviso in diciotto cassettoni ornati da altorilievi con figure di \"Santi\" e quattro \"teste di cherubini\" ad opera dello scultore Tommaso Malvito con l'ausilio della sua bottega. Ai quattro angoli del soffitto sono rappresentati i dottori della chiesa, \"San Gregorio Magno\", \"Sant'Agostino da Ippona\", \"Sant'Ambrogio\" e \"San Girolamo\", mentre al centro i \"santi patroni di Napoli\" e \"storie di David e Giuditta\".\nSulla parete di fondo si apre un'abside quadrata, coperta a cupola e ornata da ritratti in due medaglioni. Ai lati, l'intradosso delle finestre \u00e8 ornato da angeli con lo stemma della famiglia Carafa. Nella navata centrale si trova la scultura di \"Oliviero Carafa in preghiera\", committente della cappella ed ivi sepolto, attribuita ad un artista di scuola romana degli inizi del XVI secolo.\nSotto l'altare c'\u00e8 l'urna con il corpo di san Gennaro; all'ingresso sono invece poste porte bronzee cinquecentesche con stemmi e emblemi ancora dei Carafa."}
{"id": "1061687", "revid": "818367", "url": "https://it.wikipedia.org/wiki?curid=1061687", "title": "Populus alba", "text": "Il pioppo bianco (\"Populus alba\" ), detto anche gattice o albera, \u00e8 un albero a foglie caduche della famiglia delle Salicaceae.\nMorfologia.\nPortamento.\n\u00c8 alto fino a 30 metri (40), con un'ampia chioma arrotondata. Tra le numerose specie e variet\u00e0 di pioppo questa \u00e8 la pi\u00f9 sana e longeva, anche se raggiunge raramente il centinaio d'anni d'et\u00e0; esistono, tuttavia, prove documentate di alcuni individui in Parchi storici vissuti eccezionalmente oltre 180 anni. La sua corteccia grigio chiaro, simile a quella della betulla, rimane per lungo tempo liscia e punteggiata da piccole lenticelle suberose a forma di rombo; invecchiando diviene pi\u00f9 scura e solcata longitudinalmente dalla base dell'albero e progressivamente diventa ruvida e molto scura.\nFoglie.\nLe foglie, caduche, semplici, alterne, sono di due tipi: turionali (cio\u00e8 dei rami sterili) pi\u00f9 grandi, palmato-lobate (con 5 lobi ottusi) e grossolanamente triangolari, con picciolo lungo 5-9 cm e margine con grossi denti; foglie brachiblastali (cio\u00e8 dei rami fioriferi) di 4-7 x 3-5 cm, brevemente picciolate (2-3 cm), ovali o ellittiche, grossamente dentate; in entrambe le tipologie la pagina superiore \u00e8 verde-opaca mentre quella inferiore bianco-tomentosa o feltrosa, nivea nelle turionali, pi\u00f9 grigiastra nelle brachiblastali; assumono colore giallo in autunno.\nFiori.\nCome tutte le altre Salicaceae, il pioppo bianco \u00e8 una pianta dioica con i fiori unisessuali riuniti in amenti, che compaiono prima delle foglie. Questo tipo di infiorescenza ad amento pendulo \u00e8 comune nelle specie arboree a impollinazione anemofila. Gli amenti maschili sono cilindrici, quelli femminili corti con fiori ascellanti su una brattea pelosa.\nAnche la dispersione dei semi, contenuti in capsule, \u00e8 affidata al vento grazie alla presenza su questi di filamenti pelosi il cui insieme \u00e8 detto pappo. Il pappo pur costituito di finissima cellulosa provoca sempre fastidio a occhi e naso con spesso reazioni allergiche.\nDistribuzione e habitat.\n\u00c8 una specie centro europea meridionale, nativa della Spagna e del Marocco, il cui areale arriva fino all'Africa settentrionale e all'Asia centrale.\nIl suo habitat naturale \u00e8 rappresentato da suoli incoerenti, sciolti limosi-argillosi, che rimangono umidi tutto l'anno ma senza subire regolari inondazioni, dove si associa a specie arboree, quali l'ontano, il frassino, l'olmo e il Salix alba. In Italia si trova dalla pianura fino a circa 1.500 m s.l.m. \u00c8 abbastanza resistente alla salsedine. \u00c8 pi\u00f9 termofilo di altre specie del genere.\nColtivazione.\nI pioppi sono essenziali nell'azione di consolidamento degli argini dei fiumi, in relazione anche all'ampia estensione dell'apparato radicale che si dirama dalla pianta madre per oltre venti metri. Spesso viene piantato artificialmente in filari per l'utilizzo del legname, modificando drasticamente il paesaggio.\nUsi.\nIl legno \u00e8 leggero e viene impiegato nella produzione di cellulosa, compensati, mobili di poco pregio.\nAlcune cultivar, come ad esempio \"Populus alba\" cv. \"Pyramidalis\" del Turkestan, sono utilizzate a scopi ornamentali nei parchi."}
{"id": "1061689", "revid": "767487", "url": "https://it.wikipedia.org/wiki?curid=1061689", "title": "Statistica aziendale", "text": "La statistica aziendale si pu\u00f2 definire come la disciplina che fornisce l'insieme degli strumenti di stampo statistico necessari per una corretta ed approfondita analisi e gestione economica del sistema-azienda.\nSi serve dei dati reperibili mediante fonti contabili per elaborare previsioni sugli sviluppi futuri del sistema-azienda di riferimento; si delinea quindi come una pi\u00f9 completa possibilit\u00e0 di analisi (di carattere ovviamente statistico) del risultato della disaggregazione aziendale nelle sue attivit\u00e0 produttive.\nEsistono diverse impostazioni metodologiche nella disciplina che studia i modi di intendere la statistica aziendale ed i suoi risultati, i pi\u00f9 comuni sono 4 e gli studiosi del settore non sono ancora giunti ad una pacifica soluzione al riguardo di questo problema.\nSi suole distinguere le statistiche aziendali in:\nAnalisi di bilancio"}
{"id": "1061692", "revid": "869733", "url": "https://it.wikipedia.org/wiki?curid=1061692", "title": "Antonio Niccolini", "text": "Fu impegnato dapprima in Toscana, tra Pisa, Livorno, Pistoia e Firenze.\nA Pisa, assieme ad Alessandro Gherardesca, lavor\u00f2 al progetto, non realizzato, del Teatro Ernesto Rossi che costitu\u00ec la sua prima importante commissione architettonica.\nNella capitale del Granducato prese parte ai restauri del teatro privato di Vittorio Alfieri, mentre a Livorno decor\u00f2 il Teatro degli Avvalorati.\nSuccessivamente si trasfer\u00ec a Napoli; qui, dopo aver lavorato al Teatro San Carlo, sia prima che dopo l'incendio del 1816, progett\u00f2 e costru\u00ec la Villa Floridiana al Vomero per Lucia Migliaccio, duchessa di Floridia e moglie morganatica del Re, che gli affid\u00f2 anche il restauro di Palazzo Partanna a Piazza dei Martiri. Sempre di questo periodo sono anche la sistemazione di Villa Lucia e la realizzazione dell'altare dell'Oratorio di Pio IX che si trova alla Reggia di Caserta. \nSuccessivamente, coadiuvato dal figlio Fausto, progett\u00f2 \"ex novo\" o ristruttur\u00f2 tutta una serie di residenze nobili napoletane, fra le quali Villa Ruffo a Capodimonte, Villa Del Balzo ai Colli Aminei e Villa Majo all'Infrascata. \nEsegu\u00ec anche numerosi progetti per il Palazzo Reale di Napoli, che tuttavia non furono realizzati. Inoltre, sempre nella citt\u00e0 partenopea, cre\u00f2 la vasta scala monumentale presso il tondo di Capodimonte.\nCon il figlio Fausto lavor\u00f2 anche a Bari, al Teatro Piccinni e alla chiesa di San Ferdinando."}
{"id": "1061693", "revid": "56818", "url": "https://it.wikipedia.org/wiki?curid=1061693", "title": "Batteremia", "text": ""}
{"id": "1061696", "revid": "106456", "url": "https://it.wikipedia.org/wiki?curid=1061696", "title": "Geotopo", "text": "Geotopo \u00e8 un termine utilizzato diffusamente nell'ambito dalla gestione del territorio. Indica la pi\u00f9 piccola unit\u00e0 spaziale geograficamente omogenea (in altre parole: una parte del paesaggio con caratteri e struttura relativamente uniformi). I geotopi definiscono quindi unit\u00e0 di territorio spazialmente limitate, riconoscibili o accessibili sulla superficie terrestre, distinguibili dalle aree circostanti in relazione a processi geologici e geomorfologici definiti.\nI geotopi possono avere una valenza non solo di tipo scientifico, ma anche ecologico e paesaggistico, ed eventualmente associarsi ad elementi di carattere storico-culturale. Per citare un esempio pratico, una grotta naturale \u00e8 allo stesso tempo oggetto di interesse scientifico per i fenomeni geomorfologici che ne sono all'origine, per la rilevanza paesaggistica delle morfologie carsiche che la contraddistinguono, e per l'eventuale presenza di siti di interesse archeologico, paleontologico, pitture o incisioni parietali, o per la rilevanza del sito nella cultura e nell'immaginario locale. Tale grotta potrebbe costituire inoltre un biotopo di notevole importanza per la presenza di faune e flore adattate al quel particolare tipo di ambiente.\nDa notare per\u00f2 che gli elementi essenziali alla definizione sono di carattere geologico e geomorfologico: ad esempio, una miniera dismessa costituirebbe un geotopo in quanto affioramento di una sezione geologica di particolare interesse, non in quanto manufatto di interesse storico (in questa accezione, potrebbe costituire un sito archeologico, o paleoindustriale).\nGeotopo e geosito.\nOccorre distinguere tra il concetto di geotopo e quello di geosito. Per geosito si intende \"qualsiasi localit\u00e0, area o territorio in cui \u00e8 possibile definire un interesse geologico-geomorfologico e/o paesaggistico per la conservazione\". Da notare che il geosito costituisce un elemento territoriale non necessariamente unitario e non necessariamente appartenente a una singola categoria: un geosito pu\u00f2 essere composto quindi da vari geotopi.\nLa classificazione dei geotopi \u00e8 fondamentale per l'individuazione dei geositi da tutelare.\nGeotopo e biotopo.\nConsiderando la definizione di biotopo, i due concetti possono apparire come sinonimi, ma non lo sono. La rilevanza del biotopo \u00e8 infatti in funzione della comunit\u00e0 biologica che esso supporta (e di cui costituisce il substrato e la componente chimico-fisica). Come gi\u00e0 detto, il geotopo \u00e8 invece definito primariamente per i suoi caratteri geologici e geomorfologici. Ovviamente, le due categorie possono coincidere in un unico oggetto: un geotopo pu\u00f2 (anche se non necessariamente) coincidere con un biotopo, e viceversa. Ad esempio: una scogliera marina pu\u00f2 costituire un biotopo in quanto supporta un ecosistema ben preciso (sia subacqueo che subaereo); costituisce invece un geotopo per le proprie peculiarit\u00e0 morfologiche e paesaggistiche, conseguenza della natura e origine delle rocce che la compongono e dei processi erosivi che l'hanno determinata.\nClassificazione.\nI criteri con i quali sono classificati i geotopi sono di diverso ordine:\nDi seguito alcuni esempi di classificazione:\nGli esempi riportati sono tematici (riguardano cio\u00e8 l'ambito di interesse scientifico), ma a seconda degli scopi sono possibili anche altri tipi di classificazione:\nPer la gestione del territorio, \u00e8 necessario inoltre stabilire il rischio di degrado dei geotopi individuati."}
{"id": "1061699", "revid": "1543377", "url": "https://it.wikipedia.org/wiki?curid=1061699", "title": "EuroRAP", "text": "EuroRAP \u00e8 l'acronimo di \"European Road Assessment Programme\", ed \u00e8 un'associazione internazionale non lucrativa con sede in Bruxelles che si occupa di analizzare lo stato di sicurezza delle strade, e di definirne degli standard qualitativi.\nProgetto fratello di Euro NCAP, EuroRAP vanta al suo interno numerose associazioni di automobilisti ed Istituzioni europee; tramite l'assegnazione alle strade di punteggi per la sicurezza, l'associazione vuole sensibilizzare l'opinione pubblica, gli automobilisti e le istituzioni al fine di contribuire ad una riduzione dell'alto numero di morti sulle strade.\nFinalit\u00e0 dell'associazione.\nLe finalit\u00e0 istituzionali dell'associazione sono sostanzialmente due: effettuare periodiche mappe di rischio delle strade europee corredandole di suggerimenti per migliorarne la sicurezza, con l'intento di ridurre gli incidenti in tali aree, e promuovere l'introduzione del concetto di \"valutazione del rischio\" nelle progettazioni di nuove strade, nella loro manutenzione e miglioramento e nelle modifiche dei tracciati esistenti. L'analisi dei risultati contribuisce in modo sensibile a individuare i migliori punti di intervento per apportare migliorie a situazioni preesistenti, cos\u00ec come a fornire indicazioni per la realizzazione di nuovi tracciati.\nProtocolli istituiti.\nPer raggiungere le finalit\u00e0 dell'associazione sono stati gi\u00e0 sviluppati due protocolli standard europei: la cosiddetta \"Mappatura degli indici di rischio\" e la valutazione dei livelli di sicurezza delle strade attraverso l'assegnazione di \"stelle\", secondo il \"Road Protection Score\" (cio\u00e8 il \"punteggio del grado di protezione offerto dalle strade\").\nMappatura degli indici di rischio.\nLa \"Mappatura degli indici di rischio\" viene effettuata su dati reali, basandosi sul numero di morti e feriti nei vari tratti di strada presi in considerazione. La carta EuroRAP mostra quali siano i livelli di rischio a cui \u00e8 esposto un automobilista in un certo tratto, cos\u00ec come la sua variazione a seconda della posizione all'interno del tratto stesso. Sono al momento disponibili le mappe solo di alcuni paesi europei, ma la categorizzazione sta rapidamente crescendo, grazie all'interesse mostrato dalle Istituzioni in tal senso.\nAl momento \u00e8 allo studio un progetto analogo anche per l'Australia, denominato AusRAP.\nSono stati definiti quattro tipi diversi di mappe: una per il livello di rischio per gli automobilisti, una sulla densit\u00e0 degli incidenti stradali, una sul \"comportamento\" di una determinata strada in relazione con strade aventi caratteristiche simili, una sulle strade che possono essere soggette a riduzione di incidenti.\nCome esempio, dalle mappe si evince che il rischio di incidenti su una strada extraurbana ad una sola corsia \u00e8 quattro volte superiore a quello presente in un'autostrada, e che i tassi di incidentalit\u00e0 delle strade meno sicure sia dieci volte superiore a quello delle strade pi\u00f9 sicure.\nGrado di protezione offerto dalle strade.\nTramite il \"Road Protection Score\" vengono assegnate delle \"stelle\" che definiscono il livello di protezione di una strada. Tramite automezzi dotati di telecamere, le strade vengono mappate e valutate da ispettori che valutano gli aspetti di sicurezza e di rischio del percorso. In particolare, si \u00e8 notato che sono quattro i tipi di incidenti mortali predominanti:"}
{"id": "1061700", "revid": "599013", "url": "https://it.wikipedia.org/wiki?curid=1061700", "title": "Theron Smith", "text": "Carriera.\nFormatosi alla Ball State University, dopo un grave infortunio, \u00e8 stato scelto al Draft NBA 2003 dai Memphis Grizzlies ed ha poi militato nei Charlotte Bobcats. In seguito ha giocato nei Florida Flame (NBDL).\nNella NBA vanta una media di 2,8 punti a partita, ma non ha giocato molti match.\nNel 2006 ha giocato a Cant\u00f9, con risultati non completamente al di sopra delle attese."}
{"id": "1061707", "revid": "767487", "url": "https://it.wikipedia.org/wiki?curid=1061707", "title": "Ryan Ross", "text": "All'et\u00e0 di 12 anni riceve la sua prima chitarra come regalo di Natale. Si unisce a Spencer Smith, amico d'infanzia, che suona la batteria, e i due iniziano a fare cover dei Blink-182. Arrivati al liceo, al gruppo si uniscono Brent Wilson e Brendon Urie. Inizialmente Ryan era il vocalist della band e Brendon il chitarrista, ma accorgendosi delle potenzialit\u00e0 vocali di quest'ultimo, i ruoli si scambiano. Nonostante ci\u00f2, Ryan rimane comunque il compositore della band. Il gruppo manda un demo a Pure Volume, viene ascoltato da Pete Wentz dei Fall Out Boy che ne rimane impressionato tanto da andare fino a Las Vegas per sentire le prove del gruppo in un garage. Per i quattro giovani ragazzi, chi ancora al liceo e Ryan solo al primo semestre all'Universit\u00e0 del Nevada, inizia una grande avventura, quando firmano un contratto con una casa discografica e prendono il nome di \"Panic! at the Disco\".\nNel luglio del 2006 per\u00f2, dopo il lancio dell'album \"A Fever You Can't Sweat Out\", succede una cosa che far\u00e0 cancellare tre date del tour della band: il padre di Ryan, un ex soldato che aveva combattuto in Vietnam e che non approvava la scelta di vita del figlio, muore in seguito a gravi problemi d'alcolismo; il ragazzo cade in depressione. Quella stessa estate il gruppo vince agli MTV Video Music Awards il premio per il miglior video dell'anno. \nBrent Wilson viene allontanato dal gruppo e il suo posto viene preso da Jon Walker. Cos\u00ec inizia un lungo tour, che tocca anche citt\u00e0 europee. Nel 2008 esce il nuovo album, \"Pretty. Odd.\", che ha influenze di gruppi del passato come i Beatles.\nNel 2009, dopo anni di collaborazione con Brendon Urie, Ryan Ross decide di abbandonare i \"Panic! at the Disco\" Cape Town insieme a Jon Walker, a causa di divergenze artistiche, per creare un nuovo gruppo, \"The Young Veins\", che esordisce con il singolo \"Change\"."}
{"id": "1061710", "revid": "599013", "url": "https://it.wikipedia.org/wiki?curid=1061710", "title": "Marco Russ", "text": "Statistiche.\nPresenze e reti nei club.\n\"Statistiche aggiornate al 19 maggio 2016.\""}
{"id": "1061714", "revid": "729019", "url": "https://it.wikipedia.org/wiki?curid=1061714", "title": "Assedio di Nicea (1097)", "text": "L'assedio di Nicea, durato dal 14 maggio al 19 giugno 1097, fu un avvenimento bellico che apr\u00ec le porte dell'Asia Minore agli eserciti crociati durante la Prima Crociata.\nPremessa.\nNicea, situata sulla sponda orientale del Lago Ascanio, era stata strappata ai bizantini dai Turchi selgiuchidi nel 1077 ed eretta a capitale del Sultanato di R\u016bm. Nel 1096 la crociata dei pezzenti, la prima fase della Prima Crociata, era culminata nel saccheggio delle terre intorno alla citt\u00e0 e nella successiva inaspettata vittoria dei turchi. Confortato da questa prima vittoria, il sultano Qilij Arslan I ritenne che un eventuale ritorno dei crociati non potesse rappresentare un serio pericolo e perci\u00f2 lasci\u00f2 la sua famiglia e i suoi tesori a Nicea per combattere contro i Danishmendidi per il controllo della citt\u00e0 di Melitene.\nL'assedio crociato.\nI crociati lasciarono Costantinopoli alla fine di aprile del 1097 e Goffredo di Buglione fu il primo a giungere in vista di Nicea con Boemondo, suo nipote Tancredi d'Altavilla, Raimondo IV di Tolosa e Roberto II delle Fiandre, nonch\u00e9 con Pietro l'Eremita, alcuni sopravvissuti della \"Crociata dei pezzenti\" e alcune forze bizantine sotto il comando di Manuele Boutoumites. Il 6 maggio l'esercito crociato era giunto al completo ma a corto di viveri, cosicch\u00e9 Boemondo organizz\u00f2 dapprima l'approvvigionamento per poi stringere d'assedio la citt\u00e0 a partire dal 14 maggio. Boemondo si install\u00f2 col suo accampamento a nord della citt\u00e0, Goffredo ad est e Raimondo a sud.\nIl 16 maggio i difensori turchi della citt\u00e0 fecero un'incursione fuori dalle mura ma subirono una sconfitta in una schermaglia che cost\u00f2 la vita a 200 uomini. Nel contempo Qilij Arslan, avvisato dell'attacco, riusc\u00ec a fare ritorno a Nicea ma l'esercito crociato ebbe la meglio sulle sue avanguardie il 20 maggio; il giorno successivo Qilij Arslan stesso usc\u00ec sconfitto da una giornata di sanguinosi scontri con l'esercito invasore, ma riusc\u00ec a porsi in salvo all'interno delle mura.\nL'intervento e la vittoria bizantina.\nL'imperatore bizantino Alessio I Comneno aveva intanto deciso di non accompagnare l'esercito crociato e lo aveva seguito a distanza, per poi accamparsi nei pressi del villaggio di Pelecanum. Da questa localit\u00e0, situata lungo le sponde del lago Ascanio, Alessio Comneno organizz\u00f2 un blocco del lago servendosi di imbarcazioni che vi aveva fatto trasportate via terra. Il blocco serv\u00ec a tagliare le vie di approvvigionamento agli assediati e fu un fattore decisivo per la resa della citt\u00e0, che fu negoziata segretamente tra i turchi e i generali bizantini all'insaputa dell'esercito crociato. Alessio diede istruzioni al generale Taticius di unirsi ai crociati nell'assalto alle fortificazioni, mentre Manuele Boutoumites fu incaricato di simulare un attacco in un altro punto delle mura. Fu cos\u00ec che il 19 giugno Nicea capitol\u00f2 di fronte all'esercito bizantino.\nBoutoumites, nominato nel frattempo duce di Nicea, proib\u00ec alle truppe crociate - che nel frattempo erano giunte a conoscenza dell'inganno e si stavano apprestando a saccheggiare la citt\u00e0 - l'ingresso in Nicea se non in gruppi inferiori ai dieci uomini per volta. I generali turchi furono espulsi, cos\u00ec come la famiglia del sultano che venne ricevuta con onori a Costantinopoli ed infine rilasciata senza alcun riscatto. Per ingraziarsi i crociati, Alessio Comneno fece grandi elargizioni di denaro, cavalli ed altre regalie, mentre Boutoumites richiese ed ottenne ai condottieri crociati un giuramento di vassallaggio all'imperatore.\nIl 26 giugno l'esercito crociato prosegu\u00ec il suo cammino verso la Terrasanta, lasciandosi Nicea ormai bizantina alle spalle; la prima crociata era invece solamente all'inizio, e nel giro di alcuni giorni i Turchi selgiuchidi avrebbero tentato la rivincita nella battaglia di Dorileo."}
{"id": "1061715", "revid": "110157", "url": "https://it.wikipedia.org/wiki?curid=1061715", "title": "S\u00f6dermanland", "text": "S\u00f6dermanland \u00e8 una provincia storica (\"landskap\") della Svezia sud-orientale. \u00c8 situata nella regione di Svealand e fa parte, a livello amministrativo, della contea di S\u00f6dermanland e di Stoccolma. \nConfina con le province di \u00d6sterg\u00f6tland, N\u00e4rke, V\u00e4stmanland e Uppland.\nIl confine settentrionale con la provincia di V\u00e4stmanland \u00e8 rappresentato dal vasto lago M\u00e4laren e la provincia si affaccia, ad est, sul Mar Baltico."}
{"id": "1061718", "revid": "466539", "url": "https://it.wikipedia.org/wiki?curid=1061718", "title": "Harriet Beecher Stowe", "text": "Biografia.\nHarriet Beecher Stowe, settima figlia di un ministro calvinista e pastore congregazionista Lyman Beecher, fu allevata con i suoi nove fra fratelli e sorelle, in un'atmosfera di grande religiosit\u00e0. Nel 1832 il reverendo Beecher si trasfer\u00ec a Cincinnati, vicino al confine dell'Ohio, per fondarvi un seminario, e vi condusse i figli. Nel 1836 la giovane sposa un collega del padre, Calvin Stowe, eccentrica figura di teologo; il matrimonio sar\u00e0 allietato da una numerosa prole (sette figli).\nNonostante gli impegni familiari, Harriet, su cui il nativo Nuova Inghilterra esercita un invincibile, nostalgico fascino, comincia a scrivere. Esordisce con una serie di bozzetti su \"\u00abscene e tipi fra i discendenti dei Padri Pellegrini\u00bb\"; questi contributi saranno raccolti e pubblicati nel 1843 sotto il titolo di \"Mayflower\". Seguono alcune operette di economia domestica, raccolte di canzoni e racconti popolari del New England e altri brevi scritti d'occasione. Nel corso di quegli anni la Stowe comincia a nutrire accese simpatie per il movimento antischiavista, sostenuto anche dal padre e dalla cognata, Catherine Beecher.\nNel 1850, di ritorno nella Nuova Inghilterra, Harriet, vivamente colpita da una lettera di Catherine, decise di scrivere un'opera volta a illustrare le tristi condizioni degli schiavi. Tornata nell'Est, pubblic\u00f2 a puntate sul \"\"National Era\" (un giornale di Washington di impronta abolizionista) il romanzo \"La capanna dello zio Tom\" (\"Uncle Tom's cabin\", 1852), che ebbe una immensa popolarit\u00e0 e sort\u00ec un ruolo importante nel promuovere la causa abolizionista. Secondo un noto aneddoto, il presidente Abraham Lincoln, incontrando l'autrice, le avrebbe detto: \"So, you are the little lady who caused this big war\"\".\nTra i romanzi successivi, che non ebbero la grande notoriet\u00e0 del primo, si ricordano: \"Dred, racconto della palude desolata\" (\"Dred: a tale of the great dismal swamp\", 1856, continuazione de \"La capanna dello zio Tom\") e \"Cittadini d'altri tempi\" (\"Oldtown folks\", 1869). La Stowe fu anche sostenitrice del vegetarianismo e fautrice di iniziative legislative per la protezione degli animali."}
{"id": "1061719", "revid": "339392", "url": "https://it.wikipedia.org/wiki?curid=1061719", "title": "C.c.r.", "text": ""}
{"id": "1061727", "revid": "1305772", "url": "https://it.wikipedia.org/wiki?curid=1061727", "title": "Superfrog", "text": "Superfrog \u00e8 un videogioco a piattaforme sviluppato per i computer Amiga dal Team17 nel 1993 con l'intento di seguire la scia dei giochi a piattaforme veloci iniziata da \"Sonic\" per le console di SEGA. Venne realizzata anche una versione per Amiga CD32 e successivamente una conversione per MS-DOS (1994).\nTeam17 ha utilizzato nel gioco e sulla confezione diverse grafie (\"SuperFrog\", \"SUPERFROG\" e \"Superfrog\"), ma il sito ufficiale del Team17 riporta la nomenclatura \"Superfrog\".\nStoria.\nIl gioco viene introdotto da un'animazione realizzata da Eric W. Schwartz: un principe viene trasformato in un rospo da una strega, che rapisce la ragazza del principe. Mentre il principe trasformato in ranocchio si sofferma sulle coste del fiume dominato dalla disperazione, vede una bottiglia di Lucozade e la beve. La bibita avr\u00e0 la propriet\u00e0 di trasformare la rana in \"Superfrog\" (con un mantello rosso alle spalle), ridestando la volont\u00e0 di rivalsa dell'eroe del gioco. L'obiettivo \u00e8 quindi raggiungere la strega e salvare la ragazza.\nIl gioco \u00e8 stato sponsorizzato dalla bibita energetica Lucozade, che viene utilizzata anche come power-up durante il gioco. Sponsorizzazioni di questo tipo erano state gi\u00e0 fatte, per esempio in \"Zool\", sponsorizzato dai Chupa Chups, e in \"Cool Spot\", sponsorizzato dalla 7 Up."}
{"id": "1061733", "revid": "767487", "url": "https://it.wikipedia.org/wiki?curid=1061733", "title": "Awake and Breathe", "text": "Awake and Breathe \u00e8 il secondo album del gruppo irlandese B*Witched. Pubblicato il 5 novembre 1999, a circa un anno dal fortunato album d'esordio B*Witched, questo nuovo lavoro arriva al 5\u00ba posto nella classifica degli album pi\u00f9 venduti nel Regno Unito. Dall'album vengono estratti tre singoli, mentre un quarto non verr\u00e0 mai pubblicato visto gli insuccessi dei precedenti."}
{"id": "1061742", "revid": "118025805", "url": "https://it.wikipedia.org/wiki?curid=1061742", "title": "I tre musici", "text": "I tre musici \u00e8 un olio su tela realizzato nel 1921 dal pittore spagnolo Pablo Picasso. Misura cm 200,7x222,9 ed \u00e8 conservato nel Museum of Modern Art di New York.\nQuest'opera tratta un soggetto musicale ed \u00e8 considerata il capolavoro del Cubismo sintetico. L'immagine viene scomposta in zone geometriche, differenziate soprattutto dal diverso uso del colore, e successivamente viene ricomposta sinteticamente, formando dunque un'immagine inedita.\nLa celebre opera raffigura tre personaggi mascherati: al centro c'\u00e8 Arlecchino con una chitarra, a sinistra Pulcinella, che suona un clarinetto, e a destra evidentemente Pantalone che canta mostrando lo spartito. La figura sulla destra da per\u00f2 sfogo a diverse interpretazioni, infatti, in alcuni libri \u00e9 identificato come un monaco invece che con Pantalone. \u00c8 rappresentato inoltre un cane che siede placido sulla sinistra sotto il tavolo.\nBen noto \u00e8 il legame di Picasso con l'Italia e con la cultura italiana, commedia dell'arte compresa. Il suo viaggio a Roma, Napoli e Pompei del 1917 fu occasione per assimilare la figura di Pulcinella.\nLa visione per quanto riguarda i tre musici \u00e8 frontale e bidimensionale, ma cambia per quanto riguarda la stanza in quanto si recupera il senso di tridimensionalit\u00e0 e profondit\u00e0.\nLa concezione dello spazio \u00e8 tuttavia contraddittoria in quanto la parete di sinistra appare innaturalmente pi\u00f9 lunga rispetto a quella di destra, infatti le due linee rette che dovrebbero unirsi per chiudere il pavimento appaiono palesemente sghembe.\nI colori di questo dipinto sono piatti e distesi su ampie porzioni del dipinto. Da notare la differenza di colore tra i dipinti del cubismo analitico (terrosi, neutri, tendenti alla monocromia) e i dipinti del cubismo sintetico (brillanti)."}
{"id": "1061743", "revid": "74801", "url": "https://it.wikipedia.org/wiki?curid=1061743", "title": "Sidney Wicks", "text": "Carriera.\nHigh school e College.\nFrequent\u00f2 la Alexander Hamilton High School a Los Angeles, California, ma a causa dei suoi voti bassi dovette andare alla Santa Monica Junior College per un anno prima di trasferirsi al college, precisamente all'UCLA.\nNell'UCLA divenne una star: port\u00f2 la squadra dell'universit\u00e0 a vincere tre campionati NCAA dal 1969 al 1971.\nNBA.\nI Portland Trail Blazers selezionarono Wicks al Draft NBA 1971 alla seconda scelta, in quella stagione viaggi\u00f2 con medie di 24,5 punti e 11,5 rimbalzi a partita, e gli fu assegnato il NBA Rookie of the Year Award.\nWicks gioc\u00f2 anche con i Boston Celtics e i San Diego Clippers, ma non fu mai capace di giocare ai livelli del suo anno da rookie, partecip\u00f2 comunque a 4 NBA All-Star Game. In totale milit\u00f2 nella NBA dal 1971 al 1981.\nDopo una stagione in Italia, alla Reyer Venezia, torn\u00f2 a UCLA come vice-allenatore per quattro stagioni."}
{"id": "1061744", "revid": "1543377", "url": "https://it.wikipedia.org/wiki?curid=1061744", "title": "Donna seduta (Picasso 1920)", "text": "Donna seduta \u00e8 un'opera del pittore spagnolo Pablo Picasso, realizzata nel 1920, a olio su tela, (92x65 cm). \u00c8 conservata al Mus\u00e9e National Picasso di Parigi.\nIl quadro \u00e8 il proseguimento di un suo precedente lavoro: Ritratto di Olga in poltrona, realizzato durante il suo viaggio romano.\nPicasso realizz\u00f2 un altro quadro intitolato \"Donna seduta\" nel 1938."}
{"id": "1061747", "revid": "121149740", "url": "https://it.wikipedia.org/wiki?curid=1061747", "title": "The Maze (album)", "text": "The Maze \u00e8 un album in studio di Vinnie Moore, pubblicato nel 1999 dalla Shrapnel Records."}
{"id": "1061749", "revid": "1543377", "url": "https://it.wikipedia.org/wiki?curid=1061749", "title": "NBA 2K7", "text": "NBA 2K7 \u00e8 un videogioco di pallacanestro per Xbox e PlayStation con squadre e campionati della NBA, National Basketball Association. Il \"roster\" ufficiale \u00e8 aggiornato al 14 luglio 2006, per cui alcuni colpi di mercato non sono verificabili all'interno del gioco (ad esempio il passaggio di Allen Iverson dai Philadelphia 76ers ai Denver Nuggets in cambio di Andre Miller e Joe Smith).\nUna particolarit\u00e0 di questo gioco \u00e8 la possibilit\u00e0 di assemblare i vari replay salvati per creare autentici video musicali in stile pubblicitario, ma potranno usufruirne solo gli abbonati a Xbox Live."}
{"id": "1061750", "revid": "1305772", "url": "https://it.wikipedia.org/wiki?curid=1061750", "title": "X2 (videogioco)", "text": "X2, spesso indicato anche come Project X-2 \u00e8 un semplice ma tecnologicamente notevole sparatutto a scorrimento di genere fantascientifico sviluppato dal Team17 e dalla Ocean Software. Il gioco \u00e8 il seguito di Project-X.\nA differenza di molti altri videogiochi non ne \u00e8 stata realizzata una versione per personal computer, probabilmente per lo scarso successo del gioco. Il gioco era uno sparatutto bidimensionale presentato quando oramai il mercato era dominato dai prodotti tridimensionali. Il gioco nonostante il nome non ha legami con il film \"X-Men 2\" degli X-Men.\nIl gioco venne distribuito in oriente da Capcom, Team17 e Capcom lavorarono in sinergia per cercare di rendere il gioco pi\u00f9 interessante per i giocatori di quel mercato."}
{"id": "1061752", "revid": "217591", "url": "https://it.wikipedia.org/wiki?curid=1061752", "title": "Giuseppe Toniolo", "text": "Ha saputo proporre e realizzare in concreto la visione di un modello di organizzazione sociale cristianamente ispirato e fondato sul primato della sussidiariet\u00e0. \u00c8 stato proclamato venerabile da Paolo VI il 7 gennaio 1971 e beatificato il 29 aprile 2012 dal cardinale Salvatore De Giorgi.\nBiografia.\nNacque a Treviso, nella parrocchia di Sant'Andrea, nel 1845, in una famiglia della buona borghesia veneta. La famiglia si trasfer\u00ec in varie citt\u00e0 del Veneto per seguire il padre, ingegnere. Giuseppe frequent\u00f2 le scuole medie nel Collegio di Santa Caterina - poi \"Marco Foscarini\" - a Venezia. Prosegu\u00ec gli studi alla Facolt\u00e0 di Giurisprudenza dell'Universit\u00e0 di Padova, dove i suoi maestri furono Fedele Lampertico e Angelo Messedaglia. Si laure\u00f2 il 21 giugno 1867. Gi\u00e0 l'anno seguente fu nominato assistente alla cattedra giuridico-politica dell'Universit\u00e0 di Padova; nel 1873 consegu\u00ec la libera docenza in Economia politica.\nFu dapprima insegnante presso l'Istituto tecnico di Venezia (dal 1874); dopo una breve supplenza del Messadaglia nell'Universit\u00e0 di Padova, nel 1878 fu chiamato come professore straordinario di Economia politica nell'Universit\u00e0 di Modena e Reggio Emilia. Rimase a Modena solo un anno: nel 1879 ottenne grazie a un concorso l'insegnamento della stessa disciplina nell'Universit\u00e0 di Pisa. Nel 1882 fu nominato professore ordinario nell'ateneo toscano. Toniolo tenne la cattedra di Economia politica fino alla morte (1918).\nNel 1883 ebbe tra i suoi allievi a Pisa Werner Sombart, che divenne successivamente una delle massime autorit\u00e0 internazionali di economia politica.\nFond\u00f2 nel 1893 a Pisa la \u00abRivista internazionale di scienze sociali e discipline ausiliarie\u00bb, rivista scientifica che viene pubblicata ancora oggi.\nIl 4 settembre 1878 spos\u00f2 Maria Schiratti di Pieve di Soligo, dalla quale ebbe sette figli.\nGiuseppe Toniolo mor\u00ec nel 1918. Le sue spoglie riposano presso il Duomo di Santa Maria Assunta a Pieve di Soligo, in provincia di Treviso.\nPensiero economico.\nStudioso dell'economia della Firenze medievale, Toniolo pens\u00f2 di ritrovarvi un modello ancora valido ai suoi tempi: quello di una societ\u00e0 in cui la cooperazione tra le varie corporazioni di arti e mestieri, avrebbe prodotto sia benessere per i lavoratori sia democrazia, in un'armonica \"civitas\" cristiana.\nAssertore della libert\u00e0 di commercio, Toniolo invece non era fautore della libera circolazione dei capitali, convinto com'era che la finanza fosse strumentale all'economia reale e non dovesse mai ridursi a mero mezzo di arricchimento, a tutto vantaggio dei pochi percettori di rendita.\nIl ruolo nel movimento cattolico.\nLa figura di Giuseppe Toniolo occupa un posto importante nella storia del pensiero e dell'organizzazione del laicato cattolico. La sua azione risulta particolarmente importante perch\u00e9 fu svolta negli anni in cui - dopo la presa di Roma nel 1870 e prima del Concordato del 1929 - il \"Non expedit\" vietava ai cattolici la partecipazione diretta alla vita politica italiana, generando un \"vulnus\" democratico non indifferente. In questo senso, importante \u00e8 stato anche il dialogo sempre cercato fra tutte le posizioni cattoliche, dalla meno transigente a quella pi\u00f9 \"pragmatica\" di chi riteneva ormai possibile un'azione anche politica.\nNel dicembre 1889 Toniolo fond\u00f2 a Padova l'\u00abUnione cattolica di studi sociali\u00bb, di cui fu il presidente; l'organismo tenne tre congressi: 1892 a Genova; 1894 a Milano e 1896 a Padova. In occasione del congresso di Milano, Toniolo formul\u00f2 il primo programma sociale cristiano, chiamato \"Programma dei cattolici di fronte al socialismo\" (oggi noto come Programma di Milano, 3 gennaio 1894). Il \u201cProgramma di Milano\u201d giunse a tre anni di distanza dall'enciclica \"Rerum Novarum\" di Leone XIII. Il Toniolo intendeva rilanciare i princip\u00ee contenuti nell'enciclica: essa aveva avuto una ricezione iniziale molto favorevole, ma nei tre anni successivi gli animi si erano assopiti. Toniolo affermava la necessit\u00e0 di occuparsi della classe operaia per farla uscire dalla condizione di subalternit\u00e0 che la opprimeva. Proponeva coraggiosamente la ricostituzione degli enti morali ecclesiastici, incamerati dallo Stato, che per secoli avevano svolto una funzione essenziale nell'alleviare la miseria delle persone svantaggiate. Inoltre Toniolo suggeriva la realizzazione di una riforma agraria e sosteneva la necessit\u00e0 della creazione di associazioni operaie cattoliche. Per riassumere il suo programma in una frase coni\u00f2 lo slogan: \u00abProletari di tutto il mondo unitevi in Cristo sotto il vessillo della Chiesa!\u00bb.\nToniolo non fu mai propriamente impegnato nella sfera politica, ma fu tra i fondatori della Federazione Universitaria Cattolica Italiana (1896). Collabor\u00f2 anche con l'Opera dei Congressi, inserito nella II Sezione (Economia sociale, diretta da Stanislao Medolago Albani).\nLa sua azione sociale fu contrassegnata da una profonda sintonia con il magistero ecclesiale. Inoltre, la sua formulazione del \"concetto cristiano di democrazia\" fu il punto di partenza di tutto il movimento della democrazia cristiana. Dopo lo scioglimento dell'Opera dei Congressi (1904), papa Pio X promosse la nascita di un nuovo organismo unitario e ne affid\u00f2 la formazione al Toniolo. Egli riorganizz\u00f2 l'azione dei laici cattolici nell'\u00abUnione popolare\u00bb.\nGiuseppe Toniolo fu ispiratore e promotore della prima Settimana Sociale dei Cattolici Italiani, che tenne a battesimo nel 1907.\nNel 1918, prima di morire, convinse padre Agostino Gemelli a fondare un istituto cattolico di studi superiori. Gemelli fond\u00f2 l'istituto nel 1920. Da esso, appena un anno dopo, prese vita l'Universit\u00e0 Cattolica del Sacro Cuore di Milano.\nOpere.\nIl contributo di Giuseppe Toniolo agli studi economico-sociali \u00e8 testimoniato da numerose pubblicazioni. Nei primi saggi \u00e8 visibile l'interesse alle problematiche legate alla divisione del lavoro e alla distribuzione della ricchezza:\nTra il 1881 e il 1893 sono predominanti gli interessi di storia economica:\nDopo il 1893 Toniolo riprende le tematiche legate alla realt\u00e0 contemporanea e al programma sociale cristiano, alternando studi di carattere applicato con interventi dottrinali, storici e critici, fino alle grandi sintesi di tipo sociologico:\nProduce anche analisi storico-critiche sulla dottrina e sul movimento socialista che andava rapidamente giganteggiando:\nTra il 1908 e il 1921 furono pubblicati i primi tre volumi (\"Introduzione generale\"; \"Produzione\"; \"Circolazione\") del suo \"Trattato di economia sociale\". Quest'opera \u00e8 considerata la sua pi\u00f9 importante e quella che meglio riassume scientificamente la vastit\u00e0 della sua attivit\u00e0 di studioso.\nNel 2012, in occasione della sua beatificazione, la casa editrice delle Banche di Credito Cooperativo Ecra ha stampato il libro \"\u201cPer un miglior bene avvenire\u201d. Scritti Scelti (1871-1900)\". Una raccolta di scritti, curata da Romano Molesti e con prefazione di Lorenzo Ornaghi, all'origine della cooperazione creditizia italiana.\nCulto e memoria.\nNel 1933, per desiderio della FUCI, fu avviato il processo di canonizzazione. Il 14 giugno 1971 papa Paolo VI lo dichiar\u00f2 venerabile. Ai fini della beatificazione la Chiesa cattolica ha considerato miracolosa la guarigione di Francesco Bortolini che, nella notte tra sabato 3 e domenica 4 giugno 2006, a Barbisano, una frazione di Pieve di Soligo, era caduto da un'altezza di circa quattro metri sbattendo violentemente la testa. Soccorso immediatamente e portato all'ospedale Santa Maria dei battuti di Conegliano in terapia intensiva, era stato posto in coma farmacologico e dichiarato irrecuperabile. Domenica 11 giugno, mentre tutta la comunit\u00e0 di Pieve pregava per Francesco chiedendo l'intercessione del venerabile Toniolo, il giovane si era risvegliato, venendo dimesso poco tempo dopo dall'ospedale in buone condizioni. Una commissione di cinque medici dichiar\u00f2 scientificamente inspiegabile l'accaduto, e il 14 gennaio 2011 papa Benedetto XVI riconobbe che la guarigione era un miracolo avvenuto per l'intercessione del venerabile Giuseppe Toniolo.\nIl 20 settembre 2011, nel duomo di Pieve di Soligo, avvenne la ricognizione canonica del corpo di Giuseppe Toniolo. Erano presenti il vescovo di Vittorio Veneto Corrado Pizziolo, il vescovo emerito Alfredo Magarotto e il vescovo postulatore Domenico Sorrentino. Il corpo, ricomposto da tre medici della locale ULSS, fu posto in una nuova urna marmorea. Dopo una solenne celebrazione tenutasi in Duomo il 7 ottobre 2011 (nel 93\u00ba anniversario della morte), l'urna fu riposta dentro il suo sarcofago. Giuseppe Toniolo fu proclamato beato il 29 aprile 2012. La memoria liturgica \u00e8 stata fissata al 4 settembre, data del matrimonio del beato con Maria Schiratti.\nIntitolazioni.\nPrima di morire, Giuseppe Toniolo affid\u00f2 a padre Agostino Gemelli il compito di realizzare una \u00abUniversit\u00e0 Cattolica\u00bb.\nNel 1919 padre Gemelli, insieme ad altre eminenti personalit\u00e0 sotto il profilo culturale e religioso, Ludovico Necchi, Francesco Olgiati, Armida Barelli ed Ernesto Lombardo, fondano a Milano l'Istituto Giuseppe Toniolo di Studi Superiori, ente garante e fondatore dell'universit\u00e0. Il nuovo ateneo, denominato Universit\u00e0 Cattolica del Sacro Cuore, \u00e8 inaugurato ufficialmente il 7 dicembre 1921.\nPer il contributo offerto da Giuseppe Toniolo come professore e come fautore dell'economia sociale cattolica cooperativistica, portata avanti dalle banche di credito cooperativo, due istituti sono stati intitolati a suo nome: la BCC \"Giuseppe Toniolo\" di Genzano di Roma e la BCC \"Giuseppe Toniolo\" di San Cataldo, in Sicilia."}
{"id": "1061754", "revid": "62748", "url": "https://it.wikipedia.org/wiki?curid=1061754", "title": "Ludwig Geyer", "text": "Ludwig Geyer \u00e8 stato il secondo marito di Johanna Rosine P\u00e4tz, madre di Richard Wagner, che lo spos\u00f2 nel 1814 dopo la morte, nel 1813, del primo marito e quando il piccolo Richard aveva appena un anno.\nAnche se taluni si spingono ad attribuire a Ludwig Geyer la paternit\u00e0 di Richard Wagner (ma questo fatto non pu\u00f2 essere n\u00e9 confermato n\u00e9 smentito), \u00e8 certo che Ludwig Geyer abbia contribuito in maniera fondamentale alla formazione di Richard: sin dalla pi\u00f9 piccola et\u00e0 il patrigno porta a teatro il figlioccio e quest'ultimo rimane impressionato dal contatto assiduo con il mondo del palcoscenico.\n\u00c8 risultata priva di fondamento, invece, l'ipotesi che Geyer fosse ebreo (figlio di madre ebrea).\nLa morte di Geyer, avvenuta quando Richard aveva otto anni, causa al fanciullo un grande dolore che contribuisce ad imprimergli un carattere insofferente ed instabile. Wagner porter\u00e0 il cognome Geyer fino all'et\u00e0 di quindici anni e anche successivamente andr\u00e0 fiero del cognome e del patrigno."}
{"id": "1061757", "revid": "406204", "url": "https://it.wikipedia.org/wiki?curid=1061757", "title": "Gian Luigi Gessa", "text": "Biografia.\n\u00c8 docente di Neuropsicofarmacologia all'Universit\u00e0 degli Studi di Cagliari dove ha diretto per lungo tempo il Dipartimento di neuroscienze. \u00c8 il responsabile del gruppo italiano sullo studio delle dipendenze da droghe e da farmaci, dirigendo in materia anche gruppi di ricerca del Consiglio Nazionale delle Ricerche. Come ricercatore ha lavorato ai National Institutes of Health di Bethesda (Maryland) diretto dal Professor Bernard Beryl Brodie ed al Scripps Research Institute di La Jolla (California), prima di tornare in Italia e divenire uno dei pi\u00f9 autorevoli esperti nella ricerca neurofarmacologica.\nSotto la sua direzione il Dipartimento di Neuroscienze dell'Universit\u00e0 di Cagliari si \u00e8 classificato al ventitreesimo posto al mondo tra gli istituti di ricerca nel campo della Farmacologia. La Neurofarmacologia di Cagliari \u00e8 stata anche riconosciuta dal Ministero dell'universit\u00e0 e della ricerca scientifica e tecnologica quale \"Centro di Eccellenza\" per la ricerca sulla Neurobiologia delle Tossicodipendenze.\nGian Luigi Gessa \u00e8 a capo del CICAP Sardegna e membro del comitato scientifico della \"Rivista di Psichiatria\" con sede all'Universit\u00e0 degli Studi di Roma \"La Sapienza\". Ha ricoperto inoltre il ruolo di presidente della SIF - Societ\u00e0 Italiana di Farmacologia. Attualmente \u00e8 professore emerito di farmacologia presso l'Universit\u00e0 di Cagliari e membro associato dell'Istituto di Neuroscienze del Consiglio Nazionale delle Ricerche.\nPer la sua attivit\u00e0 di ricerca ha ricevuto dall'Accademia Nazionale dei Lincei il Premio Camillo Golgi. Nel 2004 scende in politica al fianco di Renato Soru: con altri intellettuali sardi di spicco, quali Giulio Angioni, Francesco Pigliaru e Giovanna Cerina, si candida a consigliere regionale nella lista di \"Progetto Sardegna\" e viene eletto con 4613 preferenze.\nDal 2 giugno 2006 \u00e8 Grande ufficiale dell'Ordine al merito della Repubblica italiana."}
{"id": "1061760", "revid": "486946", "url": "https://it.wikipedia.org/wiki?curid=1061760", "title": "Libero comune", "text": ""}
{"id": "1061768", "revid": "599013", "url": "https://it.wikipedia.org/wiki?curid=1061768", "title": "Ernie DiGregorio", "text": "Carriera.\nDiGregorio, dopo aver trascorso la carriera NCAA al Providence College, fu scelto nel 1973 dai Kentucky Colonels della ABA.\nOpt\u00f2 invece per la NBA, dove i Buffalo Braves lo avevano chiamato con la terza scelta assoluta, e in quella stagione vinse il NBA Rookie of the Year Award segnando 15,2 punti a partita e guidando la lega nella percentuale ai tiri liberi e negli assist. DiGregorio detiene il record di assist in una partita per un rookie, 25 (insieme a Nate McMillan).\nNon riusc\u00ec mai a confermare quel livello di gioco ma ebbe una discreta carriera. Nella stagione 1976-77 fu nuovamente il migliore nei tiri liberi con una percentuale del 94,5%. Al termine della stagione 1976-77 fu ceduto ai Los Angeles Lakers, ma disput\u00f2 solo 25 partite prima di essere tagliato. I Boston Celtics lo ingaggiarono a febbraio, da \"free agent\", ma gioc\u00f2 solo raramente.\nFece ancora qualche apparizione al \"training camp\" dei Celtics (nel 1981) e dei New Jersey Nets (nel 1983). Di fatto per\u00f2 le sue ultime partite su un campo NBA risalgono al 1978."}
{"id": "1061770", "revid": "599013", "url": "https://it.wikipedia.org/wiki?curid=1061770", "title": "Nicole Antibe", "text": "Nel 2007 ha vinto il titolo italiano con la Phard Napoli.\nCarriera.\nHa debuttato ad Aix-en-Provence; ha preso parte agli Europei 1999. \u00c8 arrivata in Italia nel 2003 per giocare a Schio. Nel frattempo aveva vinto il campionato europeo per nazioni con la squadra francese.\nNel 2005, con la squadra partenopea, ha vinto l'Eurocoppa battendo in finale le turche del Fenerbah\u00e7e SK Istanbul.\n\u00c8 una buona tiratrice di tiri liberi; ha anche un ottimo tiro da 3 punti, non molto eseguito ma con cui ottiene buoni risultati, come nella stagione 2002-2003 del campionato francese, quando con la squadra di Valenciennes mise a segno 3 delle 6 triple tentate in tutto il torneo. In tale manifestazione ha sempre segnato pi\u00f9 della met\u00e0 dei tentativi da 2 punti.\nNel 2007 ha portato la Phard Napoli al primo titolo italiano ed \u00e8 anche stata eletta \"Most Valuable Player\" del campionato. Nel settembre 2012 viene ingaggiata dal Taranto Cras Basket."}
{"id": "1061772", "revid": "767487", "url": "https://it.wikipedia.org/wiki?curid=1061772", "title": "Lamont Young", "text": "Biografia.\nLamont Young nasce a Napoli da Giacomo Enrico Young, possidente scozzese che si era trasferito a Napoli dall'India ed Elisabetta Swinhoe, nata a Calcutta; pur essendo nato a Napoli e riconosciuto popolarmente come napoletano non acquis\u00ec mai la cittadinanza italiana.\nOpere.\nFamoso per aver progettato e costruito il Parco Grifeo col Castello Aselmeyer, alcuni palazzi del Parco Margherita e del rione Amedeo, Villa Ebe sul Monte Echia (sua residenza personale) e la sede dell'Istituto Grenoble in via Crispi.\nA lui si devono nel 1872 anche i progetti (mai realizzati) della prima linea metropolitana partenopea (che appaiono ricordati nelle stazioni del metr\u00f2 dell'arte) e del \"rione Venezia\", la nuova citt\u00e0 fatta di canali, giardini e palazzi residenziali a bassa densit\u00e0 abitativa.\nIl nuovo rione avrebbe dovuto sorgere fra Santa Lucia e l'area flegrea, che il progetto voleva unite e collegate da un sistema di calli e canali, fra i cui uno spettacolare canale in galleria che avrebbe dovuto passare sotto la collina di Posillipo e, attraverso Fuorigrotta, avrebbe dovuto sfociare a Bagnoli che Young, con estrema lungimiranza, aveva indicato come ideale polo turistico e balneare cittadino di respiro europeo.\nIl suo stile 'pseudo-vittoriano' fu talvolta criticato in quanto non rispondente alla tradizione architettonica cittadina.\nMor\u00ec suicida a Villa Ebe, a Pizzofalcone, nel 1929.\nYoung fu anche un appassionato di motori e la sua passione per le auto lo indusse a promuovere la nascita dell'automobile club di Napoli, ufficialmente costituito il 18 febbraio del 1906, presso la sua abitazione di allora."}
{"id": "1061775", "revid": "125893552", "url": "https://it.wikipedia.org/wiki?curid=1061775", "title": "Cassano Magnago", "text": "Cassano Magnago (\"Cassan Magnagh\" in dialetto varesotto : ) \u00e8 un comune italiano di abitanti della provincia di Varese in Lombardia, e ha una superficie territoriale con un'altimetria che varia dai 242 m s.l.m. ai 321 m s.l.m.\nCassano Magnago \u00e8 stata elevata al rango di citt\u00e0 a seguito del Decreto del presidente della Repubblica del 10 novembre 1997.\nGeografia fisica.\nIdrografia.\nCassano Magnago \u00e8 bagnata da numerosi torrenti. Il torrente Rile, proveniente dalla zona collinare di Caronno Varesino, attraversa il centro di Cassano sotto il livello stradale, torna allo scoperto a sud del centro, scorrendo rettilineo verso Busto Arsizio, dove sfocia insieme al Tenore in un'area naturale di \"spagliamento\", oggi confinata da una serie di vasche. A nord del centro cassanese, il Rile riceve le acque del torrente Riofreddo, che nasce tra Cassano e Oggiona con Santo Stefano. In questa zona, proprio vicino al centro sportivo Milanello (di cui due terzi del terreno sono proprio nel territorio di Cassano Magnago), sono presenti importanti vasche di contenimento che negli ultimi anni hanno salvato la popolazione di Cassano Magnago da pericolose e nefaste alluvioni.\n\u00c8 presente sul territorio comunale anche un laghetto denominato Boza le cui acque di scolo finiscono nella valle del torrente Arno. Tale bacino era in origine una cava di argilla mentre oggi \u00e8 adibita a oasi LIPU, importante luogo di rifugio per gli uccelli. A nord est il torrente Arno lambisce Cassano. Presso San Martino confluisce nel Rile il modesto torrente Valle Pozzolo, che scorre tombinato nel tratto finale. Nella zona sud ovest di Cassano si trova il torrente Tenore, che scorre tra le campagne fino a raggiungere Busto Arsizio, dove a nord della citt\u00e0 raccoglie le acque del Rile.\nStoria.\nEt\u00e0 antica.\nSi pensa che Cassano fosse abitata sin da epoche remote, ipotesi sostenuta dal ritrovamento di un reperto archeologico, un'urna cineraria risalente al periodo tra il 600 e il 450 a.C., riconducibile alla cultura di Golasecca (dal 1000 al 500 a.C.). Nei secoli successivi giunsero nel paese nuove migrazioni di popoli. La zona tra il Ticino e l'Adda fu occupata dagli Insubri e pare che il nome di Cassano Magnago derivi proprio da questa antica popolazione celta.\nRitrovamenti poi dell'epoca romana sono dati da tipi vari di sepoltura, monete bronzee, ecc.\nIl vero simbolo di Cassano Magnago \u00e8 la torre di San Maurizio: gli archeologi ipotizzano, infatti, la sua costruzione in epoca tardo romana, usata come torre per segnalazioni, in seguito riedificata come campanile dell'omonima chiesa, poi demolita nel primo Novecento, mentre il campanile fu restaurato negli anni 1970 allo scopo di impedirne il crollo. Forse innalzata in epoca precedente a quella romana, come suggerirebbe una lunga fresatura ai piedi della collina che arriva fino all'argine del torrente Rile, la quale ha generato una parete verticale la cui altezza varia dai tre ai quattro metri, rendendo inaccessibile tutto il fronte sud della collina. Se fosse confermata la natura artificiale, ci\u00f2 lascerebbe ipotizzare la presenza di una struttura costruita dai Celti e utilizzata dai Romani dopo la conquista del territorio, per collocarvi un avamposto allo scopo di sorvegliare il territorio.\nSecondo il Dizionario di Toponomastica edito dalla UTET, che a sua volta cita l'opera di Olivieri \"Dizionario di toponomastica lombarda\", del 1961, nel XV secolo vi era \"contrata Magnaghi\", corrispondente alla parrocchia di San Giulio. Il nome deriverebbe da un proprietario latino di nome Manius o Magnius, con il suffisso -acus, che ne indicherebbe il possesso. Cassano deriverebbe da \"contrata Santa Maria apud Cerro Cassani\", dal nome del proprietario latino Cassius, col suffisso -anus. Tito Livio ne \"La storia di Roma\" racconta che nel 225 a.C., quando i Romani conquistarono Milano, gli Insubri pi\u00f9 agguerriti si rifugiarono sulle colline del varesotto e del comasco, fondando 28 cittadelle fortificate con le quali si opposero ai Romani con grande ostinazione fino al 196 a.C. Da ci\u00f2 possiamo dedurre che nel 225 a.C. esisteva una linea fortificata dal Seveso al Ticino che correva lungo la fascia collinare dove \u00e8 situata anche Cassano Magnago. La difesa del territorio, che si potrebbe chiamare \"Seprio\", cost\u00f2 agli Insubri oltre quarantamila morti, ma ottennero una pace onorevole e il diritto di eleggere i propri rappresentanti al Senato .\nSull'origine del nome di Cassano Magnago, Andr\u00e8 Martinet, massimo esponente della linguistica e a suo tempo professore alla Sorbona, in \"L'indoeuropeo, Lingue, Popoli e Culture\" sostiene che Cassano era il nome gallico della quercia, mentre Magnago sarebbe un aggettivo che deriva dalla radice del sanscrito \"magus\" (campo), quindi \"Maghnach\" da cui la derivazione in latino \"Magnagus\" e l'italiano Magnago, infine il nome di Cassano Magnago: \"Cassano Maghnach\", nella lingua dei Celti significava, forse, quercia campestre, da cui la tradizione del cerro (Quercus cerris) in piazza Santa Maria .\nPer i popoli indoeuropei la quercia era l'albero sacro alla massima divinit\u00e0, tanto che Plinio il Vecchio, nella sua Storia naturale cita il \"foedo Cassianum\" (federazione della quercia) un'alleanza tra le citt\u00e0 latine sacra a Giove Cassio, il dio della quercia .\nAnticamente piazza Santa Maria, dove \u00e8 situato il cerro, era chiamata Valascia, toponimo originato dal sanscrito \"Varahi\" (centro spirituale), quindi la piazza era gi\u00e0 un luogo sacro prima dell'arrivo dei cristiani.\nA conferma della sacralit\u00e0 del toponimo Valascia, nel Canton Ticino nell'alta val Leventina, il regno dei Leponti, c'\u00e8 un altipiano situato a mille metri di quota chiamato appunto Valascia, mentre le due localit\u00e0 situate nel territorio si chiamano Ambr\u00ec e Piotta, due toponimi la cui etimologia ci porta a \"centro del piatto\", come \"Mediolanum\" per esempio, ma anche ad ambone, podio sul quale predicavano i sacerdoti, derivante dall'indoeuropeo \"Omphalos\" (ombelico o centro spirituale), quindi si pu\u00f2 ipotizzare che per gli Insubri \"Cassano Maghnach\" e la sua \"Valascia\" erano un luogo sacro .\nEt\u00e0 medievale.\nDocumenti antichi che parlano di Cassano risalgono al 1152.\nAlla fine del Duecento, nel \"Liber Notitiae Sanctorum Mediolani\" del Canonico Goffredo da Bussero, si apprende che gi\u00e0 allora esistevano quattro chiese:\n\u00c8 inoltre accertata la presenza, dalla met\u00e0 del XIV secolo, di due monasteri femminili (quello delle Umiliate sino al 1567).\nNel 1287 l'arcivescovo Ottone Visconti fece distruggere la roccaforte di Castelseprio e fece erigere un castello in Cassano Magnago tuttora esistente. Un'effigie marmorea di Ottone Visconti era inserita nelle mura del castello: probabilmente \u00e8 scomparsa quando il castello fu rifatto nel 1808 per volere dei marchesi Del Pozzo.\nDella costruzione ottoniana \u00e8 rimasto intatto, infatti, solo l'ingresso settentrionale. Il bellicoso arcivescovo forse non fece altro che rimaneggiare delle opere militari preesistenti.\nOltre ai Visconti altre famiglie nobili furono importanti per la storia cassanese. In un documento del marzo 1364 sono nominati i Cagnola di Cassano Magnago: il loro cognome \u00e8 legato all'origine della chiesa che era dedicata a San Rocco in Soiano, di cui diventarono patroni i Bossi, nobili milanesi. A loro subentrarono gli Agazzini e infine gli Oliva che presero il loro posto nel 1800. Pi\u00f9 legati alla parrocchia di San Giulio furono i Crespi, che diedero alla parrocchia tre parroci: Bernardino (1516), Gaspare (1568) e Donato (1583) .\nLa peste.\nAnche questo territorio nel XVII secolo non fu risparmiato dalla peste, descritta con dovizia di particolari dal Manzoni. Il primo paese a esserne colpito fu Busto Arsizio nel dicembre 1629. In tale frangente tutti i paesi vicini manifestarono la loro solidariet\u00e0: Cassano Magnago contribu\u00ec con mezzo sacco di pane, , una staia e mezzo di legumi e due carri di paglia (tratto dalle \"cronache\" di Reguzzone). Nel 1630 anche il paese fu colpito dalla terribile epidemia: dati precisi sui decessi non ce ne sono ma \u00e8 certo che fra le vittime ci fu l'allora parroco di Santa Maria, Francesco Pellegatta.\nGiovan Battista Maino.\nNulla di particolare \u00e8 avvenuto a Cassano Magnago nel Seicento fino al 7 febbraio 1690.\nQuel giorno nacque a San Giulio il settimo figlio di Bartolomeo Maino e Margherita Borsa, Giovan Battista. Formatosi a Milano, si rec\u00f2 presto a Roma dove esegu\u00ec quasi tutte le sue opere e divenne una delle pi\u00f9 autorevoli personalit\u00e0 artistiche nella scultura del suo tempo. Tra le sue opere basti ricordare le due statue marmoree che si trovano in San Pietro in Vaticano e la Fontana di Trevi che altro non \u00e8 se non la traduzione in marmo di quella che egli lasci\u00f2 in stucco. Di Giovan Battista Maino, Cassano Magnago conserva una statua marmorea del Battista eseguita dal cognato, Domenico Scaramucci, secondo il suo modellino in gesso. \u00c8 conservata nella chiesa di San Giulio.\nDal Settecento al 1948.\nLa fine del Settecento port\u00f2 anche a Cassano Magnago le conseguenze della Rivoluzione francese e dell'avventura napoleonica. Scompaiono le carte ufficiali dei complicati emblemi dinastici, ma arrivano i chiari decreti di requisizione: dalle chiese spariscono le cose preziose e il Comune ci rimette 3 186 lire quando passa di qui l'esercito di Suwarow nel 1799. In questa occasione l'abate De Rossi di Cassano Magnago in fama di \u201cgiacobino\u201d \u00e8 ricercato dalla polizia austriaca e riesce a fuggire alla cattura con grande disappunto dei signori gallaratesi bersaglio delle sue \u201cprediche repubblicane\u201d. Altra figura tipica di questo periodo inquieto \u00e8 quella di Antonio Mazzucchelli, che raggiunse i pi\u00f9 alti gradi dell'esercito napoleonico con il quale partecip\u00f2 alle campagne di Prussia, Spagna, Svezia e Austria. Conclusa l'avventura napoleonica il Mazzucchelli mantenne lo stesso grado nell'esercito austriaco. Mor\u00ec a Cassano il 18 gennaio 1845 come testimonia una lapide murata nel locale cimitero. Ben documentata \u00e8 la restaurazione postnapoleonica per le rivendicazioni dei nobili e le notificazioni dell'Imperial Regio Governo. Nel 1848 Cassano Magnago offr\u00ec per la causa nazionale lire austriache \u201c410,14 oltre ad oggetti preziosi\u201d. I latenti fermenti patriottici presenti a Cassano trovarono sfogo nella cosiddetta \u201cRivoluzione delle Bandiere\u201c del 21 marzo 1859.\nLa rivoluzione delle Bandiere.\nEra il 21 marzo 1859 e i coscritti di quell'anno, chiamati dall'Imperial Regio Governo Austriaco, si recarono come al solito in via Fara a Gallarate per l'estrazione del numero di leva. Quelli di Cardano e Verghera giunsero a Gallarate con a capo della comitiva una bandiera gialla e nera simbolo del governo austriaco di allora. Quelli di Cassano Magnago con Gallarate a quella vista si inasprirono e piombarono addosso ai malcapitati e si azzuffarono seriamente in contrada Fara. La bandiera gialla e nera venne presa e stracciata; corsero sassate, bastonate a qualche coltellata, fu una vera battaglia e vincitori furono i gallaratesi e i cassanesi.\nL'impresa garibaldina.\nL'impresa garibaldina vide un cassanese in primo piano: Daniele Carabelli trombettiere dei Mille a Calatafimi (15-5-1860, una lapide lo ricorda tuttora sull'antica chiesa di San Giulio. Giuseppe Cesare Abba lo cita nella sua opera DA QUARTO AL VOLTURNO: \"...suona ancora all'orecchio di chi vi era lo squillo del Carabelli trombettiere dei Carabinieri, che durante il combattimento non cess\u00f2 un istante di suonare ...squilla ancora la sua tromba nella memoria di chi la ud\u00ec.\" Un altro dei Mille, Carlo Antognini si leg\u00f2 a Cassano Magnago divenendo consigliere comunale nel 1896. Dal 1878 era diventato cittadino cassanese anche suo suocero, l'illustre medico Angelo Dubini che dopo una brillante carriera volle passare qui la vecchiaia, dedicandosi all'apicoltura e divenne consigliere comunale e Sovrintendente alle scuole elementari. Come a Milano, anche a Cassano Magnago una via cittadina lo ricorda.\nDall'Unit\u00e0 d'Italia alla seconda guerra mondiale: la nascita dell'industria.\nDopo l'Unit\u00e0 d'Italia anche Cassano Magnago cambi\u00f2 fisonomia. L'economia agricola fondata sulla viticoltura e la produzione dei cereali lasci\u00f2 il posto allo sviluppo industriale, caratterizzato dall'industria laterizia, di cui per altro resta ancora da scrivere la storia, dai primi passi del ricamo a macchina (attivit\u00e0 nata nel 1873 con l'introduzione di macchine per ricamo da parte dello svizzero F. Reiser e sviluppatasi nella nostra zona per opera dell'industriale E. Cantoni) e da una certa diffusione dell'attivit\u00e0 orafa.\nA questo proposito gia nel 1835 il cassanese G.B. Foglia di Ferdinando aveva aperto bottega in Gallarate, in via Mercanti al n. 226.\n\u00c8 anche interessante far notare come talvolta le nascenti attivita industriali si sorreggessero a vicenda: nel 1860 l'orafo Paolo Colombo da Seregno si trasferiva a Gallarate, dove sposava la cassanese Rosa Scandroglio, figlia di un fabbricante di la\u00adterizi, e con il probabile aiuto finanziario del suocero impianta\u00adva in via Postcastello il suo primo laboratorio, dal quale negli anni seguenti uscirono parecchi operai che diedero vita a loro volta ad altri laboratori, fra cui quello dei Sommaruga di Cassano Magnago.\nLa trasformazione economica intervenne logicamente a mutare anche il tessuto sociale del paese dando vita a nuove forme di associazione.\n\u00c8 del marzo 1873 la fondazione della \"Societ\u00e0 operaia di mutuo soccorso\", dicitura ancora leggibile sull'esterno dell'ex-sede dei vigili urbani (attualmente in Villa Oliva) di via Marconi, dove la Societ\u00e0 ebbe la sua ultima sede prima dello scioglimento decretato nel 1925 dai fascisti locali. I cattolici, che si trovavano in posizione critica di fronte allo Stato liberal-borghese, ma non estraniati da\u00adgli avvenimenti politici, diedero vita a S. Giulio nel 1896 al lo\u00adcale Comitato Parrocchiale, cui aderirono 28 membri; i fatti di sangue dei moti di Milano e i decreti di scioglimento delle associazioni cattoliche del generale Bava Beccaris nel maggio 1898 ne provocarono la fine.\nNeppure le vertenze sindacali logicamente mancarono: un grande sciopero avvenne nel febbraio-marzo 1903 presso gli sta\u00adbilimenti Ottolini di Cedrate, al quale furono interessate circa 600 tessitrici, in buon numero di Cassano Magnago. L'astensione dal lavoro, conclusasi dopo venti giorni con una sconfitta delle ope\u00adraie, fu caratterizzata soprattutto, dopo la sua conclusione, dalle aspre polemiche fra la lega cattolica e la Camera del Lavoro,che per circa un mese si scambiarono insulti e calunnie dalle colonne dei rispettivi giornali, \u00ab La Battaglia \u00bb e \u00ab Popolo e Li bert\u00e0 \u00bb ; a Cassano Magnago si tenne il 25 marzo in piazza Corte (l\u2019attuale piazza Italia) un comizio socialista di proteste \u00ab con- tre le vigliacche e infami calunnie della democrazia cristiana \u00bb con l\u2019intervento di F. Buffoni allora all\u2019inizio della sua carriera politica e sindacale.\nL\u2019inaugurazione del nuovo vessillo della Camera del Lavoro di Gallarate, avvenuta nel maggio 1914, con l'intervento di B. Mussolini, ormai alla fine della sua militanza socialista, ci offre l\u2019opportunit\u00e0 di verificare l\u2019estensione delle organizzazioni socialiste a Cassano alla vigilia della I guerra mondiale; aI1\u2019inaugurazione intervennero infatti: la \u00ab Lega Orefici \u00bb, il \u00ab Circolo Socialista \u00bb. il \u00ab Circolo Giovanile Socialista \u00bb, la \u00ab Lega Muratori \u00bb, il \u00ab Circolo Famigliare \u00bb, il \u00ab Circolo Cooperativo \u00bb, il \u00ab Forno Cooperativo \u00bb, e la \u00ab Fornace Cooperativa \u00bb.\nLa prima guerra mondiale segn\u00f2 una dolorosa pausa nel benessere che tuttavia riprese subito dopo pur tra contrasti ideologici e sociali.\nUn\u2019altra ancor piu dolorosa pausa fu provocata dalla seconda guerra mondiale.\nAi caduti e dispersi(ricordiamo la ritirata dalla drammatica \"Campagna di Russia) s\u2019aggiunsero quattro volontari della libert\u00e0 che meritano un ricordo particolare: Bonicalza Albino, Brogioli Franco, Colombo Alvaros e Mazzel Gianni.\nGli anni seguenti videro un\u2019ulteriore espansione industriale e demografica tale da formare due nuovi popolosi rioni: Villa e Boschirolo, riuniti nella nuova Parrocchia di San Pietro (7-9-1969).\nOuest\u2019ultimo ventennio si \u00e8 aperto con una luminosa figura di sacerdote, don Carlo Gnocchi, che proprio nella nostra cittadina cassanese ha fondato una delle sue prime case per i Mutilatini, nel 1947. Nel 1948 per la prima volta un cassanese, Giovanni Gasparoli, fu eletto Deputato al Parlamento nazionale dopo una coraggiosa attivit\u00e0 politica e sindacale. Un'altra figura storica ricordata soprattutto per onest\u00e0 e laboriosit\u00e0 \u00e8 quella di Carlo Mazzucchelli, primo Sindaco di Cassano Magnago democratica.\nInfrastrutture e trasporti.\nFra il 1931 e il 1951 la localit\u00e0 costitu\u00ec il capolinea di una diramazione proveniente da Gallarate della tranvia Milano-Gallarate, gestita dalla STIE.\nTeatro.\nA Cassano Magnago ha sede il Cinema Teatro Auditorio, sito in piazza San Giulio di fianco all'omonima chiesa.\nPer quanto riguarda le compagnie teatrali oltre 40 anni fa \u00e8 stata fondata la compagnia dei \"Teatranti\" che mette in scena annualmente a scopo benefico commedie in dialetto varesotto."}
{"id": "1061777", "revid": "1543377", "url": "https://it.wikipedia.org/wiki?curid=1061777", "title": "Uppland", "text": "L'Uppland \u00e8 una provincia storica nella parte orientale dello Svealand, in Svezia. Confina con il Mar Baltico a nord e ad est, con il G\u00e4strikland a nord-ovest, il V\u00e4stmanland a ovest e con il S\u00f6dermanland a sud. Si estende per un'area pari a e conta abitanti (al 31 dicembre 2016). L'Uppland \u00e8 una delle province pi\u00f9 ricche di pietre runiche.\nOrigine del nome.\nIl nome Uppland era originariamente plurale: \"(j) \u00ferim upland\u00e6 folklandum\" (\"nel paese dei tre popoli di Uppland\"). Il suo significato \u00e8 \"il paese pi\u00f9 in alto dalla costa\" (\"upp\", \"sopra\" + \"land\", \"paese\"), dove \"la costa\" in questo caso \u00e8 quella del lago M\u00e4laren. Il nome della provincia compare anche nell'Upplandslagen, emanato dal re Birger di Svezia nel 1296.\nStemma.\nLo stemma dell'Uppland \u00e8 un globo crucigero d'oro su sfondo rosso. Fu ideato in occasione del funerale di Gustavo I di Svezia nel 1560.\nStoria.\nEt\u00e0 della pietra.\nSulla base di ricerche archeologiche e geologiche, si suppone che i primi abitanti dell'Uppland siano giunti da ovest nel N\u00e4rke e nel V\u00e4stmanland almeno anni fa. I primi insediamenti erano sulla costa, ma oggi si trovano all'interno della provincia a causa del fenomeno dell'isostasia verificatosi successivamente in tutta la Fennoscandia. Con l'introduzione dell'agricoltura e dell'allevamento del bestiame intorno al 4000 a.C. aumenta il numero di insediamenti stabili. Un insediamento ritrovato a \u00c5loppe (a nord-ovest di Uppsala) nel 1902 risale ai tempi della cultura del vasellame bucherellato e del Neolitico. Tra i vari monumenti antichi ritrovati, risalenti soprattutto al tardo Neolitico, si segnalano in particolare quelli nella parte centrale dell'Uppland occidentale, che \u00e8 quindi considerata la parte pi\u00f9 antica e densamente popolata della provincia durante l'et\u00e0 della pietra. A sud e a sud-est della piana di Uppsala sono stati ritrovati in grandi quantit\u00e0 reperti come asce di pietra e altri utensili in pietra - prevalentemente realizzati con pietre dell'Uppland -, ma anche ordinarie asce piatte di selce importate dalla Scania e dalla Selandia. Nell'Uppland non sono stati ritrovati gioielli realizzati in altri materiali come per esempio l'ambra, ritrovati invece nelle province meridionali, il che suggerisce che gli abitanti del luogo erano relativamente poveri. Tuttavia, altri ritrovamenti suggeriscono la presenza di contatti tra l'Uppland, le Isole \u00c5land e la Finlandia gi\u00e0 sul finire dell'et\u00e0 della pietra, ma c'\u00e8 anche chi ipotizza che contatti pi\u00f9 sporadici ci fossero anche con il Norrland.\nEt\u00e0 del bronzo.\nAll'et\u00e0 del bronzo risalgono oggetti in bronzo come asce, punte di lance, spade e tutti i tipi di gioielli. In rari casi, le armi e gioielli possono avere tracce di oro, come quelli ritrovati nella a J\u00e4rf\u00e4lla, nel tumulo di tumulo di H\u00e5gah\u00f6gen e a Torstuna. Queste scoperte testimoniano un generale aumento del benessere durante l'et\u00e0 del bronzo. I reperti in bronzo sono in parte originari dell'Uppland e in parte di origine scandinava meridionale, ma in alcuni casi provengono anche dall'Europa meridionale. Anche le incisioni rupestri nelle parrocchie di Litslena, Bogl\u00f6sa, Ramsta e \u00c5ngarn risalgono a quest'epoca.\nEt\u00e0 del ferro.\nIl numero di reperti della prima et\u00e0 del ferro \u00e8 relativamente inferiore rispetto a quello delle et\u00e0 precedenti, ma sono pervenuti in condizioni migliori: si tratta di collane di bronzo, spade di ferro, vasi di bronzo e altro ancora. Al 500 a.C. risalgono le tracce pi\u00f9 antiche di coltivazione dei cereali (chicchi di grano e orzo a Gamla Uppsala). Altri oggetti in oro e in vetro e le repliche di medaglie romane, ritrovati non solo nell'Uppland ma in tutta la Scandinavia, testimoniano il benessere del popolo e le vivaci rotte commerciali sia versp sud-est, con Costantinopoli, che verso sud-ovest, con il Belgio e la Francia.\nAl VI e al VII secolo risalgono alcune navi funerarie. Durante l'Era di Vendel, inizia a formarsi una prima gerarchia sociale che si svilupper\u00e0 pienamente nei secoli successivi.\nEpoca vichinga.\nIn tutta la provincia abbondano le tracce dell'epoca vichinga, soprattutto sotto forma di pietre runiche, ma anche di tumuli funerari e di insediamenti. Il sito archeologico pi\u00f9 importante dell'epoca vichinga \u00e8 probabilmente quello di Birka, inserito nell'elenco dei Patrimoni dell'umanit\u00e0 dell'UNESCO nel 1993.\nL'Uppland presenta una quantit\u00e0 notevole di pietre runiche, superiore a quella di qualsiasi altra provincia svedese. La maggior parte di queste risale al periodo tra X e XI secolo. Alcune di queste pietre attestano l'uso del fu\u00feark antico, ma la maggioranza presenta incisioni in fu\u00feark recente, e questa differenza \u00e8 molto utile per consentire la datazione di questi reperti. Non sappiamo con precisione quante pietre runiche siano state prodotte in tutta la provincia, ma \u00e8 molto probabile che un buon numero sia andato perduto o distrutto. Altre, invece, sono state riutilizzate e riadattate per altri scopi: \u00e8 questo il caso, per esempio, della Cattedrale di Uppsala. Ci sono anche casi di ritrovamenti di interi gruppi di pietre runiche, come nel caso delle pietre runiche di Orkesta. Tra gli incisori pi\u00f9 importanti si ricorda il nome di \u00c5smund K\u00e5resson, inventore di uno stile artistico nelle incisioni tipico dell'area.\nNegli anni 970 fu fondata Sigtuna, sede di Eric il Vittorioso, primo re svedese la cui esistenza \u00e8 storicamente accertata: per questo motivato, essa \u00e8 considerata da molti come la prima capitale della Svezia.\nMedioevo.\nGi\u00e0 nel Medioevo la provincia aveva raggiunto un'estensione pari a quella attuale ad eccezione di Eker\u00f6n, che fu parte del S\u00f6dermanland fino al 1544. Nel 1160, Sigtuna divenne la prima sede arcivescovile in Svezia, seguita nel 1164 da Uppsala, la quale divent\u00f2 nel giro di breve tempo il centro della nuova religione cristiana in Svezia. Nonostante alcuni scontri con i diversi re svedesi, i nobili locali a partire dal XIII secolo entrarono stabilmente a servizio della monarchia centrale. Alla fine del XIII secolo, una nuova citt\u00e0 inizi\u00f2 ad emergere con prepotenza, arrivando a contendere il primato a Uppsala: la futura capitale Stoccolma. Convenzionalmente, si ritiene che la citt\u00e0 sia stata fondata nel 1252. Tuttavia, Uppsala continuer\u00e0 a essere il centro della cultura svedese ancora per molto tempo, come dimostra la fondazione dell'Universit\u00e0 di Uppsala nel 1477.\nDal Rinascimento a oggi.\nNei secoli successivi alla fine del Medioevo, l'Uppland diventa la residenza preferita di nobili e uomini dell'alta societ\u00e0, attratti anche dalla crescita impressionante della vicina Stoccolma. Quando nel XIX secolo l'industrializzazione raggiunse anche la Svezia, la popolazione dell'Uppland aument\u00f2 vertiginosamente insieme al fenomeno dell'urbanesimo. Oggi la regione \u00e8 diventata una delle principali mete turistiche del paese e trae grande giovamento dalla vicinanza della capitale.\nGeografia.\nL'Uppland si trova nella parte orientale dello Svealand. Esso confina a sud con il S\u00f6dermanland, a ovest con il V\u00e4stmanland, a nord con il G\u00e4strikland e ad est con il Mar Baltico; inoltre, ha un breve confine terrestre con la provincia delle Isole \u00c5land, appartenenti alla Finlandia. Il confine in questione si estende sull'isolotto di M\u00e4rket. L'Uppland, tuttavia, non si estende fino al punto in cui si incontrano la contea di Uppsala, la contea di G\u00e4vleborg, la contea di Dalarna e la contea di V\u00e4stmanland, il che significa che non ha confini con la provincia del Dalarna.\nDescrizione del territorio.\nL'Uppland \u00e8 costituito da una pianura caratterizzata da qualche piccolo rilievo, che nella parte centrale e settentrionale della provincia sale a 50 metri sul livello del mare, ma a sud-est ci sono rilievi che raggiungono i 70 metri e nella parte occidentale arrivano fino a circa 100 metri. Le rocce sono costituite da basamento cristallino percorso da diverse piccole faglie. La calotta di ghiaccio ha modellato la conformazione del territorio. Quando il ghiaccio si ritir\u00f2, lasci\u00f2 materiale sedimentario come la tillite, spesso accompagnata a strati di argilla spessi fino a 100 metri. Questi strati sono un'eredit\u00e0 della glaciazione weichseliana quando l'area era coperta dal mare. Fu soltanto con il fenomeno successivo dell'isostasia che il territorio dell'Uppland emerse dalle acque.\nAll'Uppland appartengono tre bacini idrografici. Quello settentrionale, di dimensione ridotte, \u00e8 attraversato dal Dal\u00e4lven e annovera un solo grande lago, il T\u00e4mnaren (), da cui scorre in direzione nord-est il T\u00e4mnar\u00e5n. Nel bacino orientale, di minore ampiezza, scorrono molti corsi d'acqua, ma tutti di secondaria importanza. I pi\u00f9 grandi di questi scorrono verso nord, come l'Olands\u00e5n e lo Skebo\u00e5n. Il pi\u00f9 grande lago della zona \u00e8 l'Erken (11 metri sul livello del mare). Il resto della provincia appartiene al bacino idrografico del M\u00e4laren. Il principale corso d'acqua \u00e8 il Fyris\u00e5n, che sfocia nell'Ekoln, un'insenatura del lago M\u00e4laren. Nel M\u00e4laren vi sono diverse isole appartenenti all'Uppland, quali Lov\u00f6n, F\u00e4rings\u00f6n, Eker\u00f6n-K\u00e4rs\u00f6n-Muns\u00f6n, Bj\u00f6rk\u00f6n, Adels\u00f6n, Gr\u00f6ns\u00f6n e Arn\u00f6n. Anche la costa orientale \u00e8 attraversata da numerose insenature e, in particolare, sul lato sud-orientale, circondata da un vasto arcipelago.\nNella parte interna si estende la piana di Uppsala, particolarmente fertile e ricca di insediamenti urbani di tutte le dimensioni. Nel nord e nel nord-est il paesaggio \u00e8 piatto e, in diversi punti, paludoso, roccioso e difficile da raggiungere.\nCitt\u00e0 principali.\nDi seguito le dieci citt\u00e0 pi\u00f9 popolate della provincia"}
{"id": "1061779", "revid": "432882", "url": "https://it.wikipedia.org/wiki?curid=1061779", "title": "Deerhoof", "text": "I Deerhoof sono una band di San Francisco dedita ad un Indie rock sperimentale molto stravagante per melodie, arrangiamenti e testi.\nBiografia.\nI Deerhoof nascono nel 1994 quando il bassista Rob Frisk e il batterista Greg Saunier si incontrano a San Francisco. Un anno dopo pubblicano il loro primo singolo intitolato \"Return Of The Woods M'Lady\" sotto l'etichetta Kill Rock Stars.\nPoco dopo si unisce al gruppo Satomi Matsuzaki, cantante e bassista giapponese, Frisk passa alla chitarra ed escono i primi album: \"The Man, The King, The Girl\" (1997) e \"Holdypaws\" (1999), quest'ultimo registrato con la collaborazione di Kelly Gold in forza alle tastiere.\nPoco tempo dopo uno dei membri fondatori, Frisk, lascia la band e viene sostituito da John Dieterich, che diventa il chitarrista per il successivo lavoro \"Reveille\" (2002).\nFinalmente, col successivo album \"Apple O\"' (2003), i Deerhoof trovano la loro formazione stabile composta da Satomi Matsuzaki alla voce e al basso, John Dieterich alla chitarra, Greg Saunier alla batteria e l'ultimo arrivato Chris Cohen alla seconda chitarra."}
{"id": "1061780", "revid": "767487", "url": "https://it.wikipedia.org/wiki?curid=1061780", "title": "Let Me Rock You", "text": "Let Me Rock You \u00e8 il terzo album solista di Peter Criss, pubblicato nel 1982 per l'etichetta discografica Casablanca Records. L'album non \u00e8 mai stato pubblicato negli Stati Uniti fino al 1998 ed \u00e8 stato prodotto da Vini Poncia, che aveva gi\u00e0 prodotto il primo album solista dell'ex batterista dei Kiss."}
{"id": "1061781", "revid": "1573940", "url": "https://it.wikipedia.org/wiki?curid=1061781", "title": "Oratorio di Santa Maria Maddalena dei Malsani", "text": "L'oratorio di Santa Maria Maddalena dei Malsani si trova a Prato lungo via Firenze, che porta verso Calenzano.\nStoria e descrizione.\nSorto di fianco allo \"spedale degli Infetti\"(lebbrosario) di Sant'Iacopo, fu costruito alla fine del 1100 e ampliato nel 1221. La lebbra era stata diffusa da pellegrini e viaggiatori di ritorno dall'oriente, ma con la progressiva scomparsa della malattia dal territorio lo spedale fu soppresso, e i suoi beni passarono nel 1377 al Ceppo vecchio.\nLa chiesetta absidata, con regolare paramento in alberese, ha portale con arco bicromo e bifora retta da un colonnino in serpentino verde; all'interno la volta a crociera sul presbiterio conserva frammenti di rari affreschi della met\u00e0 del Duecento con i simboli degli evangelisti, mentre nell'abside sono dipinti un \"Cristo benedicente e santi\", di Pietro di Miniato (1414)."}
{"id": "1061782", "revid": "599013", "url": "https://it.wikipedia.org/wiki?curid=1061782", "title": "Corso Vittorio Emanuele (Napoli)", "text": "Corso Vittorio Emanuele (gi\u00e0 \"Corso Maria Teresa\") \u00e8 una delle arterie principali della citt\u00e0 di Napoli, ed \u00e8 considerata la prima \"tangenziale\" aperta al traffico.\nStoria.\nLa sua realizzazione verso la met\u00e0 del XIX secolo si deve alla volont\u00e0 di Ferdinando II che alla fine del 1852 commission\u00f2 il progetto a un gruppo di cinque architetti ed urbanisti: Errico Alvino, Francesco Saponieri, Luigi Cangiano, Antonio Francesconi e Francesco Gavaudan, con l'intento di poter avere un asse viario che mettesse in diretto collegamento due parti della citt\u00e0 poste agli antipodi e, soprattutto, la citt\u00e0 bassa col quartiere del Vomero.\nI progetti scissero la strada in tre tronconi: il primo andava da Piedigrotta al convento di Suor Orsola Benincasa, il secondo da qui fino all\"'Infrascata\" (dal 1869 chiamata via Salvator Rosa) e infine il terzo, mai realizzato, sarebbe proseguito verso Capodimonte per poi terminare in piazza Ottocalli.\nLa nuova strada, che fu chiamata \"Corso Maria Teresa\" in onore della regina, fu tracciata il 6 aprile 1853 e inaugurata dalla Famiglia Reale, da molti ministri e dagli stessi architetti il successivo 28 maggio. I lavori tuttavia furono eseguiti in fretta e furia: i sei ponti che superavano i dislivelli, per esempio, furono fatti in legno. Comunque entro il 1860 fu completato il primo troncone.\nNel 1860, dopo l'arrivo di Garibaldi, la strada fu intitolata al primo Re d'Italia, Vittorio Emanuele II. I lavori per completare il secondo troncone della strada tuttavia partirono dopo il 1873, data del nuovo progetto di questo tratto elaborato da quattro dei cinque architetti originari, infatti a Saponieri, che intanto era morto, subentr\u00f2 Pasquale Francesconi, fratello di Antonio.\nAl termine del corso fu aperta una piazza, inizialmente intitolata anch'essa a Salvator Rosa, al cui centro fu inaugurata il 24 novembre 1910 in occasione dei festeggiamenti per il cinquantenario del plebiscito di annessione la statua di Paolo Emilio Imbriani scolpita da Tito Angelini nel 1877. Successivamente la piazza fu intitolata a Giuseppe Mazzini, cosa che nel tempo indurr\u00e0 moltissimi napoletani a ritenere che la statua di Imbriani raffiguri invece proprio il Mazzini.\nDescrizione.\nLa strada si snoda per 4,5 chilometri dall'attuale piazza Mazzini sino a via Piedigrotta, lambendo la collina del Vomero con un andamento sinuoso e per larghi tratti panoramico.\nTranne alcuni brevissimi tratti nonch\u00e9 quello terminale (dopo la stazione della Cumana) non si trovano edifici costruiti sul lato del mare, ma solo sul lato del monte. Questo perch\u00e9 si \u00e8 voluto preservare il panoramico paesaggio che il nuovo corso offriva, a cominciare da chi promosse la sua apertura, Ferdinando II, il quale eman\u00f2 un rescritto a tutela del paesaggio della strada il 31 maggio 1853.\nL'unica linea dell'ANM che la percorre interamente \u00e8 la C16 (Mergellina - via Battistello Caracciolo). Sono presenti sul corso le fermate delle tre funicolari cittadine che portano al Vomero."}
{"id": "1061785", "revid": "34119", "url": "https://it.wikipedia.org/wiki?curid=1061785", "title": "Vunnelle", "text": ""}
{"id": "1061792", "revid": "768068", "url": "https://it.wikipedia.org/wiki?curid=1061792", "title": "Montecelio", "text": "Montecelio (fino al 1872 denominato Monticelli) \u00e8 una frazione del comune sparso di Guidonia Montecelio, della citt\u00e0 metropolitana di Roma Capitale, nel Lazio.\nIl centro urbano \u00e8 sviluppato su due colline e originariamente era sede comunale; alla nascita della citt\u00e0 di fondazione Guidonia, nel 1937, \u00e8 stato accorpato ad essa insieme all'Aeroporto militare presente in quest'ultima.\nStoria.\nMontecelio sorge su due alture che furono occupate in epoca preistorica e arcaica (sec. X-V a.C.) da un centro urbano tradizionalmente identificato con la citt\u00e0 latina di Corniculum (patria secondo la tradizione di Servio Tullio), che cess\u00f2 di esistere dopo essere stata sottomessa a Roma. Durante l'et\u00e0 romana sulle pendici dei colli sorsero varie ville rustiche e sulla vetta pi\u00f9 elevata (mt. 390) venne costruito un tempietto in opera laterizia su podio di travertino. Intorno all'anno Mille tale sommit\u00e0 per il suo valore strategico fu prescelta per la fondazione di un castello, il \"Castrum Monticellorum\", e di nuovo circondata da mura che ricalcavano quelle preistoriche. All'interno del recinto venne innalzata una imponente fortezza quadrangolare, oggi quasi completamente crollata, nella quale venne imprigionato e ucciso l'Abate di Subiaco, Pietro, che si era opposto alle mire espansionistiche dei Signori di Monticelli. Agli inizi del secolo successivo anche l'altra collina ospit\u00f2 un centro fortificato, il \"Castrum Montis Albani\", che dopo molte vicende venne unito nel 1436 al pi\u00f9 importante feudo di Monticelli e in pochi anni si spopol\u00f2 del tutto. \nNel 1145 la Rocca diede rifugio a Papa Eugenio III in fuga da Roma a Farfa con la corte pontificia, successivamente si schier\u00f2 invece con l'Imperatore Federico II contro il Papa Gregorio IX (1241). Appartenne poi a varie famiglie nobili (Capocci,Orsini, Anguillara) per poi divenire dal 1445 presidio della Chiesa sotto i Cardinali governatori d'Estouville, Balva, Orsini, Della Rovere. Nel 1550, diminuita l'importanza strategica, Monticelli fu acquistato dai Cesi che lo tennero fino al 1678, sotto la signoria vi fu un notevole incremento demografico, il paese si ampli\u00f2, vide sorgere nuovi edifici (Palazzo Cesi, Arco di Santa Maria in Piazza San Giovanni) e abbellire le chiese esistenti (San Lorenzo, Sant'Antonino, Sant'Antonio, Santa Maria). Nello stesso periodo tal Anselmo de' Romani gi\u00e0 segretario dell'arcivescovo di Salisburgo, tornato in patria edific\u00f2 la Villa Dei Romani sulla collina di Carcibove. Grande merito viene dato al vescovo don Bernardo Panicola, autore di molti restauri e molto introdotto nella vita politica del Vaticano. \nMa fu nel secolo seguente, sotto i Borghese, che la Comunit\u00e0 intraprese i lavori pi\u00f9 impegnativi con la costruzione della nuova grande Chiesa di San Giovanni (1710), sorta sul luogo di una pi\u00f9 antica. Nello stesso tempo sulle rovine dell'abbandonato Monte Albano veniva edificato il vasto complesso francescano di San Michele Arcangelo, abitato dai frati sino al 1873, restaurato negli anni '90 per ospitare l'Istituto di Grafica e Comunicazione della Regione Lazio ed attualmente sede del museo archeologico Rodolfo Lanciani, dove \u00e8 conservato il capolavoro scultoreo della Triade Capitolina. Con l'unione dello Stato Italiano il paese cambi\u00f2 il suo nome in Montecelio (1871). \nNel 1916, durante la prima guerra mondiale, il Corpo Aeronautico, occup\u00f2 parte dei terreni di Montecelio, nella zona pianeggiante fino alla localit\u00e0 \"Le Prata\", per crearvi un Campo di Aviazione in cui si addestravano gli allievi piloti. Dopo il conflitto l'Aeroporto di Montecelio, intitolato al Ten. Col. Alfredo Barbieri caduto in combattimento acquis\u00ec sempre maggiore importanza. Il comune di Guidonia Montecelio fu costituito con Regio Decreto Legge il 21 ottobre 1937 unendo i centri abitati di Montecelio e Guidonia il primo gi\u00e0 capoluogo del comune omonimo. \nNel 1998 vi \u00e8 stata girata una parte del film \"Incontri proibiti\" di Alberto Sordi."}
{"id": "1061794", "revid": "725642", "url": "https://it.wikipedia.org/wiki?curid=1061794", "title": "V\u00e4rmland", "text": "Il V\u00e4rmland \u00e8 una provincia storica della Svezia, situata nella regione dello Svealand."}
{"id": "1061795", "revid": "484532", "url": "https://it.wikipedia.org/wiki?curid=1061795", "title": "Yashica", "text": "Yashica (in giapponese \u30e4\u30b7\u30ab) \u00e8 un'azienda giapponese produttrice di macchine fotografiche fondata nel dicembre 1949 a Suwa, Nagano, in Giappone.\nStoria.\nLa \"Yashima Seiki KK\" (\u516b \u6d32 \u7cbe \u6a5f \u682a\u5f0f\u4f1a\u793e; in inglese Yashima Seiki Co.) fu fondata nel dicembre 1949 a Suwa, Nagano, in Giappone. Nel giugno 1953 il nome fu cambiato in \"Yashima K\u014dgaku Seiki KK\" (\u516b \u6d32 \u5149\u5b66 \u7cbe \u6a5f \u682a\u5f0f\u4f1a\u793e; in inglese Yashima Optical Industry Co.) e la prima macchina fotografica fu la Yashimareflex, una reflex a due lenti che dal 1954 si chiam\u00f2 Yashinaflex. Sempre nel 1953 inizi\u00f2 la collaborazione con il produttore di ottiche KK Tomioka K\u014dgaku Kikai Seiz\u014dsho (\u682a\u5f0f\u4f1a\u793e \u5bcc \u5ca1 \u5149\u5b66 \u5668\u68b0 \u88fd\u9020 \u6240, in inglese Tomioka Optical Co., Ltd.).\nIl nome della societ\u00e0 fu cambiato in \"Yashica KK\" nel 1958. Nello stesso anno, Yashica rilev\u00f2 la Nicca Camera Co. Ltd., fondata nel 1940 da ex impiegati della Canon, che in precedenza aveva costruito fotocamere a telemetro basate sui modelli Leica. La gamma Nicca continu\u00f2 a vivere sotto forma di Yashica YE e YF.\nNel 1968, Yashica rilev\u00f2 il suo fornitore di obiettivi, KK Tomioka Kogaku Kikai Seizosho. Nello stesso anno \u00e8 apparsa l'ultima fotocamera reflex a due obiettivi, la Yashica Mat 124 G, un popolare modello entry-level. Nello stesso anno, Yashica present\u00f2 la TL Electro X, la prima reflex con un esposimetro completamente elettronico.\nNel 1972 fu firmato un accordo di cooperazione commerciale e industriale tra Yashica, Carl Zeiss e F. A. Porsche per lo sviluppo di fotocamere sotto il nome Contax con design di F. A. Porsche e obiettivi di Carl Zeiss. L'innesto delle ottiche per le reflex denominato \"Contax/Yashica\" sviluppato da Zeiss era comune con le reflex Yashica. Queste venivano vendute con obiettivi di produzione giapponese, ma accoglievano anche le rinomate ottiche tedesche.\nNel 1974 usc\u00ec la Contax RTS, come primo risultato di questa collaborazione. Grazie alla compatibilit\u00e0 degli obiettivi e dei motori, le fotocamere SLR Contax e Yashica formarono un sistema uniforme. Successivamente seguirono numerose altre Contaxkamera, dal 1984 anche fotocamere compatte, dal 1994 fotocamere a telemetro con obiettivo intercambiabile, nel 1998, il medio formato con la SLR Contax 645. Il sistema Contax-N presentato nel 2000 rimase senza un equivalente nella gamma Yashica. Poco dopo, la consociata Tomioka Optical rilev\u00f2 la produzione a contratto della maggior parte degli obiettivi Zeiss per le fotocamere Contax. \nDal 1975 Yashica adott\u00f2 la baionetta della Contax RTS per i propri corpi macchina, a partire dal modello FX-1. L'FX-2 e la FR seguirono nel 1976, la FR I e la FR II nel 1977. Nel 1979 usc\u00ec sul mercato la FX-3, un modello entry-level di successo, che rimase nella gamma con varie modifiche fino al 2002. L'ultimo modello, l'FX-3 Super 2000, offriva 1/2000 sec come velocit\u00e0 dell'otturatore pi\u00f9 elevata. Nel 1980 usc\u00ec la FX-D Quartz, che era in gran parte identica alla Contax 139 Quartz, che fu lanciata nello stesso anno.\nNel 1983 Yashica \u00e8 stata acquistata da Kyocera che, dopo aver cessato la produzione di fotocamere marcate Yashica nel 2005, ha rivenduto il marchio nel 2008 al MF Jebsen Group di Hong Kong. Sotto la sussidiaria JNC Datum Tech International Ltd. di quest'ultimo gruppo, Yashica produce dal 2011 fotocamere e videocamere digitali, cornici digitali, lettori DVD portatili, player audio digitali, registratori audio digitali, binocoli, telefoni cellulari ed SD cards. La produzione continu\u00f2 sino al 2005.\nNell'ottobre del 2017 Yashica annuncia una nuova macchina fotografica digitale."}
{"id": "1061797", "revid": "212348", "url": "https://it.wikipedia.org/wiki?curid=1061797", "title": "Quarzo rosa", "text": "Il quarzo rosa \u00e8 un quarzo traslucido, di colore rosa pallido, ma pu\u00f2 essere anche cristallino, sino ad essere quasi trasparente o traslucido nelle variet\u00e0 pi\u00f9 pregiate e ricercate; il colore della polvere \u00e8 bianco, mentre presenta una lucentezza vitrea ed un'ottima diffusione della luce (\u00e8 sempre meglio non tenerlo troppo a lungo sotto il sole: potrebbe sbiadirsi e perdere la sua particolare lucentezza).\nStoria.\nIl minerale fu utilizzato per decorare il razionale ebraico. Veniva usato dai maghi per prevedere il futuro. Gli antichi romani utilizzavano il quarzo rosa come cicatrizzante dopo avere esposto dei pezzi del minerale al sole, sempre dai romani veniva creata una pietra artificiale in vetro simile al quarzo rosa. Dagli scavi archeologici di Susa sono emersi dei sigilli cilindrici.\nAspetto.\nUna certa quantit\u00e0 di inclusioni di rutilo sotto forma di aghetti possono creare nei campioni che sono stati tagliati a faccia curva una forma di asterismo a sei punte.\nCome tutte le pietre appartenenti alla famiglia dei quarzi, ha la propriet\u00e0 della piezoelettricit\u00e0."}
{"id": "1061801", "revid": "1305772", "url": "https://it.wikipedia.org/wiki?curid=1061801", "title": "Body Blows", "text": "Body Blows \u00e8 un picchiaduro sviluppato per computer Amiga nel 1993 dal Team17. Il gioco \u00e8 compatibile con tutti i sistemi Amiga con un joystick e 1 MB di RAM. Venne pubblicata anche una versione per MS-DOS. Il gioco ha avuto due seguiti nel 1994, \"Body Blows Galactic\" e \"Ultimate Body Blows\". \nModalit\u00e0 di gioco.\nEsistono tre modalit\u00e0 di gioco:\nPersonaggi.\nVi sono 11 combattenti in Body Blows. Nella modalit\u00e0 a singolo giocatore si possono scegliere solo 4 personaggi, Nik, Dan, Junior o Lo Ray. Nelle altre modalit\u00e0 si possono utilizzare 10 personaggi.\nInformazioni tecniche.\nIl gioco \u00e8 compatibile con i computer Amiga 500, 500+, 600, 1200, 2000, 3000, 4000. Body Blows richiede almeno 1 MB di RAM ma \u00e8 in grado di utilizzare l'eventuale memoria aggiuntiva per ridurre i caricamenti. Body Blows utilizza quattro canali per la musica, il parlato e gli effetti sonori. Il gioco gestisce il PAL completo con scorrimento a 50\u00a0Hz e 32 colori. Il gioco non pu\u00f2 essere installato sul computer dato che non utilizza il formato standard dei floppy disk; questo limite \u00e8 aggirato solo nella versione specifica per Amiga 1200 (AGA), uscita nel 1994, che permette invece l'installazione su hard disk."}
{"id": "1061804", "revid": "125222925", "url": "https://it.wikipedia.org/wiki?curid=1061804", "title": "Palazzo arcivescovile (Napoli)", "text": "Il Palazzo Arcivescovile \u00e8 un palazzo di Napoli che s'erge nell'insula tra il Duomo e largo Donnaregina, in cui \u00e8 situato l'accesso.\nFu eretto agli inizi del XV secolo per volont\u00e0 del cardinale Enrico Minutolo, l'accesso del vecchio palazzo prospetta in via Sedil Capuano. Il vecchio palazzo sorge sulle rovine di una basilica paleocristiana, dalla quale \u00e8 emerso il quadriportico durante alcuni recenti lavori.\nL'aspetto odierno \u00e8 frutto delle ristrutturazioni avvenute nel XVII secolo da parte del cardinale Decio Carafa. Verso la met\u00e0 del secolo il cardinale Ascanio Filomarino incaric\u00f2 l'architetto bolognese Fr\u00e0 Bonaventura Presti dei lavori di restauro e di espansione, durante i quali si provvide all'ampliamento longitudinale del palazzo e all'apertura dei tre portali in piperno della facciata.\nNell'interno affreschi di Giovanni Lanfranco e Santolo Cirillo; in un'altra sala, ritratto di Lello da Orvieto. Dal portale di sinistra che conduce agli uffici della Curia, sormontato da una statua di Giulio Mencaglia, si giunge all'entrata settentrionale del Duomo.\nSulla destra sono visibili strutture architettoniche dell epoca paleocristiana; nell'ambiente si conservano le lastre di un calendario marmoreo del IX secolo e rilievi del XII secolo."}
{"id": "1061806", "revid": "818832", "url": "https://it.wikipedia.org/wiki?curid=1061806", "title": "Vegetazione climax", "text": "La vegetazione climax \u00e8 la vegetazione che si stabilisce in un dato luogo a certe condizioni climatiche in assenza di azione dell'uomo dopo un certo periodo di tempo. Le foreste tropicali sono un esempio di vegetazione climax, come del resto le foreste temperate, le tundre, le praterie, le steppe.\nQuesti tipi di vegetazione sono governati principalmente dalla latitudine della regione in cui si trovano. In queste regioni esistono varianti, dipendendo dall'altitudine, dall'ambiente e dalla posizione geografica, dal microclima prevalente e dal tipo di suolo. \nUn ecosistema che ha raggiunto il suo climax \u00e8 pi\u00f9 resistente alle aggressioni climatiche o antropiche di una piantagione artificiale."}
{"id": "1061808", "revid": "287451", "url": "https://it.wikipedia.org/wiki?curid=1061808", "title": "Dialetto Potentino", "text": ""}
{"id": "1061811", "revid": "1149807", "url": "https://it.wikipedia.org/wiki?curid=1061811", "title": "Episodi di Pok\u00e9mon", "text": "L'anime \"Pok\u00e9mon\" \u00e8 suddiviso in sette parti: \"Pocket Monsters\", \"Pocket Monsters Advanced Generation\", \"Pocket Monsters Diamond &amp; Pearl\", \"Pocket Monsters Best Wishes!\", \"Pocket Monsters XY\", \"Pocket Monsters Sun &amp; Moon\" e \"Pocket Monsters (2019)\", quest'ultima attualmente in onda sull'emittente televisiva giapponese TV Tokyo.\nNel doppiaggio statunitense, ogni serie \u00e8 stata inoltre suddivisa in stagioni dotate di un numero variabile di episodi, della durata di circa ventidue minuti. Il protagonista dell'anime \u00e8 Ash Ketchum, accompagnato dal suo Pok\u00e9mon Pikachu e dai suoi amici."}
{"id": "1061820", "revid": "1305772", "url": "https://it.wikipedia.org/wiki?curid=1061820", "title": "Ultimate Body Blows", "text": "Ultimate Body Blows \u00e8 un picchiaduro a incontri uscito nel 1994 per computer Amiga e MS-DOS dal Team17. Unisce le caratteristiche dei precedenti giochi Body Blows e Body Blows Galactic, per un totale di 22 personaggi, pi\u00f9 miglioramenti vari in tutti gli aspetti."}
{"id": "1061832", "revid": "287204", "url": "https://it.wikipedia.org/wiki?curid=1061832", "title": "V\u00e4stmanland", "text": "Il V\u00e4stmanland \u00e8 una provincia storica della Svezia."}
{"id": "1061833", "revid": "1305772", "url": "https://it.wikipedia.org/wiki?curid=1061833", "title": "Body Blows Galactic", "text": "Body Blows Galactic \u00e8 un videogioco picchiaduro sviluppato nel 1993 dal Team17 per i computer Amiga e MS-DOS. Il videogioco \u00e8 il seguito del picchiaduro Body Blows."}
{"id": "1061834", "revid": "481349", "url": "https://it.wikipedia.org/wiki?curid=1061834", "title": "Fronte interno", "text": "La locuzione fronte interno \u00e8 stata utilizzata da gran parte della pubblicistica storiografica, giornalistica e politica contemporanea per descrivere la decisiva influenza che i sentimenti maggiormente diffusi nella classe dirigente, negli apparati amministrativi e giudiziari e, in generale, nell'opinione pubblica di uno Stato possono esercitare sulla conduzione e, quindi, sull'esito della partecipazione dello Stato medesimo ad una guerra o, comunque, ad un forte impiego attivo di forze armate.\nIl caso pi\u00f9 noto di sconfitta militare a seguito della volont\u00e0 contraria del fronte interno fu la ritirata dal Vietnam da parte degli Stati Uniti durante la Guerra del Vietnam. In questi casi la sconfitta pu\u00f2 essere vissuta come un tradimento da chi invece voleva proseguire una guerra non ancora persa sul campo di battaglia: \u00e8 il caso del mito della Dolchsto\u00dflegende che avrebbe favorito l'ascesa del Nazismo.\nStoria.\nItalia.\nLa partecipazione dell'Italia ad entrambe le guerre mondiali presenta molteplici caratteristiche di cedimento del fronte interno. Quella alla seconda guerra italo-etiopica pu\u00f2 essere, viceversa, annoverata fra i casi nei quali il fronte interno ha \"tenuto\".\nPrima guerra mondiale.\nTra le cause della rotta di Caporetto dell'ottobre del 1917 viene, spesso, inserito il cedimento del fronte interno, espressosi in grossolani errori negli alti comandi, nocive \"gelosie\" fra i generali, influenza sul morale delle truppe della forte opposizione di gran parte della sinistra e di una parte del mondo cattolico all'impresa bellica italiana.\nMa la profondit\u00e0 del cosiddetto cedimento era destinata a manifestarsi soltanto nell'immediato dopoguerra quando il malcontento dei reduci, congedati senza prospettive d'immediata occupazione a causa della gravissima crisi economico-industriale, l'accanimento sui reduci medesimi da parte degli ex neutralisti e, dopo la stipula del trattato di Versailles del 1919, l'insistenza sul tema della \"Vittoria mutilata\" da parte di movimenti e personalit\u00e0 del nazionalismo, rivelarono l'insanabile debolezza del regime liberale, aprendo la strada alla quasi \"guerra civile\" fra nazional-fascisti e social-comunisti fino all'avvento, per tappe successive, del regime autoritario fascista, fra il 28 ottobre 1922 ed il 3 gennaio 1925.\nSeconda guerra italo-etiopica.\nIl cedimento del fronte interno italiano era il principale obiettivo delle sanzioni che la Societ\u00e0 delle Nazioni adott\u00f2 all'indomani dell'inizio dell'impresa etiopica mussoliniana, nell'ottobre 1935.\nLa particolare cura con la quale l'Italia prepar\u00f2 il suo programma di conquista; l'adesione morale all\"'impresa\" di gran parte dell'opinione pubblica che la interpretava come un \"riscatto\" della sconfitta di Adua del 1896; la presenza di un regime autoritario capace di prevenire e reprimere ogni forma di dissenso e di un sistema di propaganda ufficiale in grado di ritorcere a favore del regime gli effetti delle sanzioni della comunit\u00e0 internazionale; l'impreparazione tecnologica dell'avversario uniti alla relativa brevit\u00e0 della guerra diedero prova della completa tenuta del fronte interno tanto che, conclusa l'operazione di conquista, il regime fascista ne usc\u00ec complessivamente rafforzato e la popolarit\u00e0 del suo capo notevolmente accresciuta.\nSeconda guerra mondiale.\nIl 10 giugno 1940 l'Italia si present\u00f2 sostanzialmente impreparata all'appuntamento con la seconda guerra mondiale.\nL\"'azzardo\" con il quale Mussolini ader\u00ec all'impresa si fondava sull'assunto, errato, che la Germania, sconfitta la Francia, sarebbe prevalsa anche sul Regno Unito o, comunque, sarebbe addivenuta con questo ad un accordo particolarmente vantaggioso, nel volgere di pochi mesi.\nNonostante la partecipazione italiana alla guerra si fosse presentata irta di difficolt\u00e0 fin dall'inizio, fino alla fine del 1942 pu\u00f2 dirsi che lo Stato abbia mantenuto un discreto livello di efficienza, ancora sostenuto dall'appoggio o, quantomeno, dalla non opposizione dell'opinione pubblica.\nCon la primavera del 1943, i numerosi e pesanti rovesci militari gi\u00e0 patiti in Russia, nei Balcani e nell'Africa settentrionale e orientale, l'insostenibile situazione economica interna, soprattutto riguardo ai profili dell'approvvigionamento alimentare e farmacologico, nonch\u00e9 la decisione di Stati Uniti d'America, Gran Bretagna e Unione Sovietica di proseguire la guerra fino alla resa incondizionata di Germania, Giappone e Italia (non essendo valsi i tentativi di Churchill di risparmiare al Paese mediterraneo questo destino), i segni del cedimento del fronte interno iniziarono a farsi evidenti tanto che, fatto clamoroso per uno Stato autoritario in guerra, nel marzo di quell'anno, gli operai di alcune grandi fabbriche diedero vita ai primi scioperi dell\"'era fascista\".\nDel cedimento non testimoniarono soltanto i rapporti fra le Istituzioni e i cittadini, ma gli stessi apparati del Regno d'Italia e dello stesso Partito nazionale fascista tanto che l'invasione angloamericana della Sicilia, iniziata nel giugno 1943, venne ostacolata molto timidamente, mentre il Gran Consiglio del fascismo, approvando un ordine del giorno che chiedeva il ritorno al Re del comando effettivo delle forze armate, in ossequio alla lettera dell' dello Statuto del Regno, aveva determinato, di fatto, la \"caduta\" del governo Mussolini e, con essa, la fine dell\"'era fascista\".\nL'annuncio, l'8 settembre del 1943, del cosiddetto armistizio di Cassibile sottoscritto gi\u00e0 cinque giorni prima, rivel\u00f2 una vera e propria \"eclisse\" dello Stato italiano (tanto che storici contemporanei come Ernesto Galli della Loggia si riferiscono a quella data come a quella della \"morte della Patria\", contraddetti da Carlo Azeglio Ciampi che, celebrando nel 2003 il sessantesimo anniversario di quegli avvenimenti in qualit\u00e0 di presidente della Repubblica, vi legge, invece, l'inizio della sua \"resurrezione\" democratica), con la \"fuga\" precipitosa del Re, del capo del governo Badoglio e degli \"alti dignitari\" della Corte e dello Stato maggiore; lo \"sbandamento\" delle forze armate che, ignare dell'armistizio, furono lasciate in bal\u00eca della vendetta tedesca; l'assalto ai palazzi pubblici.\nQuell'8 settembre pose le premesse per una \"divaricazione\" delle coscienze e, con la nascita della neofascista Repubblica sociale italiana, persino degli eserciti e delle Istituzioni, facendo parlare alcuni (vedi Montanelli e Pavone) di guerra civile.\nCaratteristiche.\nUna \"tenuta\" del fronte interno pu\u00f2, pertanto, comportare che la partecipazione armata dello Stato raggiunga gli effetti desiderati da coloro i quali l'hanno decisa o, addirittura, ottenga risultati ancor pi\u00f9 favorevoli di quelli sperati. Un cedimento del fronte interno pu\u00f2 essere, al contrario, decisivo nel determinare o, quantomeno, accelerare o non impedire il tracollo temporaneo o definitivo del ceto responsabile dell\"'impresa\" o, nei casi pi\u00f9 estremi, un radicale mutamento nella forma di Stato fino alla scomparsa dello Stato medesimo dal novero degli \"attori\" della politica internazionale.\nL'effetto negativo dato dal cedimento del fronte interno pu\u00f2 prodursi anche quando l'impegno bellico dello Stato ha apparentemente raggiunto, almeno in parte, il risultato prefissato."}
{"id": "1061836", "revid": "133557", "url": "https://it.wikipedia.org/wiki?curid=1061836", "title": "Il ristorante al termine dell'universo", "text": ""}
{"id": "1061842", "revid": "1075510", "url": "https://it.wikipedia.org/wiki?curid=1061842", "title": "Giuseppe Scala", "text": "Biografia.\nGiuseppe Scala , insieme a Giuseppe Moleti da Messina, fu uno dei due studiosi che parteciparono, nel 1582, alla commissione dei cinque dotti creata da papa Gregorio XIII per la riforma del calendario . Chiamato dall'Universit\u00e0 di Padova per insegnare matematica, fu costretto a rifiutare per le sue precarie condizioni di salute . Mor\u00ec, infatti, giovanissimo a soli ventinove anni."}
{"id": "1061848", "revid": "125636120", "url": "https://it.wikipedia.org/wiki?curid=1061848", "title": "Club Baloncesto M\u00e1laga", "text": "Il Club Baloncesto M\u00e1laga \u00e8 un club spagnolo di pallacanestro.\nConosciuto per ragioni di sponsorizzazione come Unicaja M\u00e1laga dal nome della banca andalusa Unicaja, fu fondato nel 1992, a seguito della fusione di due preesistenti club di Malaga, decisa per avere una squadra forte a livello spagnolo ed europeo.\nLe promesse infatti non vennero disattese, l'Unicaja M\u00e1laga ora \u00e8 una delle squadre pi\u00f9 competitive dell'Eurolega.\nNel suo palmar\u00e8s vanta un titolo spagnolo, conquistato nel 2006, una Coppa del Re, vinta nel 2005 e, a livello europeo, una Coppa Kora\u0107 nel 2001 e una Eurocup nel 2017; le due vittorie in campo nazionale sono state entrambe raggiunte sotto la guida tecnica dell'allenatore italiano Sergio Scariolo.\nNel 2007 disputa per la prima volta le Final Four di Eurolega, classificandosi terza, dopo aver perso in semifinale da un'altra squadra allenata da un tecnico italiano: il CSKA Mosca di Ettore Messina.\nStoria.\nIl CB M\u00e1laga venne fondato nel 1992 grazie alla fusione dei due club locali \"Unicaja Ronda\" e \"Mayoral Maristas\".\nIl Club Baloncesto Caja de Ronda venne fondato nel 1977 per la Caja de Ahorros de Ronda. Dalla stagione 1981-82 militava nella massima categoria di pallacanestro spagnola, per poi abbandonarla solo nelle stagioni 1985-1986 e 1986-1987. Nel 1991 la Caja de Ronda entr\u00f2 a far parte dell'Unicaja e, per tale motivo, dovette cambiare il suo nome in Unicaja Ronda. L'altro club invece, l\"'Ademar Basket Club\", nacque nel 1953. Nel 1972 cambi\u00f2 denominazione in \"Club Baloncesto Maristas de M\u00e1laga\". Nel 1988 arriv\u00f2 la promozione in liga ACB con il Mayoral come sponsor.\nSi decise di fondere i due club per poter schierare nella massima serie un'unica squadra forte e che avesse l'affetto di tutta la citt\u00e0. Per questo, nel 1992 l'Unicaja Ronda e il Mayoral Maristas si unirono per formare il \"Club Baloncesto M\u00e1laga\". Lo sponsor \u00e8 rimasto sempre l'Unicaja per tutte le stagioni, ed \u00e8 per questa ragione che la squadra viene comunemente detta \"Unicaja M\u00e1laga\". Tutte le vittorie e le statistiche dei due club iniziali vennero sommate nella nuova realt\u00e0 societaria.\nNella stagione 1994-95, con Javier Imbroda in panchina e con giocatori come Nacho Rodr\u00edguez, Sergej Babkov e Michael Ansley, la squadra arriv\u00f2 seconda dietro al Barcellona. Molti ricorderanno la tripla di Ansley nella quarta partita delle finali per il titolo, che poteva dare il titolo alla squadra malague\u00f1a, ma che venne sbagliato.\nIl salto definitivo nell'\u00e9lite del basket nazionale arriv\u00f2 nel 1992, con il nuovo coach Bo\u017eidar Maljkovi\u0107. Presto arrivarono il secondo posto nella Coppa Kora\u0107 del 2000, le semifinali dei play-off della Liga ACB nel 2001 e il secondo posto nel 2002. A questi trionfi va anche sommata la vittoria della Copa del Rey, ottenuta con Sergio Scariolo in panchina e con Jorge Garbajosa leader della squadra.\nNella stagione 2005-06 vince per la prima volta nella sua storia la Liga ACB, ancora una volta grazie al giocatore madrileno che conquista il titolo di miglior giocatore delle finali. Dopo questa grande vittoria sar\u00e0 chiamato nel principale campionato al mondo, l'NBA.\nNella stagione 2006-07 l'Unicaja firm\u00f2 un'altra pagina dorata della sua storia qualificandosi per la prima volta per le Final Four dell'Eurolega, battendo il Barcellona 67-64 nella terza partita grazie ad una tripla di Pepe S\u00e1nchez a 7 secondi dalla fine. L'Unicaja termin\u00f2 la stagione come terzo miglior club d'Europa, dopo la sconfitta in semifinale contro il CSKA Mosca e la vittoria nello spareggio per il terzo posto contro il TAU Vitoria.\nNel corso di questi anni, l'Unicaja ha ottenuto alcuni record della Liga ACB. Nella stagione 2004-2005 \u00e8 stata la prima squadra a rimontare il risultato di un match di playoff dal 2-0 al 3-2 (quarto di finale contro Alicante). Nella stagione 2007-08 l'Unicaja diventa il primo club che, qualificandosi ottavo al termine della stagione regolare, riesce a battere la prima classificata nel primo turno dei playoff (il Real Madrid, per la precisione).\nDal 2013 \u00e8 guidata dal tecnico Joan Plaza. Nella stagione 2016-2017 vince l'Eurocup battendo nella serie finale Valencia per due partite a una.\nNBA Europe Live Tour 2007.\nIl 9 ottobre del 2007 vi fu il primo incontro tra il CB M\u00e1laga e una squadra dell'NBA, i Memphis Grizzlies, dove giocavano gli spagnoli Pau Gasol e Juan Carlos Navarro che debutt\u00f2 come giocatore proprio in questa partita segnando 21 punti. L'incontro si \u00e8 svolto nel palazzo dello sport Jos\u00e9 Mar\u00eda Mart\u00edn Carpena di Malaga davanti a 10.000 spettatori circa. Il risultato finale fu di 102-99 a favore degli spagnoli che diventarono il secondo club iberico della storia a battere una squadra dell'NBA.\nSettore giovanile.\nL'Unicaja di M\u00e1laga annovera anche un club minore ad esso affiliato, che svolge il ruolo di serbatoio di nuovi talenti per la prima squadra. \u00c8 il Cl\u00ednicas Rinc\u00f3n Axarqu\u00eda che gioca in Liga LEB e disputa le partite casalinghe al Torre de Benalgalb\u00f3n, che ha una capacit\u00e0 di 3000 posti a sedere.\nRoster 2021-2022.\n\"Aggiornato al 28 luglio 2021.\""}
{"id": "1061851", "revid": "287204", "url": "https://it.wikipedia.org/wiki?curid=1061851", "title": "Unicaja Malaga", "text": ""}
{"id": "1061853", "revid": "729019", "url": "https://it.wikipedia.org/wiki?curid=1061853", "title": "Bradicardia sinusale", "text": "La bradicardia sinusale corrisponde all'abbassamento della frequenza cardiaca al di sotto di 60 battiti al minuto.\nCaratteristiche.\nLa bradicardia sinusale pu\u00f2 essere:\nIl limite critico della bradicardia dipende dall'allenamento del cuore: gli sportivi sopportano senza difficolt\u00e0 bradicardie notturne anche sotto i 40/min. Per persone non allenate gi\u00e0 un ritmo &lt;40-50/min pu\u00f2 essere non emodinamicamente efficace. In caso di patologie cardiache ed extracardiache livelli simili possono portare a difetti nella perfusione cerebrale.\nLa bradicardia sinusale patologica non mostra la normale tachicardizzazione legata allo sforzo."}
{"id": "1061854", "revid": "120789023", "url": "https://it.wikipedia.org/wiki?curid=1061854", "title": "Alien Breed (serie)", "text": "Alien Breed \u00e8 una serie di videogiochi sviluppati dal Team17. I videogiochi sono sparatutto con ambientazione fantascientifica e l'ambientazione prende una chiara ispirazione dalla serie di film \"Alien\". La serie, originariamente nata per personal computer Amiga, in seguito \u00e8 stata portata su piattaforma MS-DOS e infine su console. Nel 2009 il Team17 ha pubblicato \"Alien Breed Evolution\", un nuovo capitolo del gioco sviluppato per la console Xbox 360.Nel 2010 sono stati presentati ', ' e nel settembre dello stesso anno \"\". Il produttore ha annunciato che il 17 novembre 2010 sar\u00e0 distribuito per Xbox 360 e Microsoft Windows il seguito chiamato \"Alien Breed 3 Descent\". In seguito il gioco sar\u00e0 distribuito anche per PlayStation 3. Le varie versioni del gioco pubblicate nel 2009 e nel 2010 sono state presentate come giochi per gli store online delle console.\nTitoli.\nElenco degli episodi della serie:\n\"Alien Breed Obliteration\" \u00e8 invece un titolo non ufficiale realizzato da indipendenti, che ripropone la visuale dall'alto dei primi capitoli, pubblicato gratuitamente per PC nel 2007."}
{"id": "1061859", "revid": "277947", "url": "https://it.wikipedia.org/wiki?curid=1061859", "title": "Neck-thru", "text": "Neck-through, neck-thru o neck through body (dall'inglese, letteralmente \"manico attraverso il corpo\") \u00e8 un metodo di costruzione della chitarra elettrica e del basso che implica l'estensione del pezzo che costituisce il manico per l'intera lunghezza del corpo. Le corde, la tastiera, il ponte e i pickup sono tutti montati sul pezzo. Le parti laterali del corpo sono incollate e laminate al pezzo centrale.\nStoria.\nNel 1940 Les Paul realizz\u00f2 una chitarra prototipo, chiamata \"The Log\", che pu\u00f2 essere considerata un predecessore del neck-thru.\nVantaggi e svantaggi.\nPoich\u00e9 questo metodo di costruzione \u00e8 molto complesso e dispendioso per le produzioni di massa rispetto alle costruzioni del manico bolt-on, \u00e8 usato maggiormente nelle chitarre di alto livello artigianali ma \u00e8 comunque pi\u00f9 frequentemente utilizzato nei bassi che nelle chitarre. La costruzione neck-thru permette un accesso pi\u00f9 semplice ai tasti pi\u00f9 alti, in quanto l'allacciamento del manico al corpo non esiste.\nUtilizzo.\nIl metodo neck-thru \u00e8 utilizzato da marchi come: Spector, BC Rich, Yamaha, Ibanez (principalmente per i bassi), Jackson, Conklin Guitars, PRS Guitars, Alembic, Schecter, Carvin, ESP Guitars e Rickenbacker. La Firebird e Thunderbird della Gibson sono costruite con questo metodo."}
{"id": "1061863", "revid": "114036471", "url": "https://it.wikipedia.org/wiki?curid=1061863", "title": "Villa Ebe", "text": "Villa Ebe (anche nota come Castello di Pizzofalcone) \u00e8 una palazzina neogotica che sorge sul fianco occidentale del Monte Echia a Napoli, in cima alle antiche rampe di Pizzofalcone, nel quartiere San Ferdinando.\nStoria e descrizione.\nFu costruita nel 1922 secondo il gusto e lo stile vittoriano dell'architetto ed urbanista Lamont Young che, circa vent'anni prima, si occup\u00f2 dell'edificazione del castello Aselmeyer. L'edificio assunse il nome di \"Castello Lamont\" e fu progettato su due scompartimenti distinti che fungevano uno (il lato di villa Ebe) come residenza personale dell'architetto napoletano, nel quale vi abit\u00f2 fino alla sua scomparsa avvenuta per suicidio proprio nella villa stessa; l'altro scompartimento invece fungeva da residenza per la famiglia Astarita. Quest'ultima parte del complesso, and\u00f2 definitivamente distrutta da un bombardamento degli alleati durante la seconda guerra mondiale e ci\u00f2 che rimane oggi visibile dell'opera di Young \u00e8 dunque solo la parte riguardante villa Ebe.\nIl nome originale mut\u00f2 nel corso degli anni, prendendo poi quello dell'allora giovane moglie di Young (Ebe), la quale continu\u00f2 a dimorarvi fino al 1970; in seguito, i suoi eredi ne alienarono la propriet\u00e0 al comune di Napoli. Nel 2000 un incendio doloso la danneggi\u00f2 profondamente devastandone le sale interne e distruggendo completamente l'incantevole scala elicoidale. L'elemento di spicco della villa rimane pertanto la torre quadrata con contrafforti ottagonali in pietra vesuviana con finestre ad arco poste sui tre lati della stessa.\nIl sito da anni langue abbandonato e fino agli inizi del 2000 non ha ancora preso slancio il progetto di rivalorizzazione approvato poi solo nel 2005, ma finora mai avviato. Tale progetto immagina la villa trasformata in grande museo interattivo, sede di mostre e convegni, dedicato all'architettura liberty; si prevede, inoltre, la risistemazione della panoramica terrazza (che gode di una vista a 360\u00b0 sul prospiciente golfo) e l'installazione su di essa di un moderno periscopio, secondo il modello della Torre di Tavira a Cadice.\nNonostante nel luglio 2008 la Regione Campania abbia approvato un finanziamento con fondi europei dei lavori di ristrutturazione e riutilizzo del sito per un totale di 3.350.000 euro, al 2019 la villa versa in stato di totale abbandono."}
{"id": "1061867", "revid": "1369234", "url": "https://it.wikipedia.org/wiki?curid=1061867", "title": "Ta\u00e7a de Portugal", "text": "La Ta\u00e7a de Portugal, nota in italiano come Coppa di Portogallo, \u00e8 una competizione calcistica riservata a squadre del Portogallo, seconda per importanza al campionato di Primeira Liga. \u00c8 posta sotto l'egida della FPF. La formula della coppa prevede partite ad eliminazione diretta, eccezion fatta per le semifinali disputate con partite di andata e ritorno.\nFino al 1938 si svolgeva con il nome di \"campionato del Portogallo\" (\"Campeonato de Portugal\") e assumeva la struttura di coppa con incontri a eliminazione diretta fra i campioni provinciali per decretare la squadra campione nazionale.\nLa squadra vincitrice acquisisce il diritto di partecipare alla UEFA Europa League della stagione successiva partendo direttamente dalla fase a gironi.\nVittorie per squadra.\nNel conteggio andr\u00e0 incluso il \"Campeonato de Portugal\", che \u00e8 stato riconosciuto dalla Federa\u00e7\u00e3o Portuguesa de Futebol."}
{"id": "1061883", "revid": "729019", "url": "https://it.wikipedia.org/wiki?curid=1061883", "title": "Tachicardia sinusale", "text": "La tachicardia sinusale corrisponde all'innalzamento della frequenza cardiaca al di sopra di 100 battiti al minuto.\nPu\u00f2 essere\nLa diastole, l'unico momento in cui il cuore pu\u00f2 essere perfuso e quindi ossigenato, durante la tachicardia si accorcia, diminuendo cos\u00ec l'apporto di ossigeno al tessuto contrattile del cuore. Esiste una frequenza critica, quindi, che si calcola come 220 meno l'et\u00e0."}
{"id": "1061887", "revid": "92723", "url": "https://it.wikipedia.org/wiki?curid=1061887", "title": "Ebebiy\u00edn", "text": "Ebebiy\u00edn \u00e8 una citt\u00e0 della Guinea Equatoriale situata nel nord-est del paese, al confine con il Gabon e con il Camerun.\nLa posizione geografica consente di essere il punto di collegamento commerciale da Bata, verso Yaound\u00e9 ed il centro del Gabon.\nLa citt\u00e0 \u00e8 anche il capoluogo della Provincia Ki\u00e9-Ntem e sede della Diocesi di Ebebiy\u00edn. La Cattedrale \u00e8 stata costruita in stile gotico (fondata il 15 ottobre 1982).\nEconomia.\nNella citt\u00e0 vi \u00e8 il grande mercato transfrontaliero di Akombang, uno dei pi\u00f9 grandi mercati della nazione e dell'Africa centrale, dove \u00e8 possibile trovare una vasta gamma di prodotti provenienti da tutta l'Africa, oltre ad essere un punto di incontro interculturale tra popolazioni indigene e trasportatori e commercianti temporanei provenienti da altri paesi vicini.\nInoltre, in citt\u00e0 possiamo anche trovare alcuni alberghi, tra i quali si deve evidenziare l'Hotel Mbengono, che \u00e8 stato il primo della citt\u00e0, e per lungo tempo l'unico, oltre all'Hotel Inmaculada, che sembra essere uno dei pi\u00f9 moderni della citt\u00e0.\nLingua.\nA causa della forte presenza di discendenti ispanici nella zona, lo spagnolo \u00e8 la lingua predominante.\nEbebiy\u00edn \u00e8 stata una delle citt\u00e0 ospitanti per la Coppa d'Africa 2015.\nSociet\u00e0.\nEvoluzione demografica.\nSecondo il censimento del 1983, aveva 3.540 abitanti, che nel 2001 erano cresciuti a 19.515, mentre nel 2012 era di 36.515 abitanti.\nGeografia.\nIl fiume pi\u00f9 grande del distretto di Ebebiy\u00edn \u00e8 il Rio Ki\u00e9.\nSport.\nLa squadra calcistica principale \u00e8 l'Akonangui F\u00fatbol Club.\nFatti luttuosi.\nNella citt\u00e0 \u00e8 presente una folta comunit\u00e0 camerunese e nel 2012 ci sono stati scontri xenofobi tra la popolazione locale e gli immigrati provenienti dal Camerun che hanno causato sette feriti gravi, in seguito a tali fatti i due Paesi hanno convocato un'unit\u00e0 anti crisi nella citt\u00e0, optando per la chiusura della frontiera tra i due Paesi fio al 27 luglio dello stesso anno."}
{"id": "1061889", "revid": "33751", "url": "https://it.wikipedia.org/wiki?curid=1061889", "title": "S.L. Benfica", "text": ""}
{"id": "1061890", "revid": "287204", "url": "https://it.wikipedia.org/wiki?curid=1061890", "title": "Davor Jozic", "text": ""}
{"id": "1061892", "revid": "289247", "url": "https://it.wikipedia.org/wiki?curid=1061892", "title": "C.F. Os Belenenses", "text": ""}
{"id": "1061895", "revid": "289247", "url": "https://it.wikipedia.org/wiki?curid=1061895", "title": "S.C. Braga", "text": ""}
{"id": "1061898", "revid": "320578", "url": "https://it.wikipedia.org/wiki?curid=1061898", "title": "Vit\u00f3ria F.C.", "text": ""}
{"id": "1061899", "revid": "1610933", "url": "https://it.wikipedia.org/wiki?curid=1061899", "title": "Fagiano argentato", "text": ""}
{"id": "1061902", "revid": "1272592", "url": "https://it.wikipedia.org/wiki?curid=1061902", "title": "Teatro del Silenzio", "text": "Il Teatro del Silenzio \u00e8 un anfiteatro creato sfruttando la naturale conformazione di una collina nei pressi del paese di Lajatico, in provincia di Pisa.\nStoria e descrizione.\nLa costruzione, inaugurata il 27 luglio 2006, \u00e8 stata eretta per volont\u00e0 del popolare cantante Andrea Bocelli originario di questo paese.\nSecondo l'idea originale, la struttura \u00e8 nata per essere montata ed ospitare un solo spettacolo l'anno (da qui il nome \"Teatro del Silenzio\").\nLa costruzione consta di un \"palcoscenico\" circolare di alcuni metri di raggio al cui centro campeggia una scenografia diversa ogni anno: la pi\u00f9 famosa, divenuta simbolo stesso del Teatro, \u00e8 un'imponente scultura raffigurante un volto umano eseguita dallo scultore polacco Igor Mitoraj per la scenografia di una \"Manon Lescaut\" e donata successivamente dallo scultore alla fondazione del teatro.\nA fare da fondale al palco sono stati posti alcuni blocchi di travertino toscano.\nLa platea nei giorni in cui il teatro non \u00e8 in attivit\u00e0 viene completamente smontata e il palco si trasforma in un lago artificiale.\nDa qui scaturisce la definizione di Teatro del Silenzio pi\u00f9 precisamente quel luogo nel territorio del Comune di Lajatico caratterizzato da colline che, con interventi (necessari) di movimenti terra, \u00e8 stato creato, o meglio simulato, come Teatro naturale cos\u00ec concepito."}
{"id": "1061908", "revid": "729019", "url": "https://it.wikipedia.org/wiki?curid=1061908", "title": "Stazione di Bordighera", "text": "La stazione di Bordighera \u00e8 una stazione ferroviaria posta sulla ferrovia Genova-Ventimiglia. Serve l'omonima citt\u00e0.\nStoria.\nLa stazione venne attivata il 25 gennaio 1872 in concomitanza con la tratta Savona-Ventimiglia della ferrovia Genova-Ventimiglia.\nDal 1901 nella vicina via Vittorio Emanuele presero a transitare le corse della tranvia Ventimiglia-Bordighera, soppressa nel 1936 e sostituita dall'attuale filovia.\nStrutture e impianti.\nLa stazione dispone di un fabbricato viaggiatori e di due banchine per il servizio passeggeri. Il piazzale binari \u00e8 composto dai due binari di corsa. Il terzo binario, un tempo utilizzato per le precedenze, \u00e8 stato soppresso e disarmato; lo spazio che occupava \u00e8 stato impiegato per ampliare l'adiacente passeggiata lungo il mare (lungomare Argentina).\nL'originario magazzino dell'ex scalo merci \u00e8 ora adibito a mercato ortofrutticolo e il piazzale antistante utilizzato come parcheggio e capolinea degli autobus.\nMovimento.\nL'impianto \u00e8 servito dai collegamenti regionali svolti da Trenitalia nell'ambito del contratto di servizio stipulato con la Regione Liguria, nonch\u00e9 collegamenti a lunga percorrenza effettuati anch'essi da Trenitalia. \u00c8 inoltre servito da un espresso effettuato per conto delle R\u017dD con la relazione internazionale Riviera Express Mosca-Nizza e ritorno.\nIl binario 1 viene prevalentemente usato dai treni dispari (direzione Genova), il 2 da quelli pari (direzione Ventimiglia).\nServizi.\nLa stazione, che RFI classifica nella categoria \"silver\", dispone di:\nInterscambi.\nLa stazione permette i seguenti interscambi:"}
{"id": "1061912", "revid": "383359", "url": "https://it.wikipedia.org/wiki?curid=1061912", "title": "Lari georgiano", "text": "Il lari (in georgiano: \u10da\u10d0\u10e0\u10d8; ISO 4217: GEL) \u00e8 la valuta della Georgia. \u00c8 diviso in 100 tetri. Il nome \"lari\" \u00e8 una parola in antico georgiano che denota la propriet\u00e0, mentre \"tetri\" \u00e8 un antico termine monetario georgiano utilizzato dal XIII secolo.\nKupon lari.\nLa Georgia ha sostituito il rublo russo il 5 aprile 1993 con il \"kupon lari\" alla pari. Questa valuta consisteva solo di banconote, non aveva suddivisioni e soffriva di iperinflazione. Le banconote erano emesse nei tagli da 1 a un milione di lari, inclusi i tagli da 3, 3.000, 30.000 e 150.000 lari.\nLari.\nIl 2 ottobre 1995 il governo di Eduard Shevardnadze sostitu\u00ec la valuta provvisoria con il lari, al cambio di 1 milione di kupon lari per un lari. Da allora la valuta \u00e8 rimasta abbastanza stabile.\nMonete.\nSono emesse monete nei tagli da 1, 2, 5, 10, 20 e 50 tetri, 1 e 2 lari.\nBanconote.\n1 lari - l'artista georgiano Niko Pirosmani\n2 lari - il compositore georgiano Zakaria Paliashvili\n5 lari - lo storico Ivane Javakhishvili\n10 lari - il poeta Akaki Tsereteli\n20 lari - lo statista e scrittore georgiano, \"Padre del Popolo georgiano\" Ilia Chavchavadze\n50 lari - la famosa regina georgiana Tamar\n100 lari - il poeta Shota Rustaveli\n200 lari - il soldato e leader anti sovietico (1921-1924) Kakutsa Cholokashvili\n500 lari (solo nelle relazioni interfinanziarie) - il re georgiano David IV"}
{"id": "1061914", "revid": "92723", "url": "https://it.wikipedia.org/wiki?curid=1061914", "title": "Chiesa di San Filippo Neri (Torino)", "text": "La chiesa di San Filippo Neri \u00e8 un luogo di culto cattolico di Torino. Con i suoi 69\u00a0m di lunghezza e 37 di larghezza \u00e8 l'edificio di culto pi\u00f9 grande della citt\u00e0 e sorge al centro di una zona di particolare interesse storico-artistico, sull'area gi\u00e0 occupata dalla precedente chiesa di Sant'Eusebio. Posta all'incrocio di via Maria Vittoria con via Accademia delle Scienze, dista pochi passi dal \"Collegio dei Nobili\" (attuale sede del Museo Egizio), dal vicino Palazzo Carignano posto nell'omonima piazza, dalla centralissima via Roma e da piazza Castello.\nStoria.\nLa Confederazione dell'oratorio di San Filippo Neri arriv\u00f2 a Torino nel 1648 per iniziativa di Pietro Antonio Defera e nel 1651 vi entrarono Sebastiano Valfr\u00e9 ed altri padri, residenti in una casa di borgo Po, che dal 1653 curarono la chiesa del Corpus Domini. La Confederazione acquist\u00f2 la parrocchia di Sant'Eusebio nel 1667, cedutagli dal marchese Gerolamo della Rovere. Per volere del duca Carlo Emanuele II, con lo scopo di costruire una nuova chiesa ed una nuova casa, nel 1675 venne affidato alla Confederazione un lotto inedificato tra primo e il secondo ampliamento della citt\u00e0. Questo isolato era accanto a quello destinato al Collegio dei Nobili dei Gesuiti e quello per Palazzo dei principi di Carignano. La Confederazione affid\u00f2 il progetto per l'edificazione dell'isolato all'architetto Antonio Bettino. Nel 1679 il progetto viene brevemente affidato a Guarino Guarini; le fondamenta furono completate nel 1687 e parte delle coperture nel 1703, ma un rovinoso crollo avvenuto durante l'assedio francese del 1706, danneggi\u00f2 l'intero cantiere. Nel 1714, a seguito di un periodo di grandi piogge, quando l'edificio \u00e8 quasi terminato, la grande cupola croll\u00f3 e trascin\u00f3 con s\u00e9 buona parte delle murature.\nIl progetto venne ripreso e affidato a Filippo Juvarra che vi oper\u00f2 tra il 1715 e il 1735, ma il cantiere si arrest\u00f2 nel 1738, dopo la partenza di Juvarra per la Spagna. I lavori continuarono sotto la direzione di Giovanni Battista Sacchetti e Tavigliano, e la chiesa venne messa a disposizione del culto nel 1771. La costruzione viene ultimata dal 1823 al 1854 \u00e9 ad opera dell'architetto Giuseppe Maria Talucchi. Quest'ultimo completa da subito (1823-1824) gli interni della chiesa e poi la facciata di stile neoclassico, che ultima nel 1834. Negli anni successivi (1844-1851) costruisce la sacrestia seguendo i disegni dello Juvarra e nel 1854 ripristina la gradinata e la pavimentazione del pronao. Il fronte del pronao fu completato da Ernesto Camusso nel 1891.\nDescrizione.\nIl complesso ecclesiastico \u00e8 composto dalla chiesa, dall'Oratorio e dalla Casa dei Padri ed \u00e8 caratterizzato dall'imponente facciata con pronao neoclassico, terminato dopo il 1823 dall'architetto Giuseppe Maria Talucchi, mentre \u00e8 del 1891 il frontone sovrastante, su disegno di Ernesto Camusso.\nIn origine, secondo il progetto dell'architetto Antonio Bettino, la chiesa avrebbe dovuto avere un aspetto ancora pi\u00f9 trionfante e maestoso, con tanto di cupola sovrastante il transetto. Il crollo occorso nel 1706 rese impossibile la prosecuzione del cantiere ed il nuovo progetto dell'Architetto di Corte Filippo Juvarra dot\u00f2 la chiesa della lunga navata di circa 70 metri di lunghezza e della sua caratteristica volta a botte. Oltre all'imponente lunghezza, il corpo centrale misura circa 37 metri di larghezza e il voltone \u00e8 scandito da sette finestroni semicircolari a forma di conchiglia, tipico motivo ornamentale juvarriano, che si ripete in tutte le decorazioni e le suppellettili della chiesa.\nLateralmente, si aprono le sei cappelle caratterizzate da cupole ellissoidali, troncate dalla parete perimetrale della navata. Degne di nota sono anche le colonne che le affiancano, in onice rosso di Busca.\nL'altare maggiore, di chiara ispirazione barocca, \u00e8 stato eretto nel 1703, durante il primo cantiere, ed \u00e8 opera di Antonio Bertola. La pala d'altare \u00e8 del Maratta e raffigura \"La Vergine, il Beato Amedeo, santa Caterina, sant'Eusebio, san Giovanni Battista\". Sono inoltre presenti nella chiesa dipinti del Caravoglia (\"Storie della Vergine\"), del Solimena (\"San Filippo Neri che adora la Vergine col Bambino affidandole la protezione di Torino\", 1733), del Trevisani (\"Martirio di San Lorenzo\"), del Conca (\"Immacolata Concezione e san Filippo Neri\"), ed altri del Reffo e del Milocco (quest'ultimo nella sacrestia).\nNel 1749 invece, in occasione del centenario della fondazione dell'Oratorio della Casa dei Padri, viene collocato il sontuoso Paliotto del Piffetti, vero capolavoro del noto ebanista torinese. Infine l'altare \u00e8 coronato dalle sei colonne tortili che sostengono l'alzata in marmo e le tre statue dello scultore luganese Carlo Francesco Plura (1677-1737), raffiguranti la \"Fede\", la \"Speranza\" e la \"Carit\u00e0\".\nLe orchestre e i coretti, arricchiti da putti, sono opera di Stefano Maria Clemente, mentre i medaglioni sulla volta sono opera di Giovanni Battista Bernero.\nL'organo, posto in Cornu Evangelii a destra dell'altare e databile 1831, \u00e8 opera dei fratelli Serassi di Bergamo e fu ampliato da Carlo Vegezzi Bossi nei primi del Novecento. \u00c8 stato restaurato dalla ditta Brondino Vegezzi Bossi nel 2002 e nel 2019 Marco Renolfi ha effettuato un intervento di manutenzione straordinaria. Dispone di 39 registri divisi su 2 tastiere di 61 tasti e pedaliera parallela di 27. La trasmissione \u00e8 meccanica, la consolle si trova in tribuna.\nIl pavimento del presbiterio, in marmo policromo, \u00e8 stato disegnato dallo stesso Juvarra.\nAl livello ipogeo si pu\u00f2 visitare la cripta cimiteriale risalente al Seicento e restaurata nel 2006, ove riposano i Padri fondatori, alcuni cittadini illustri dell'epoca e alcuni caduti nelle guerre napoleoniche.\nAl suo interno sono conservati anche i resti del beato Sebastiano Valfr\u00e8.\nL'adiacente Oratorio fu opera del Tavigliano nel 1723, su disegni attribuibili a Filippo Juvarra e dal 2006 ospita la sede del Museo Internazionale di Arti Applicate Oggi (MIAAO).\nAlcuni arredi vengono posti nella Chiesa in particolari occasioni liturgiche. Si tratta di:\n- un tappeto, dono del Duca d'Aosta, di oltre 100 metri quadrati posato nel periodo pasquale. Un tempo veniva utilizzato per coprire il presbiterio durante le celebrazioni solenni e i pontificati\n- un presepe realizzato alla fine Settecento dai fratelli dell'Oratorio formato da una trentina di statue in gesso e paglia con costumi tipici dell'epoca.\n- Una pala intarsiata in madreperla, tartaruga e legni duri del 1749, posta sull'altare maggiore in occasione della Pasqua, della Pentecoste e della Dedicazione della Chiesa.\nLa chiesa nel cinema.\nNella chiesa di San Filippo Neri \u00e8 ambientata la vicenda principale del romanzo \"A che punto \u00e8 la notte\" di Carlo Fruttero e Franco Lucentini, da cui \u00e8 stata tratta la miniserie televisiva omonima diretta da Nanni Loy, con Marcello Mastroianni."}
{"id": "1061915", "revid": "121932989", "url": "https://it.wikipedia.org/wiki?curid=1061915", "title": "Idolo di Pomos", "text": "Lidolo di Pomos (\u0395\u03b9\u03b4\u03ce\u03bb\u03b9\u03bf \u03c4\u03bf\u03c5 \u03a0\u03c9\u03bc\u03bf\u03cd), \u00e8 una scultura cruciforme preistorica del periodo Calcolitico (XXX secolo a.C. circa) che \u00e8 stata trovata vicino al villaggio cipriota di \"Pomos\". \nOggi \u00e8 esposta al Museo nazionale cipriota di Nicosia.\nLa scultura rappresenta una donna con le braccia aperte. Probabilmente era un simbolo di fertilit\u00e0. Un grande numero di figure simili sono state ritrovate a Cipro. Quelle di dimensioni pi\u00f9 piccole erano indossate attorno al collo come amuleti.\nCome esempio dell'arte preistorica di Cipro, \u00e8 stato scelto per le monete cipriote da 1 e 2 Euro."}
{"id": "1061933", "revid": "1305772", "url": "https://it.wikipedia.org/wiki?curid=1061933", "title": "Qwak", "text": "Qwak \u00e8 un videogioco a piattaforme/rompicapo sviluppato da Jamie Woodhouse. Il gioco venne inizialmente presentato per BBC Micro e Acorn Electron nel 1989 come parte della raccolta Acornsoft \"Play It Again Sam 10\". Una versione migliorata per Amiga venne prodotta nel 1993 da Team17. Recentemente il gioco \u00e8 stato convertito per Game Boy Advance in un numero limitato di copie e venduto sul solo sito ufficiale.\nModalit\u00e0 di gioco.\nIl giocatore controlla un'anatra all'interno di livelli a piattaforme a schermata fissa. L'anatra \u00e8 armata di uova che pu\u00f2 lanciare per colpire i nemici, le uova sono in numero limitato ma ricaricabili. Ha anche un'armatura che le permette di sopportare un colpo prima di perdere una vita.\nIl gioco prevede che il giocatore collezioni le chiavi necessarie per aprire le porte per poter accedere al livello successivo. I frutti vengono invece raccolti per ottenere punti.\nLa versione per Amiga del 1993 aggiunse molte caratteristiche come la modalit\u00e0 a due giocatori e livelli aggiuntivi. In seguito il gioco venne proposto anche per Amiga CD32 insieme con il gioco \"Alien Breed\". La rivista \"Amiga Computing\" diede un voto del 92% e un \"Gamer Gold\" al gioco.\nJamie Woodhouse ha recentemente terminato lo sviluppo della versione per Game Boy Advance e ha reso disponibile il gioco con un numero di copie limitate (300) tramite il suo sito.\nSecondo lo stesso sito una versione per personal computer \u00e8 in sviluppo."}
{"id": "1061948", "revid": "128346", "url": "https://it.wikipedia.org/wiki?curid=1061948", "title": "Vellutata", "text": ""}
{"id": "1061950", "revid": "4252", "url": "https://it.wikipedia.org/wiki?curid=1061950", "title": "Felice di Como", "text": "Biografia.\nLa missione evangelizzatrice di Ambrogio.\nAmbrogio, vescovo di Milano dal 374 al 397, consacr\u00f2 Felice vescovo il 1\u00ba novembre 386 e lo invi\u00f2 ad evangelizzare il vasto \"municipium\" di Como. Ci\u00f2 che fa della Chiesa di Milano la \"Chiesa Madre\" della Chiesa di Como.\nIl tentativo del grande vescovo milanese coincise con i momenti della definitiva affermazione del cristianesimo, quando, ormai, le autorit\u00e0 centrali dell'Impero offrivano il proprio pieno sostegno alla Chiesa: nel 380, con l'editto di Tessalonica, Teodosio I lo proclam\u00f2 religione di Stato, nel 381 il concilio di Aquileia si pronunci\u00f2 contro l'arianesimo, nel 391 sempre Teodosio I emise i decreti, che proibivano i culti pagani. Conquistate le metropoli, il momento era dunque politicamente favorevole per raggiungere l'enorme provincia dell'impero. Ci\u00f2 era tanto pi\u00f9 importante nella regione della capitale imperiale, inclusi i laghi e le vallate prealpine ed alpine, ancora saldamente pagane.\nLa missione di Felice somiglia a quella affidata, alcuni anni prima, a San Bassiano, vescovo di Lodi, un altro stretto collaboratore di Sant'Ambrogio, che venne inviato in quella citt\u00e0 col fine di dare nuova energia alla evangelizzazione. Bassiano, come Felice, fonder\u00e0 la prima la prima basilica di Lodi, come Felice la edificher\u00e0 fuori dalle mura. La rilevante differenza \u00e8 che Bassiano era vescovo sin dal 373 e che aveva avuto almeno un predecessore.\nI rapporti di Felice con Ambrogio.\nI rapporti con Sant'Ambrogio certamente non vennero meno, come dimostrano, se necessario, tre sopravvissuti episodi: nel 387 Felice consacr\u00f2, al fianco del grande vescovo, la prima basilica di Lodi, voluta da Bassiano. In data incerta, Sant'Ambrogio gli affid\u00f2 le reliquie dei martiri Nabore e Felice, legionari africani decapitati a Lodi attorno al 303, ai tempi della persecuzione di Diocleziano. Il vescovo Felice le trasmise alla comunit\u00e0 di Griante. Due lettere di Sant'Ambrogio a Felice sembrano suggerire un vero e proprio rapporto di amicizia ma, soprattutto, \u00e8 significativo che esse siano state ritenute degne di conservazione.\nLa protocomunit\u00e0 cristiana di Como.\nLa missione di Felice ricalcava quella affidata, alla fine del III secolo, dal predecessore di Ambrogio, Materno a San Fedele. Questi doveva aver conseguito qualche successo, tanto che attorno al 303, allorch\u00e9 giunsero a Milano alcuni sopravvissuti alla decimazione della Legione Tebea, San Fedele li aveva fatti fuggire con s\u00e9 a Como. Qui Alessandro era stato arrestato, mentre Carpoforo, Cassio, Essanto, Severo, Secondo e Licinio vennero martirizzati, seguiti, a breve distanza dallo stesso Fedele.\nLa confidenza di San Fedele Martire sembra testimoniare la presenza di una comunit\u00e0 locale, gi\u00e0 ai tempi delle persecuzioni di Diocleziano e Massimiano Erculeo del 303-305. La pressione repressiva, d'altra parte, si sarebbe esaurita di l\u00ec a pochi anni, nel 313 con l'editto di Milano. Ma si dovette trattare di una mera comunit\u00e0 di fedeli, addirittura priva di diaconi, come sembrano suggerire le considerazioni di Ambrogio, nelle due conservate lettere a Felice, relative incontrate dal nostro nel far celebrare adeguatamente la messa.\nIl \"municipium\" di Como.\nIl \"municipium\" di Como dominava una area assai vasta, che comprendeva il lago di Como, la Valtellina, il Ticino, l'alto varesotto ed includeva le valli ed i passi dello Spluga e del Settimo (ovvero una delle principali vie di comunicazioni fra Milano, capitale d'Occidente proprio dai tempi di Massimiano Erculeo, e le provincie retiche e danubiane).\nLa citt\u00e0, rifondata da Gaio Giulio Cesare nel 77 a.C., disponeva di mura (ristrutturate proprio da Diocleziano in forma monumentale con l'imponente Porta Praetoria), terme, teatro, aveva dato i natali a Plinio il Vecchio (autore della Naturalis historia), Plinio il Giovane (pupillo dell'imperatore Traiano ed al poeta Cecilio, fu sede di un \"praefectus classis\" (ricordato dalla \"Notitia Dignitatum\", del V secolo d.C. e da Cassiodoro).\nL'ordinazione di Felice.\nSi \u00e8 molto discussa la data dell'ordinazione di san Felice. Il Giovio la colloc\u00f2 \"verso il 380\", il Ballarini nel 379. Altri, tra i quali il filologo germanico Maximilian Ihm, notando l'assenza di Felice al Concilio di Aquileia del 381 e la sua presenza invece al concilio di Milano del 390, la collocano tra queste due date. Soccorre una lettera di Ambrogio a Felice, che fa riferimento alla giornata del 1\u00ba novembre. Tenuto conto della circostanza che le ordinazioni avveniva sempre di domenica, l'unica domenica 1\u00ba novembre fu quella del 386. Dal che discende la pi\u00f9 probabile identificazione della data.\nIn ogni caso, si tratta di una data relativamente tarda, rispetto all'insediamento delle altre diocesi nelle citt\u00e0 dell'Italia Settentrionale (Milano aveva un vescovo gi\u00e0 dalla met\u00e0 del III secolo, Brescia dagli inizi dei IV). Ci\u00f2 \u00e8 tanto pi\u00f9 vero, per l'enorme contado del \"municipium\" romano e le vallate che conservarono a lungo il tradizionale paganesimo.\nLa prima evangelizzazione della Lombardia centro-settentrionale.\nLe lettere di Sant'Ambrogio descrivono Felice intento principalmente nella predicazione della Parola. Ma il nostro doveva essere anche un organizzatore, tanto che uno dei suoi primi atti fu il recupero delle spoglie dei protomartiri del 303. Per ospitarli degnamente edific\u00f2 la chiesa basilica della diocesi, l'attuale San Carpoforo, edificata sul luogo (e, probabilmente, utilizzando le strutture) del preesistente tempio dedicato a Mercurio. Quivi pose, secondo la tradizione, la residenza vescovile.\nLa scelta del luogo appare, al contempo, segno di forza e di debolezza: di forza, in quanto la costruzione della chiesa implicava l'eliminazione del culto preesistente (anche se le forme del culto tradizionale avevano ormai perso importanza a favore di altre divinit\u00e0 orientali). Di debolezza, in quanto il luogo appare assai discosto dalla citt\u00e0 romana (che coincide con l'attuale citt\u00e0 murata), e tale vincolo si protrasse a lungo, tanto che non si conoscono edifici paleocristiani in citt\u00e0, salvo l'assai pi\u00f9 tarda Chiesa di Santa Eufemia (oggi San Fedele) ed un sacello quadrilobato, oggi del palazzo vescovile di origine e datazione, per\u00f2, assai controversa (dal V all'XI secolo). L'area scelta da Fedele per l'edificazione della prima basilica, per\u00f2, coincideva con il tracciato della Via Regina, la principale arteria di comunicazione, che correva esterna alle mura. L'area era occupata da una grande necropoli e, quindi, non poteva certo dirsi estranea agli interessi della comunit\u00e0, rappresentandone, anzi, una sorta di area sacra.\n\u00c8 impossibile affermare se tale scelta fosse deliberata o, pi\u00f9 probabilmente, vincolata dalla impossibilit\u00e0, per una comunit\u00e0 di recente installazione, di acquisire ed occupare un terreno pi\u00f9 centrale. In ogni caso si tratt\u00f2 di una duratura eredit\u00e0 lasciata da Felice alla sua diocesi, tant'\u00e8 che Provino edific\u00f2 una seconda chiesa dei (Santi Gervaso e Protaso, distrutta il secolo scorso) solo un poco pi\u00f9 vicino alla citt\u00e0 murata romana e Amanzio una terza (SS. Pietro e Paolo circa 1.000 metri fuori le mura, oltre il fiume Cosia, lungo la Via Regina, l\u00ec dove oggi sorge Sant'Abbondio.\nIl consolidamento nella citt\u00e0.\nA parte l'insediamento nella sede del \"municipium\", difficilmente Felice avr\u00e0 potuto disporre di un piano di evangelizzazione preordinato e sistematico.\nCertamente Felice poteva contare sulla comunit\u00e0 formatasi in citt\u00e0, e da qui inviava missionari nella vastissima provincia. Ma \u00e8 dubbio che la formazione di tali evangelizzatori fosse adeguata, come traspare da un passo di Ambrogio il quale lamentava la (generale) mancanza di diaconi. In una delle due lettere, conservate, a Felice, Ambrogio \u00e8 pi\u00f9 preciso: nel rallegrarsi per le molte persone che a Como avevano gi\u00e0 cominciato ad accogliere la fede, lo invitava a sperare dal Signore anche dei ministri che lo potessero aiutare nell'azione evangelizzatrice. \u00abChi ha dato i fedeli, dar\u00e0 anche i collaboratori [perch\u00e9] il Signore \u00e8 capace di mandare operai nella sua messe\u00bb. Un chiaro riflesso di tale situazione traspare dalla circostanza che, a lungo, San Carpoforo rimase l'unico fonte battesimale a cui i neofiti potevano essere battezzati.\nD'altronde la citt\u00e0 offriva una popolazione relativamente eterogenea, come \u00e8 normale in impero multinazionale ed in un borgo commerciale, chiave di importanti vie di traffico. La Legione Tebea era stanziata in oriente e, quindi, i protomartiri verosimilmente di area ellenistica. Cos\u00ec l'autore della pi\u00f9 antica epigrafe conservata nella Basilica di San Carpoforo (tuttora \"in loco\") redatta in greco nel 401 per la sepoltura di un siriaco: \u00abqui giace in pace, partecipe di buona sorte, Banneias del villaggio di Achemene nella regione di Apamea. Visse circa 60 anni, mor\u00ec sotto il consolato degli illustrissimi Vicentio e Fravito, nella quindicesima indizione, il quinto giorno prima delle calende di dicembre [ovvero il 27 novembre 401, \"N. di. r.\"]\u00bb.\nL'evangelizzazione delle valli e nelle campagne.\n\u00c8, quindi, possibile che Felice si sia anzitutto concentrato su gruppi sociali provenienti da regioni gi\u00e0 in precedenza evangelizzate. Ma certamente non si disinteress\u00f2 degli autoctoni. Nemmeno fuori citt\u00e0, come sembra suggerire il citato episodio della donazione delle reliquie dei martiri Nabore e Felice alla comunit\u00e0 di Griante: Felice comp\u00ec, comunque, alcuni tentativi per insediare comunit\u00e0 stabili nella provincia e, d'altra parte, attribuiva a tali tentativi sufficiente importanza da \"spendere\" delle reliquie cos\u00ec prestigiose. La gran parte delle successive comunit\u00e0 tuttavia, sembrano risalire ai successori di Felice, piuttosto che al primo vescovo medesimo. Anche l'organizzazione plebana (ovvero per pievi) ricalcata in et\u00e0 carolingia, deve essere fatta risalire ai successori di Felice, a cominciare da Provino, e registr\u00f2 i primi duraturi successi con Abbondio). Solo allora, la Chiesa di Como seppe stendere la propria organizzazione ecclesiastica sulle vie che da Como, attraverso il lago di Lugano, Bellinzona e la Valtellina, conducono ai passi alpini (Lucomagno, Spluga, Maloja, Bernina, Stelvio, Settimo). Tale esperienza fu, d'altronde, comune a tutte le diocesi dell'Impero, come dimostra il nome stesso di \"paganesimo\", che deriva esattamente da \"pagus\" (villaggio), ovvero quelle campagne ove permanettero, assai pi\u00f9 a lungo che nelle citt\u00e0, le tradizionali forme religiose.\nLa formazione dei diaconi.\nCertamente Felice seguiva Ambrogio nell'attribuire enorme importanza alla formazione dei diaconi. Un significativo indizio riguarda la successiva cooptazione dei primi vescovi di Como: Felice fu coadiutore di Ambrogio, prima di essere ordinato vescovo, cos\u00ec come Provino fu coadiutore di Felice e Abbondio di Amanzio. Quest'ultimo fece eccezione, forse, in quanto dignitario imperiale e parente per parte di madre (forse nipote) di Teodosio II.\nMorte e sepoltura.\nFelice mor\u00ec, forse, l'8 ottobre 391. Si fece seppellire accanto ai protomartiri Carpoforo, Cassio, Essanto, Severo, Secondo e Licinio. Si tratt\u00f2 di una decisione in parte obbligata (in quanto San Carpoforo costituiva la sua unica chiesa), in parte opportuna, in quanto segnalava in modo visibile il legame della neonata Diocesi di Como con la testimonianza del Cristo offerta dal sangue dei martiri: un richiamo quanto mai utile in un'epoca in cui la Chiesa aveva ormai il pieno appoggio del potere politico (si era, infatti, lontani dalla rinnovate persecuzioni operate dagli Ostrogoti ariani e dai Longobardi pagani). Una decisione simile, infatti, avrebbe assunto Ambrogio, morto nel 397, quando si fece inumare nella Basilica di San Gervasio e Protasio accanto ai due martiri.\nCulto.\nLa Chiesa cattolica lo festeggia come santo l'8 ottobre:"}
{"id": "1061961", "revid": "486946", "url": "https://it.wikipedia.org/wiki?curid=1061961", "title": "Coppa del Portogallo", "text": ""}
{"id": "1061964", "revid": "110157", "url": "https://it.wikipedia.org/wiki?curid=1061964", "title": "Boxholm (comune)", "text": "Boxholm \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1061977", "revid": "74801", "url": "https://it.wikipedia.org/wiki?curid=1061977", "title": "Link\u00f6ping (comune)", "text": "Link\u00f6ping \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1061993", "revid": "287204", "url": "https://it.wikipedia.org/wiki?curid=1061993", "title": "Tetri", "text": "Il tetri \u00e8 una frazione della valuta della Georgia, il lari. Fu messo in circolazione nel 1995 e corrisponde a 1/100 di lari.\nIl nome \"tetri\" (\"bianco\") fu adottato da un termine che descriveva le monete d'oro, d'argento o di rame nella Georgia antica e medievale.\n100 tetri = 1 lari."}
{"id": "1062009", "revid": "93328", "url": "https://it.wikipedia.org/wiki?curid=1062009", "title": "Rotta di Caporetto", "text": ""}
{"id": "1062026", "revid": "339392", "url": "https://it.wikipedia.org/wiki?curid=1062026", "title": "Protasio (vescovo)", "text": ""}
{"id": "1062029", "revid": "1305772", "url": "https://it.wikipedia.org/wiki?curid=1062029", "title": "Kazan (disambigua)", "text": ""}
{"id": "1062030", "revid": "125727120", "url": "https://it.wikipedia.org/wiki?curid=1062030", "title": "Mr. Bean's Holiday", "text": "Mr. Bean's Holiday \u00e8 un film del 2007 diretto da Steve Bendelack.\n\u00c8 il secondo sequel cinematografico della serie televisiva \"Mr. Bean\" dopo \"Mr. Bean - L'ultima catastrofe\", che ha come protagonista Rowan Atkinson nei panni del personaggio Mr. Bean.\nTrama.\nMr. Bean vince alla lotteria di beneficenza della parrocchia del suo quartiere un viaggio nel sud della Francia, una videocamera digitale e \u20ac 200. Arrivato alla stazione Gare de Lyon di Parigi, chiede ad un uomo di riprenderlo mentre sale sul treno. Quell'uomo in realt\u00e0 \u00e8 Emil Datchevsky, celebre regista russo che si sta recando a Cannes dove dovr\u00e0 far parte della giuria del festival del cinema. La pignoleria di Mr. Bean fa perdere il treno al regista, che rimane cos\u00ec separato da suo figlio Stepan, a cui dice di scendere alla fermata successiva in modo da poterlo rincontrare l\u00ec.\nAnche Mr. Bean, che cerca di farsi perdonare, scende col ragazzo, ma il treno successivo con il regista a bordo non si ferma e Datchevsky mostra cos\u00ec al figlio un foglietto con il numero del suo cellulare, gridandogli di telefonargli. Inavvertitamente, il regista copre con le dita le ultime due cifre del numero, cos\u00ec Bean e Stepan tentano di chiamare le varie combinazioni possibili (chiamando addirittura un morto). Salgono su un altro treno, ma Bean ha dimenticato sulla cabina telefonica passaporto e portafoglio, per cui i due vengono sorpresi dal controllore e fatti scendere.\nIn una delle scene pi\u00f9 comiche del film, Mr. Bean e Stepan improvvisano una recita mimica sulle note di \"O mio babbino caro\" di Puccini, racimolando abbastanza soldi da potersi pagare un viaggio in autobus. Mr. Bean perde il suo biglietto, ritrovandosi cos\u00ec separato dal ragazzo, ed \u00e8 costretto a fare l'autostop, ritrovandosi alla fine sul set di una pubblicit\u00e0 di yogurt, diretto dal regista Carson Clay, il cui film dovr\u00e0 essere giudicato a Cannes proprio da Datchevsky.\nNel frattempo, il regista russo si \u00e8 convinto che suo figlio sia stato rapito, e nel paese iniziano le ricerche di Stepan e del suo misterioso rapitore inglese. Mr. Bean riesce finalmente a trovare un passaggio sulla Mini 1000 verde e nera, identica alla sua, della protagonista dello spot, l'attrice Sabine, anche lei diretta a Cannes poich\u00e9 ha una piccola parte nel film di Clay, e spera che possa essere l'inizio di una carriera fortunata. Fermatisi ad una stazione di servizio i due ritrovano Stepan, che aveva avuto un passaggio da un gruppo di musicisti, e decide di proseguire il viaggio con loro.\nA causa di problemi con le rispettive lingue (Stepan parla soltanto russo, Bean inglese e Sabine francese) i tre cadono in una serie di equivoci: il ragazzo crede che Sabine sia la fidanzata di Bean, mentre l'attrice crede che Stepan sia il figlio di Bean. L'equivoco si chiarisce il giorno dopo, quando Sabine entra in un autogrill a cambiarsi per la proiezione del film di Clay e vede un notiziario alla tv. Bean viene presentato come il rapitore di Stepan e lei stessa come la sua complice.\nPoich\u00e9 non vuole rinunciare a vedere il suo film, Sabine decide di non spiegare la situazione alla polizia subito, ma di arrivare a Cannes senza farsi riconoscere. Per cui sia Stepan che Bean devono vestirsi da donne, e si presentano il primo come la figlia adolescente di Sabine e il secondo come la sua madre spagnola e sorda. Il piano funziona, e i tre riescono a entrare nel cinema dove si sta proiettando il film, e sono presenti sia Datchevsky che Clay.\nIl film si rivela molto noioso e Sabine scopre con disappunto che la sua parte \u00e8 stata tagliata, ma Bean si introduce nella cabina di proiezione e collega al proiettore la sua videocamera, mostrando cos\u00ec alla sala il diario delle sue vacanze, in cui Sabine compare quasi sempre. Incredibilmente, le immagini riprese da Bean si accordano alla perfezione con le battute del film di Clay, e cos\u00ec il regista, Bean e Sabine ricevono un'ovazione dal pubblico. Infine anche Stepan ritrova suo padre e tutti i malintesi vengono chiariti. Bean pu\u00f2 ora finalmente recarsi alla spiaggia di Cannes, meta del suo viaggio: qui incontra i vari personaggi del film, cantando con loro la canzone \"La Mer\" di Charles Trenet.\nProduzione.\nLe riprese sono iniziate il 15 maggio 2006.\nRiprese.\nLe uniche scene girate in Inghilterra furono presso gli \"Gainsborough Studios\" di Islington, a nord di Londra ed in altri punti della capitale.\nPer il resto la pellicola \u00e8 stata girata in numerose location francesi, fra cui:\nAccoglienza.\nIncassi.\nA fronte di un budget di circa 25 milioni di dollari americani, il film ne ha incassati in tutto il mondo."}
{"id": "1062038", "revid": "697352", "url": "https://it.wikipedia.org/wiki?curid=1062038", "title": "Washburn", "text": ""}
{"id": "1062054", "revid": "729019", "url": "https://it.wikipedia.org/wiki?curid=1062054", "title": "Metropolitana di Tbilisi", "text": "La metropolitana di Tbilisi (, \"Tbilisis Metropoliteni\"; anche , durante l'epoca sovietica) \u00e8 il sistema di trasporto rapido della citt\u00e0 di Tbilisi, la capitale della Georgia. Aperta nel 1966, \u00e8 divenuta la quarta rete metropolitana nell'ex Unione Sovietica.\nLinee e stazioni.\nI colori nella tabella corrispondono ai colori nella cartina della rete.\nFunzionamento.\nAttualmente il sistema consiste di due linee, 22 stazioni su 26,4 km di tracciato. Venti stazioni sono sotto il livello del suolo e due sono in superficie. Delle stazioni sotterranee, 16 sono state realizzate in profondit\u00e0, mentre le altre quattro sono state realizzate appena sotto la superficie. Delle stazioni realizzate in profondit\u00e0, sei sono costituite da tre atrii separati tra loro da piloni, cinque simili con gli atrii separati da colonne, mentre le altre cinque sono composte da un unico atrio (sono state costruite alla stessa maniera delle stazioni della metropolitana di Leningrado). Delle stazioni pi\u00f9 a livello del suolo sono state invece costruite tre con tre atrii separati da colonne, mentre l'altra \u00e8 ad atrio unico. A causa del terreno irregolare di Tbilisi, la metropolitana, soprattutto nella linea Akhmeteli-Varketili, \u00e8 stata costruita in due tratti in maniera sopraelevata rispetto al terreno.\nNel 2005 \u00e8 stato stimato che la Metro viene usata annualmente da un totale di 105.6 milioni di persone.\nLa metropolitana dispone di 186 convogli ricoverati in due depositi. Nonostante i binari siano stati posati per dei convogli composti da cinque vetture, generalmente vengono utilizzati dei convoglia a quattro e a tre vetture rispettivamente sulla linea 1 e sulla linea 2. I modelli di treni adoperati sono gli stessi utilizzati nelle metropolitane dell'ex Unione Sovietica. Ogni biglietto \u00e8 di 20 tetri che vale per la durata di una corsa. La metropolitana \u00e8 attiva dalle 6 di mattina fino all'una di notte con i treni che passano con una frequenza di quattro minuti (due e mezzo durante le ore di punta).\nStoria.\nTbilisi (che fino al 1936 si chiamava ancora Tfilis), capitale della Georgia, \u00e8 sempre stata considerata come la quarta citt\u00e0 per importanza dell'Unione Sovietica, soprattutto per la sua posizione politica essendo la capitale della repubblica sovietica dalla quale provenivano diversi uomini di punta dello Stato (primo fra tutti Stalin). La citt\u00e0 crebbe rapidamente durante il diciannovesimo e il ventesimo secolo, e oltre a divenire un importante centro culturale e politico, divenne un importante nodo di trasporti nella Transcaucasia nonch\u00e9 un importante centro industriale. Tutto questo fece sorgere la necessit\u00e0 della costruzione di una metropolitana all'interno della citt\u00e0.\nI lavori iniziarono nel 1952. L'11 gennaio 1966 la metropolitana fu inaugurata divenendo cos\u00ec la quarta metropolitana sovietica ad essere realizzata (dopo Mosca, Leningrado e Kiev) nonch\u00e9 l'unica metro esistente nella repubblica sovietica della Georgia. Inizialmente la metropolitana era costituita da sole sei fermate, successivamente si \u00e8 ingrandita fino a raggiungere 22 fermate in due linee.\nNegli anni novanta la metropolitana (alla quale furono cambiati moltissimi nomi delle fermate dopo l'indipendenza della Georgia dall'URSS) fu colpita duramente dalle difficolt\u00e0 finanziarie dovute al collasso dell'Unione Sovietica. Fino a qualche tempo fa, la metropolitana funzionava in maniera difficoltosa a causa delle apparecchiature elettriche troppo obsolete, ed era divenuta famosa per la diffusa criminalit\u00e0 all'interno delle stazioni (erano presenti soprattutto borseggiatori e aggressori). Inoltre, all'interno della metropolitana si sono verificati diversi incidenti. Il 9 ottobre 1997 un ex poliziotto si fece saltare in aria nella stazione di Didube. Il 14 febbraio del 2000 un adolescente gett\u00f2 in una stazione una granata a mano ferendo diversa gente. Nel marzo del 2004 diverse persone furono avvelenate da un gas misterioso mentre usufruivano del servizio.\nTuttavia la criminalit\u00e0 \u00e8 diminuita grazie al rinnovo del servizio di sicurezza e della dirigenza avvenuto tra il 2004 e il 2005. Altri servizio sono stati migliorati.\nAttualmente la metropolitana di Tbilisi sta subendo un processo di riqualificazione grazie alla ricostruzione delle stazioni, all'introduzione di nuovi treni e di altri servizi. Per questo progetto\nsono stati stanziati 16 milioni di lari. Nel 2005 il presidente della Georgia Mikhail Saakashvili promise di rendere la metro di Tbilisi uno dei pi\u00f9 prestigiosi servizi di trasporto pubblico e affid\u00f2 l'incarico al Direttore Generale della Metropolitana di Tbilisi, Zurab Kikalishvili, di far rientrare la metropolitana negli standard europei per il 2007.\nFuturo.\nPer la metropolitana di Tbilisi \u00e8 stata progettata anche una terza linea che dovrebbe correre attorno alle altre gi\u00e0 esistenti, circondando il quartiere di Vake, e formando in questo modo un tipico itinerario sovietico con tre linee che si intersecano nel centro della citt\u00e0. Tuttavia questi progetti sono ancora in fase di stallo, alcuni dei quali addirittura dall'epoca sovietica."}
{"id": "1062057", "revid": "285333", "url": "https://it.wikipedia.org/wiki?curid=1062057", "title": "Disney Channel Games", "text": "Disney Channel Games era il titolo di una mini serie di Disney Channel trasmessa per la prima volta negli Stati Uniti durante l'estate 2006. La seconda edizione dei Disney Channel Games fu prodotta da 7\"8\"9 Entertainment, situata a Hollywood (California). Durante l'\"Happy U Year Celebration\" di Disney Channel, si sono tenuti i \"Disney Channel Games 2008\", l'ultima edizione.ora \u00e8 sostituita dai Disney's Friends for Change Games\nPremesse.\nLa miniserie vede scontrarsi le star di Disney Channel suddivisi in quattro squadre. Ogni settimana viene scelto un membro di ogni squadra che gareggia contro gli altri \"scelti\". A seconda dei risultati di ciascuna squadra, vengono assegnati dei punti che stabiliscono la classifica (1\u00ba = 200 punti; 2\u00ba = 150 punti; 3\u00ba = 100 punti; 4\u00ba = 75 punti). Mentre le squadre cercano di guadagnare punti attraverso i giochi, i fan possono giocare ad alcuni giochi sul sito ufficiale di Disney Channel regalando i punti che guadagnano alla squadra che preferiscono. Alla squadra con il maggior numero di punti regalati dai fan vengono assegnati dei punti bonus. Inoltre, la settimana successiva ad ogni gara, viene annunciato il \"Most Valuable MVP\" (ovvero il giocatore migliore), votato dai fan online. Dopo otto settimane di competizioni, viene annunciata la squadra vincitrice.\nLa prima edizione \u00e8 stata giocata nell'arco di tempo dal 10 giugno 2006 al 19 agosto 2006.\nDisney Channel Games 2006.\nI Disney Channel Games 2006, conosciuti anche come \"DC Games\", sono stati la prima edizione del programma. Furono trasmessi negli Stati Uniti il 10 giugno 2006 come speciale della maratona estiva \"So Hot Summer! 2006\". Fu trasmesso pi\u00f9 tardi anche nel Regno Unito il 3 novembre 2006, in Australia il 5 gennaio 2007, nell'America Latina il 26 febbraio 2007 e alcuni spezzoni anche in Italia durante il programma \"Prime Time\". Infine il 19 giugno 2007 sono stati trasmessi su Family Channel in Canada.\nNell'edizione 2006 vi erano tre squadre: la \"squadra rossa\", la \"squadra blu\" e la \"squadra verde\". Le star che facevano parte della squadra, erano attori che avevano partecipato a programmi targati Disney Channel che sarebbero andati in onda quell'estate. Ad ogni partecipante venne assegnato un soprannome e Brenda Song, Ashley Tisdale e Zac Efron vennero nominati capitani.\nL'evento fu presentato da due attori di \"Zack e Cody al Grand Hotel\" Brian Stepanek (Arwin) e Phill Lewis (Mr. Moseby) e anche dalle voci di Christy Carlson Romano (Kim Possible), John DiMaggio (Dr. Drakken;Fu Dog), Dante Basco (Jake Long), J. P. Manoux (Kuzco), Patrick Warburton (Kronk).\nSquadre.\nGli MVP della squadra blu sono stati Vanessa Hudgens (La rubacuori), Brenda Song (Capitano) e Cole Sprouse (Il conquistatore). Cole Sprouse (Il conquistatore) e Corbin Bleu (Il pi\u00f9 cool) rappresentarono la squadra blu anche nell'edizione 2007.\nGli MVP della squadra verde sono stati Kyle Massey (Il Funk) e Miley Cyrus (La tripla minaccia) (due volte). Lucas Grabeel (Il Jazz) e Miley Cyrus (La tripla minaccia) rappresentarono la squadra verde anche nell'edizione 2007.\nGli MVP della squadra rossa sono stati Zac Efron (Capitano) e Kay Panabaker (La pi\u00f9 timida). Mois\u00e9s Arias (L'arma segreta) rappresent\u00f2 la squadra rossa anche nell'edizione 2007.\nGiochi.\n\"Tra parentesi la squadra vincitrice\".\nDisney Channel Games 2007.\nLa seconda edizione dei Disney Channel Games \u00e8 cominciata il 25 agosto 2007. Come diceva la pubblicit\u00e0, quest'edizione aveva l'intento di essere la pi\u00f9 grande di tutte. Presentata al \"Disney's Wide World of Sports Complex\" nel Walt Disney World a Lake Buena Vista in Florida, quest'edizione ha visto la partecipazione di una quarta squadra, la gialla. A differenza dell'edizione precedente, in quest'edizione ogni squadra giocava per un'associazione di beneficenza quali \"Boys &amp; Girls Club\", \"UNICEF\", \"Make-a-Wish Foundation\" e \"Starlight Starbright Childrens Foundation\".\nI concorrenti che avevano gi\u00e0 partecipato alla prima edizione e che non parteciparono a questa edizione furono Zac Efron, Vanessa Hudgens, Kay Panabaker e Anneliese van der Pol. In quel periodo Vanessa Hudgens e Zac Efron si trovavano in vacanza alle Hawaii. Ai film e serie TV Disney vennero aggiunti nuovi programmi che portarono nuove star come Maiara Walsh e Jason Dolley del telefilm \"Cory alla Casa Bianca\".\nIn questa edizione non vennero assegnati soprannomi ai concorrenti sebbene Brenda Song rimase il capitano. Gli altri tre capitani furono Dylan Sprouse, Kyle Massey e Corbin Bleu. Phill Lewis e Brian Stepanek ritornarono come presentatori mentre Madison Pettis di \"Cory alla Casa Bianca\" ricopr\u00ec il ruolo di giudice. Anche in quest'edizione ci fu la partecipazione di diverse voci quali Nancy Cartwright e Grey DeLisle (), Dante Basco (Jake Long), John DiMaggio (Fu Dog e Dr. Drakken), Christy Carlson Romano (Kim Possible) e J. P. Manoux (Kuzco).\nNovit\u00e0 importante di questa edizione \u00e8 la partecipazione di due attori italiani ben noti al pubblico italiano poich\u00e9 apparsi nella serie \"Quelli dell'intervallo\": Giulia Boverio e Giulio Rubinelli.\nConcerti.\nLa cerimonia di apertura dell'edizione 2007 dei Disney Channel Games \u00e8 stata mandata in onda il 15 giugno 2007 con il concerto di Corbin Bleu e Miley Cyrus nelle vesti di Hannah Montana.\nLa cerimonia di chiusura \u00e8 andata invece in onda il 25 agosto 2007 con il concerto di The Cheetah Girls, The Jonas Brothers e Miley Cyrus (questa volta non nelle vesti di Hannah Montana).\nA novembre \u00e8 uscito un DVD che raccoglie i concerti delle cerimonie di apertura e chiusura dell'edizione 2007.\nLista canzoni cerimonia d'apertura:\nLista canzoni cerimonia di chiusura:\nLista canzoni del concerto:\nPerformance non mandate in onda:\nSquadre.\nGli MVP della squadra verde sono stati Dylan Sprouse (Capitano) (due volte), Monique Coleman, Lucas Grabeel e Kouki Okada.\nNon vi sono stati MVP della squadra gialla.\nGli MVP della squadra rossa sono stati Ashley Tisdale e Jason Earles (due volte).\nNon vi sono stati MVP della squadra blu\nGiochi.\n\"Tra parentesi la messa in onda e squadra vincitrice\"\nLa squadra vincitrice.\nLa Squadra verde vinse la competizione e scese di donare la vincita di 25.000$ all'associazione \"Boys &amp; Girls Club\" in America.\nAlla fine della gara, la Disney decise di regalare anche alle altre squadre 25.000$ da donare all'associazione che i ragazzi avrebbero preferito.\nDisney Channel Games 2008.\nNegli Stati Uniti \u00e8 iniziata e si \u00e8 conclusa la terza edizione dei Disney Channel Games.\nLa trasmissione in Italia \u00e8 iniziata venerd\u00ec 3 ottobre."}
{"id": "1062060", "revid": "767487", "url": "https://it.wikipedia.org/wiki?curid=1062060", "title": "Sebasti\u00e1n Vizca\u00edno", "text": "Biografia.\nVizca\u00edno nacque in Estremadura. Inizi\u00f2 ad intraprendere la carriera militare durante l'invasione spagnola del Portogallo nel periodo 1580 - 1583. Andato in Nuova Spagna nel 1583, salp\u00f2 come mercante, su un galeone della Manila galleon verso le Filippine dove rimase dal 1586 fino al 1589.\nLa California.\nNel 1593 si aggiudic\u00f2 la concessione per la pesca delle perle lungo le spiagge occidentali del Golfo di California. Egli stabil\u00ec un collegamento marittimo, con tre galeoni, fra la Baja California Sur e La Paz nel 1596. Fu lui a dare questo nome alla citt\u00e0 che Hern\u00e1n Cort\u00e9s aveva chiamato Santa Cruz; cerc\u00f2 anche di stabilirvi un insediamento, ma problemi di rifornimenti e un incendio lo costrinsero presto ad abbandonarlo. \nVizca\u00edno ritorn\u00f2 in California nel 1602 - 1603 quando venne incaricato di esplorare in maniera dettagliata la costa occidentale che Juan Rodr\u00edguez Cabrillo aveva perlustrato 60 anni prima. Vizca\u00edno assolse il compito creando delle nuove mappe e inserendo i nuovi nomi delle localit\u00e0, compresa San Diego e le isole Farallones. Uno dei risultati del viaggio di Vizcaino fu quello di rinverdire l'entusiasmo per la costruzione di un insediamento spagnolo a Monterey, ma questo programma dovr\u00e0 attendere altri 167 anni prima di essere realizzato.\nIl Giappone.\nVizca\u00edno viaggi\u00f2 dalla Nuova Spagna al Giappone nel 1611 come ambasciatore e ritorn\u00f2 con dei giapponesi che furono i primi a mettere i piedi sul suolo americano. Egli si incontr\u00f2 con Tokugawa Ieyasu e Date Masamune durante il suo soggiorno in Giappone. \nEgli lasci\u00f2 poi il paese per compiere una missione che lo port\u00f2 alla ricerca delle favolose \"Isole dell'oro e dell'argento\" che si supponeva fossero ad est del Giappone. La sua nave, la \"San Francisco\", fu coinvolta in una tempesta che lo obblig\u00f2 a ritornare a Uraga da dove era partito. L'anno seguente, Sebastian Vizcaino ritorn\u00f2 in Nuova Spagna su di una nave, il Bakufu che era stata costruita proprio per lui ma incontr\u00f2, ancora una volta condizioni atmosferiche avverse e dovette rientrare ad Uraga. \nA causa di questi due fallimenti, fu decisa la costruzione di una nave pi\u00f9 grande e venne costruito un galeone di 500 tonnellate a cui venne dato il nome di San Juan Bautista. Esso venne usato per inviare un ambasciatore giapponese in Nuova Spagna e quindi in Europa, laddove arriv\u00f2 Hasekura Tsunenaga. Questo secondo Sebastian Vizcaino offr\u00ec un contributo alla conoscenza tecnologica e allo sviluppo della capacit\u00e0 di costruire navi pi\u00f9 capaci di tenere il mare con avverse condizioni meteorologiche. \nVizcaino scrisse un rapporto intitolato: \"Racconto sulla ricerca delle isole d'oro e d'argento\" nel quale rifer\u00ec le sue avventure in terra di Giappone."}
{"id": "1062063", "revid": "78273", "url": "https://it.wikipedia.org/wiki?curid=1062063", "title": "Bucharinismo", "text": ""}
{"id": "1062065", "revid": "125225927", "url": "https://it.wikipedia.org/wiki?curid=1062065", "title": "Red Shoe Diaries", "text": "Red Shoe Diaries \u00e8 una serie televisiva drammatico/erotica statunitense ideata da Zalman King e trasmessa dal 1992 al 1997 sul canale via cavo Showtime.\nAnticipata da un film per la televisione del 1992 intitolato \"Orchidea selvaggia 3\" (Red Shoe Diaries), la serie ha dato vita ad altre 19 pellicole, quasi tutte uscite in DVD o VHS. Tra le guest star presenti: Sheryl Lee, Richard Tyson\", \"Denise Crosby\", \"Robert Knepper\", \"Luca Tommassini\", \"Caron Bernstein\" e \"Matt LeBlanc\".\"\nTrama.\nJake Winters, sconvolto per la perdita della compagna, suicidatasi perch\u00e9 incapace di interrompere una relazione extraconiugale con un affascinante venditore di scarpe dal quale aveva acquistato un paio di scarpette rosse, pubblica un annuncio su un giornale per ricevere lettere di ragazze che hanno vissuto esperienze di tradimento o passioni erotiche estreme. \"Red Shoe\" \u00e8 il nome con il quale egli si firma.\nFilm.\nIl film televisivo \"Orchidea selvaggia 3\" (Red Shoe Diaries), uscito nel 1992, \u00e8 il prequel della serie televisiva.\nGli altri film nati sull'onda del successo della serie sono:\nSequel.\nIl regista Zalman King era intenzionato a realizzare una nuova serie televisiva, ma venne realizzato solamente l'episodio pilota prima che il progetto venisse cancellato. Questo episodio pilota \u00e8 stato trasmesso nel 2006 come film televisivo intitolato \"\".\nDistribuzione.\nIn Italia la serie \u00e8 stata trasmessa dal canale TELE+ e a partire dal 2003 \u00e8 stata replicata in orario notturna sulla rete nazionale Italia 7 Gold. Nei primi mesi del 2010 \u00e8 nel palinsesto notturno su TVR Teleitalia (circuito 7 Gold), rete televisiva fiorentina."}
{"id": "1062066", "revid": "1876595", "url": "https://it.wikipedia.org/wiki?curid=1062066", "title": "La morte dell'incredibile Hulk", "text": "La morte dell'incredibile Hulk (\"The Death of the Incredible Hulk\") \u00e8 un film per la televisione del 1990, che conclude le vicende della serie \"L'incredibile Hulk\", basate sul supereroe dei fumetti Marvel Comics Hulk.\nIn origine nel film sarebbe dovuta apparire anche She-Hulk ma prima dell'inizio delle riprese, si decise di non includerla. Nonostante la fine, tra il 1980 e il 1990 ci furono dei tentavi di revival: prima si accarezz\u00f2 l'idea di unire il cast di Hulk con quello di \"The Amazing Spider-Man\" cos\u00ec da introdurre prima il personaggio di Spider-Man e poi altri eroi dell'universo Marvel; poi si pianific\u00f2 un nuovo film con il cameo di Iron Man. Entrambi i progetti furono cancellati quando Bill Bixby mor\u00ec di cancro nel 1993.\nTrama.\nDavid Banner, con il falso nome di David Bellamy, lavora come addetto alle pulizie in un laboratorio segreto del governo gestito dal famoso dottor Ronald Pratt, un brillante e anziano ricercatore da anni impegnato nel suo stesso campo di ricerca, e che ha ispirato le sue ricerche con le sue sapienti pubblicazioni.\nBanner spera ora di sfruttare le sue ricerche genetiche e radiologiche per trovare la cura totale e definitiva alle sue mostruose metamorfosi in Hulk, il gigante incontrollabile che da dodici anni lo tormenta.\nLo scienziato compie alcune astute infiltrazioni nel laboratorio di Pratt, accedendo alle sue formule, che corregge in alcune sequenze. In un secondo momento viene scoperto dall'anziano scienziato, che si stupisce nel sapere che \u00e8 ancora vivo.\nScoperta la sua condizione, Pratt si offre di aiutarlo, e lo convince a lasciargli prima studiare Hulk. Il mostro, infatti, \u00e8 dotato di quei poteri guaritori che sperava di raggiungere con le ricerche che lo hanno sempre impegnato. Analizzandolo, ritiene di poter curare molte malattie e anomalie genetiche che affliggono al momento l'umanit\u00e0.\nNel frattempo, per\u00f2, un'organizzazione di terroristi sovietici capeggiata dall'elegante e freddo Kasha, \u00e8 interessata alle formule del dottor Pratt, e convince la giovane e bella Jasmine, una delle migliori aderenti, ad eseguire il furto di informazioni. Poich\u00e9 Jasmine sta tentando di sottrarsi all'organizzazione, scappando in segreto, Kasha le mostra una fotografia della sorella maggiore, Bella, legata a una corda e pronta ad essere uccisa. Per salvarla, le dice, deve portare a termine la missione.\nIn quei giorni, per\u00f2, il dottor Pratt si oppone ai progetti della direttrice e di un delegato del Pentagono di voler usare le sue ricerche per ottenere il soldato perfetto a vantaggio del governo federale. I due, per ripicca, tentano di estradarlo dal progetto.\nBanner viene sottoposto a un bombardamento di isotopi a studi completati sulla creatura, ma l'esperimento viene violentemente bloccato da Jasmine, che si \u00e8 riuscita a infiltrare nel laboratorio dopo aver rubato un'uniforme e ottenuto le impronte digitali da un inconsapevole agente di sicurezza con cui ha trascorso una serata in un locale. Durante l'incidente che ne segue, Ronald Pratt cade in coma, e David si trasforma nel mostro verde, che mette il dottore in salvo, e poi scappa lontano, dopo essersi lanciato da una finestra.\nLa moglie di Ronald Pratt, Emily, viene interrogata dalla polizia, che ritiene Banner un infiltrato come Jasmine e il mostruoso Hulk, tutti ricercati. Lo scienziato, dopo aver incontrato di nascosto la moglie di Pratt, viene inseguito e catturato da due agenti dell'organizzazione di Kasha, ma riesce a liberarsi quando i due tentano di uccidere Jasmine, che riesce a sparare mortalmente al pi\u00f9 anziano, e a mettere in fuga il pi\u00f9 giovane.\nL'agente morente rivela alla giovane che sua sorella non \u00e8 mai stata in pericolo di vita: ha assunto il comando della loro sezione con un falso nome e scattato la finta fotografia per spingerla a fare ci\u00f2 che voleva. Sconvolta, Jasmine intende vendicarsi, e si schiera con David.\nGiunti in ospedale, dopo aver messo in allarme le guardie facendo credere che vi sia un uomo che minaccia di buttarsi gi\u00f9 da un cornicione, i due riescono ad avvicinarsi a Ronald Pratt, e a risvegliarlo dal suo coma. Subito dopo vengono localizzati e inseguiti da Zed, altro membro del gruppo di Bella e Kasha, che quasi riesce a ucciderli schiacciandoli con la ruspa. Ma David si tramuta in Hulk, e riesce a mettere in salvo Jasmine, e a scappare.\nI due si ricongiungono pi\u00f9 tardi, e intrecciano una relazione sentimentale, ripromettendosi di andare in un luogo lontano dove potranno vivere in pace. Ma i loro piani vengono ostacolati dalla notizia, trasmessa per radio, che Ronald Pratt e la moglie Emily sono stati rapiti da ignoti.\nDavid e Jasmine catturano un membro della cosca sovietica, che rivela loro il nascondiglio dove i due ostaggi sono stati condotti, e in un secondo momento lo consegnano alla polizia con un biglietto in cui sono scritte le indicazioni del luogo. I due si recano sul luogo, e approfittano della confusione che si verifica durante l'irruzione delle forze dell'ordine per liberare i due ostaggi.\nMentre David libera Pratt e la moglie, Jasmine viene catturata da Kasha, tramite Zed, da cui per\u00f2 riesce a fuggire prima che possa ucciderla per ordine di Bella, che tenta di fuggire su un jet con il folle sicario.\nDavid vede Jasmine mentre corre sulla pista di decollo, inseguita dal jet pilotato da Zed e Bella, che vogliono schiacciarla sotto le ruote. Temendo per la vita della sua innamorata, lo scienziato ha una trasformazione nel mostruoso Hulk, il quale riesce a intrufolarsi chiassosamente nel jet di Bella.\nVolendo uccidere il mostro, la donna gli punta contro la pistola, che per\u00f2 la creatura afferra direzionandola contro il carburante. L'esplosione che segue \u00e8 violenta, e Hulk, rimasto illeso, viene scaraventato fuori dal relitto in fiamme.\nLa creatura si schianta violentemente sull'asfalto della pista, e Jasmine la raggiunge per assisterla. La metamorfosi si inverte, ma questa volta David non riesce a rigenerarsi dalle ferite dovute all'impatto, e muore in pochi istanti insieme al suo mostro, davanti agli occhi di Pratt ed Emily.\nMolto significativa l'ultima frase pronunciata da David mentre sta spirando: \u00abFinalmente... sono libero.\u00bb.\nIl seguito mancato.\nNonostante la morte di Hulk, i realizzatori avevano pensato di farlo resuscitare in un quarto film, \"La vendetta dell'incredibile Hulk\", in cui sarebbe vissuto con il corpo di Hulk e la mente di Banner ; era prevista l'apparizione anche di She-Hulk e Iron Man, come trampolino di lancio per le rispettive serie televisive. La sceneggiatura venne completata il 10 luglio 1990. Tuttavia il progetto venne sospeso a seguito dell'abbandono di Bill Bixby, la cui salute peggiorava a causa del cancro. Con la morte dell'attore nel novembre 1993 il film venne definitivamente cancellato."}
{"id": "1062068", "revid": "729019", "url": "https://it.wikipedia.org/wiki?curid=1062068", "title": "Forte di Altafiumara", "text": "Il Forte di Altafiumara, o Castello di Altafiumara (gi\u00e0 \"Forte di Santa Trada\"), \u00e8 una fortificazione dell'antico sistema difensivo del versante reggino dello Stretto di Messina. Sorge su una delle scogliere a strapiombo sullo Stretto, presso Cannitello (frazione di Villa San Giovanni). Da alcuni anni la costruzione \u00e8 stata trasformata in una elegante struttura alberghiera.\nStoria.\nLe notizie pi\u00f9 attendibili sulla data della sua originaria edificazione, sono riportate dal padre domenicano Antonino Minasi che, in una sua stampa del 1790, nominata \"Carta corografica ed idrostatica tra Scilla e Cariddi\", subito dopo il \"Capo Cavallo sul cui granito sana \u00e8 rimasta la Torre donde si vede il C. (castello) di Scilla\", indica il luogo della sua erezione come \"Capo del Fortino sul cui rialto si piant\u00f2 nel 1734 la nota batteria &amp; c.\" Il forte nasce come fortezza borbonica quindi nella prima met\u00e0 del secolo XVIII con il toponimo di \"Forte di Santa Trada\". Ebbe prevalentemente funzione militare, a difesa dalle incursioni provenienti dal mare; insieme al forte di Torre Cavallo rappresentava infatti un punto strategico nel controllo dello Stretto di Messina.\nDopo i danni causati al forte dal terremoto del 1783, Gioacchino Murat, allora Re di Napoli, ne ordin\u00f2 nel 1811 la ristrutturazione.\nNel 1860 il \"forte di Altafiumara\" fu teatro di scontri tra i Borboni e le truppe garibaldine, il cui sbarco avvenne proprio alla foce del \"torrente Santa Trada\". Scontri che portarono i Garibaldini ad assumere il controllo della fortezza.\nUltimata la sua funzione militare, l'impianto fu ridotto a rudere. Pi\u00f9 tardi venne acquistato da una societ\u00e0 privata e fu trasformato in un'elegante struttura turistica. Dopo una attenta opera di ristrutturazione, \u00e8 oggi divenuto uno dei pi\u00f9 esclusivi hotel della Calabria."}
{"id": "1062072", "revid": "1305772", "url": "https://it.wikipedia.org/wiki?curid=1062072", "title": "Addiction Pinball", "text": "Addiction Pinball (spesso abbreviato con \"AdPin\") \u00e8 un simulatore di flipper sviluppato nel 1998 per Microsoft Windows e in seguito portato per la console PlayStation con il titolo Worms Pinball per sfruttare la fama della serie \"Worms\". La versione per Windows venne pubblicata da Microprose mentre quella per PlayStation venne pubblicata da Infogrames che aveva acquisito Microprose. Entrambe le versioni vennero sviluppate da Team17.\nUna versione ridotta per Windows venne presentata nel 1998 con il titolo di \"Worms Pinball\" e venne incluso con \"Worms and Reinforcements United\" e \"Worms 2\" in una raccolta. Venne incluso anche in \"The Armageddon Collection\", una raccolta del 2000 contenente anche \"Worms Armageddon\". Il gioco venne incluso anche in \"Worms Blast\" presentato nel 2002 per Windows.\n\u00c8 possibile che \"AdPin\" sia un derivato del gioco \"Team17 Pinball\", un gioco che il Team17 stava sviluppando per Amiga nel 1994 ma che in seguito venne annullato.\nTavoli.\nIl gioco ha due tavoli con ambientazione derivata da quella dei giochi sviluppati dal Team17.\nWorld Rally Fever.\nBasato sul gioco per MS-DOS nel 1996, questo tavolo \u00e8 ambientato nel mondo delle gare da corsa di rally. Il primo obiettivo del tavolo \u00e8 partecipare alle varie competizioni in modo da aumentare i punti.\nWorms.\nLa serie di successo \"Worms\" fornisce l'ambientazione per questo tavolo. Per far molti punti bisogna completare le missioni e raccogliere le varie armi in modo da incrementare la potenza di fuoco e la capacit\u00e0 di movimento. Il tavolo \u00e8 suddiviso in cinque aree (artico, Marte, giungla, deserto e inferno).\nTavoli annullati.\nSecondo le informazioni postate dal direttore creativo Martyn Brown del Team17 nel forum ufficiale del sito inizialmente era prevista la realizzazione di un tavolo basato su \"Alien Breed\", un videogioco sparatutto sviluppato da Team17 per Amiga nel 1991. La tavola era sviluppa e pronta per l'inserimento nel gioco che inizialmente doveva avere da 3 a 5 tavoli come la maggior parte dei giochi per flipper."}
{"id": "1062074", "revid": "1610933", "url": "https://it.wikipedia.org/wiki?curid=1062074", "title": "Fagiano kalij", "text": ""}
{"id": "1062078", "revid": "287204", "url": "https://it.wikipedia.org/wiki?curid=1062078", "title": "Steel Bank Common Lisp", "text": "Steel Bank Common Lisp (SBCL) \u00e8 un'implementazione libera del linguaggio di programmazione Common LISP. Deriva da un \"fork\" di CMUCL (\"Carnegie Mellon University Common Lisp\") e condivide la maggior parte del codice con esso. Il motivo che ha spinto al \"fork\" era pulire il codice per permettere il supporto di nuovi sistemi e un mantenimento pi\u00f9 semplice (la corrente principale di sviluppo di CMUCL tendeva invece ad aumentare il codice presente, senza grandi pulizie). Gli sviluppatori sperano che il progetto possa fornire un'implementazione pienamente conforme agli standard del Common Lisp con l'elevata performance caratteristica di CMUCL, facile da estendere e da testare, e che sia portabile su altre piattaforme.\nIl nome \"Steel Bank Common Lisp\" \u00e8 un gioco di parole basato sul nome del progetto padre. Andrew Carnegie ha fatto la sua fortuna nell'industria del metallo (\"steel\") e Andrew Mellon era un banchiere di successo.\nAttualmente SBCL \u00e8 sottoposto ad uno sviluppo pi\u00f9 attivo e a release pi\u00f9 frequenti che CMUCL."}
{"id": "1062085", "revid": "1318658", "url": "https://it.wikipedia.org/wiki?curid=1062085", "title": "Lago della Vacca", "text": "Il lago della Vacca \u00e8 un bacino lacustre artificiale situato a 2358 m s.l.m. nell'alta valle del Caffaro, in provincia di Brescia, ai piedi della parete ovest del Cornone di Blumone, in Lombardia.\nDeve il nome a una curiosa formazione rocciosa situata nelle vicinanze, al passo della Vacca (2355\u00a0m), la cui forma ricorda quella di un grosso bovino soprattutto se vista da lontano.\nDescrizione.\nDi dimensioni ristrette (25,6 ha), si colloca in una conca di origine glaciale, all'estremit\u00e0 meridionale del massiccio montuoso dell'Adamello, circondata da vette che superano i 2500 metri di quota. Il lago non ha veri e propri immissari: trae alimentazione dalle precipitazioni estive che cadono nel modesto bacino imbrifero (156 ha) e dallo scioglimento progressivo della coltre nevosa che copre nel periodo invernale i pendii delle montagne circostanti, nel periodo tra aprile e giugno. L'unico emissario, a valle dello sbarramento, \u00e8 il rio Laione (o Lajone), affluente del Caffaro.\nIl volume medio di acqua contenuta nell'invaso \u00e8 di 2,4 milioni di metri cubi.\nLo sbarramento del lago della Vacca \u00e8 un manufatto in calcestruzzo, del tipo conosciuto come diga a gravit\u00e0, di 5600\u00a0m3 di volume, 17,5\u00a0m di altezza massima e 87\u00a0m di sviluppo al coronamento superiore. Fu completata nel 1927, pochi anni dopo il disastro del Gleno che pose un interrogativo sull'affidabilit\u00e0 della tecnica all'epoca utilizzata nella costruzione degli sbarramenti idroelettrici.\nL'utilizzo principale dell'invaso \u00e8 la produzione di energia elettrica. Alimenta, infatti, la sottostante centrale idroelettrica del Gaver, gestita ora dalla Edison S.p.A. e prima dalla societ\u00e0 concessionaria Caffaro.\nPresso la sponda sud-orientale del bacino sono situati due rifugi alpini: il Tita Secchi, di propriet\u00e0 della societ\u00e0 Ugolini di Brescia e gestito dalla guida Gino Baccanelli \u00e8 aperto al pubblico nei mesi estivi (le chiavi del locale invernale, quando chiuso, sono custodite dai guardiani della diga), e il Gabriele Rosa, dismesso da alcuni anni.\nPercorsi.\nIl lago, vista la sua altitudine, \u00e8 raggiungibile a piedi o in mountain bike mediante sentieri, oppure in elicottero (la piazzola di atterraggio \u00e8 collocata nelle vicinanze del rifugio Tita Secchi).\nUn primo percorso ha inizio al rifugio Bazena (1800\u00a0m), posto lungo la ex SS 345 e quindi raggiungibile in auto; lungo circa 8\u00a0km, si inizia ripido, ma prosegue pianeggiante, e richiede in media 3 ore di cammino. Il percorso valica il Passo di Val Fredda a 2338\u00a0m di quota: in prossimit\u00e0 del valico inizia, tra l'altro, la via normale al monte Frerone. Il segnavia porta il numero 1, in quanto questo percorso rappresenta il tronco iniziale dell'Alta via dell'Adamello.\nIl secondo percorso parte dalla cosiddetta Corna Bianca (2120\u00a0m) (nel dialetto locale \"corna\", se detto con voce nasale, significa precipizio, rupe) ed \u00e8 lungo circa 1\u00a0km e mezzo; piuttosto ripido, richiede pressappoco 2 ore. La Corna Bianca \u00e8 collegata alla strada del Passo di Croce Domini (localit\u00e0 Cadino della Banca, 1799\u00a0m) da un tratto di strada sterrata, vietato al transito dei mezzi motorizzati, ma facilmente percorribile a piedi. Il segnavia porta il numero 19.\nIl terzo percorso inizia in localit\u00e0 Gaver (1575\u00a0m). Ripido, sebbene discretamente panoramico, il percorso richiede in media 2 ore e 30 minuti. Il segnavia porta il numero 17."}
{"id": "1062087", "revid": "125702619", "url": "https://it.wikipedia.org/wiki?curid=1062087", "title": "Santa Clara (Cuba)", "text": "Santa Clara \u00e8 un comune di Cuba, capoluogo della provincia di Villa Clara (che insieme alle province di Cienfuegos e Sancti Sp\u00edritus faceva parte della vecchia provincia di Las Villas). La citt\u00e0 \u00e8 localizzata in una posizione centrale all\u2019interno dell\u2019isola a circa 300 km dalla capitale del paese.\nStoria.\nFu fondata il 15 luglio 1689 da diciotto famiglie che vengono ricordate dal monumento situato nella piazza Iglesia del Carmen, il sito religioso pi\u00f9 antico della citt\u00e0 risalente al 1748. Nel 1692, in seguito ad un incendio che svuot\u00f2 le strade di Remedios, uno degli insediamenti pi\u00f9 antichi di Cuba, Santa Clara ebbe una notevole crescita e la popolazione si trasfer\u00ec presso il comune. La localit\u00e0 ebbe una partecipazione attiva nelle lotte per l\u2019indipendenza, nella guerra dei Dieci Anni e nella Rivoluzione Cubana, durante la quale avvenne la Battaglia di Santa Clara, evento significativo per il comune. A causa degli scontri e delle guerriglie, la citt\u00e0 fu soprannominata \u201cCitt\u00e0 Liberale\u201d e in memoria del passato ospita diverse attrazioni storiche tra cui il Mausoleo del Che Guevara, in onore del guerrigliero e il Museo de la Toma del Tren Blindado, che ricorda l\u2019assalto al treno blindato da parte dei ribelli. Anche Parque Leoncio Vidal, localizzato nel centro storico, fu scenario negli anni Trenta di proteste e di manifestazioni studentesche e operaie. \nLe vicende che si svolsero in questa citt\u00e0 nel dicembre del 1958 furono determinanti per il successo della rivoluzione. In particolare le azioni di guerriglia condotte da Che Guevara e da Camilo Cienfuegos inflissero pesanti perdite all'esercito di Fulgencio Batista, e determinarono la capitolazione e la fuga del dittatore.\nEconomia.\nCentro di commercio e snodo di trasporti stradali e ferroviari, oltrech\u00e9 sede dell'aeroporto Abel Santamar\u00eda, ha una popolazione stimata di 237\u00a0581 abitanti, secondo il censimento del 2004. L'allevamento fu l'attivit\u00e0 principale della citt\u00e0 fino al XIX secolo, quando fu soppiantata dalla coltivazione della canna da zucchero. La lavorazione e la commercializzazione del tabacco \u00e8 ora una delle attivit\u00e0 principali.\nMonumenti e luoghi d'interesse.\nSanta Clara \u00e8 rinomata per essere sede del mausoleo di Che Guevara, diviso in 2 due parti: la prima zona ospita, dall'agosto 1997, le tombe di Ernesto Guevara e di sei suoi compagni caduti in Bolivia e di 14 combattenti uccisi in Guatemala. La seconda zona \u00e8 dedicata ad un fotocronistoria della vita del Che fin dai primi anni di vita, integrando le foto ad oggetti di propriet\u00e0 del combattente e di uso comune durante la sua attivit\u00e0 come medico nel sud di Cuba all'epoca dello sbarco con Fidel Castro, nel 1956.\nL'importanza e la vivacit\u00e0 del centro si deve anche alla presenza dell'Universit\u00e0 Centrale Marta Abreu de las Villas, riconosciuta come la seconda universit\u00e0\u00a0 pi\u00f9 prestigiosa del paese. "}
{"id": "1062090", "revid": "216676", "url": "https://it.wikipedia.org/wiki?curid=1062090", "title": "Nico Perrone", "text": "Le origini familiari.\nPer gran parte dei secoli XVIII e XIX, i Perrone fanno il mestiere di \"gualano\" e praticano la transumanza. Dall\u2019originaria Laterza, nell\u2019Ottocento si stabiliscono a Foggia. Con l\u2019apertura della linea Bovino-Foggia (1867), cambiano mestiere. Nicola Maria (1851-1884) sar\u00e0 un manovale ferroviario, suo figlio Leonardo fuochista e poi macchinista, mentre il fratello pi\u00f9 giovane, Raffaele (1894-1982), parteciper\u00e0 ad azioni degli Arditi nella grande guerra. Tornato alla vita civile, sar\u00e0 impiegato delle ferrovie in Ancona e successivamente fonder\u00e0 a Bari una sede modello del Dopolavoro ferroviario.\nBiografia.\nNico Perrone si laurea con lode in Storia delle relazioni internazionali all'Universit\u00e0 di Bari, borse di studio per lo University College Dublin, Irlanda, e l'Universit\u00e0 di Sofia, Bulgaria (Sofiyski Universitet).\nAssunto all'ENI, a Roma, designato dal presidente Enrico Mattei a rappresentare l'ente presso il Ministro per la riforma della Pubblica Amministrazione, Giuseppe Medici, diviene membro di commissioni di studio interministeriali (1962-1963). Passa a un'altra holding di stato, l'EFIM, come responsabile dell'Ufficio partecipazioni.\nLavora poi a Bari, nella casa editrice Gius. Laterza &amp; Figli. Per un'altra casa editrice (Dedalo Libri, Bari) dirige una collana (\"America\", 1980-1984). Fa parte del comitato scientifico delle riviste \"Giano\" (2003-2007) e \"Storia in rete\" (dal 2005).\nScrive su \"Il politico\" (1963), \"Il Ponte\" (1973-1991), \"Belfagor\" (1977), \"Quaderni di storia\" (1976, 1983), \"Rivista di storia contemporanea\" (1977-1990), \"Giano\" (1998-1999), \"Studi piacentini\" (1994), \"Guerre &amp; pace\" (2001-2003), \"l'Ernesto\" (2003-2010), \"Athanor\" (2005, 2007, 2009, 2016, 2017). \u00c8 collaboratore dei quotidiani \"il manifesto\" (1973-2000, 2015) e \"Liberazione\" (1995-2001), \"Il Lavoro\" (1978), \"La Gazzetta del Mezzogiorno\" (dal 1989), e occasionalmente dei settimanali \"Panorama\" (1979-1989); di \"Critica sociale\" (1978-1979), \"il Mondo\" (1982), \"la Rinascita della sinistra\" (1999-2008), \"Formiche\" (2008), \"Le Monde diplomatique\" (dal 2017). Collabora coi periodici \"Monthly Review\" (ed. italiana, 1968-1976) e \"Limes\" (2011). Fonda e dirige a Bari i periodici \"La Voce\" (1971), i \"Quinterni\", e \"Leonora: rivista di dibattito politico economico culturale\" (2014).\nCollaboratore della RAI (1982-2006), per Radio 3 ha tenuto conversazioni radiofoniche a \"Spazio Tre\" (1978-1984) e una settimana di \"Prima pagina\" (5-11 gennaio 1986); per Radio 2 ha tenuto venti trasmissioni del programma \"Alle 8 della sera\" (24 aprile - 19 maggio 2006). Ha collaborato occasionalmente anche con la televisione Westdeutscher Rundfunk (Colonia, Germania, 2001) e alla Radio Vaticana per commentare la politica degli USA (2009-2013).\nAll'Universit\u00e0 di Bari \u00e8 stato professore di Storia dell'America, Storia Contemporanea e Storia moderna (1977-2006: inizialmente incaricato, quindi associato, e infine titolare di corso libero); direttore dell'Istituto di Storia moderna e contemporanea (1988-1990, 1991-1994); titolare del Jean Monnet European Module in Social and Economic History of European Integration (1994-1999). A lungo \"Visiting Professor\" in Danimarca (Universit\u00e0 di Roskilde, 1991-2006; Business School di Copenaghen, 1992-1993, e \"master\" internazionale diretto dell'Universit\u00e0 di Roskilde a Lugano, 1998, 2000, 2003. \"Visiting Professor\" in Albania (Universiteti Zoja e K\u00ebshillit T\u00eb Mir\u00eb, Tirana, 2008). Invitato negli USA dallo International Leadership Program (IVLP) nel 1986, vi ha tenuto seminari e conferenze ed \u00e8 stato nominato cittadino onorario dello Stato del Nebraska. Ha fatto parte dello Advisory Board del Federico Caff\u00e8 Center (Roskilde, Danimarca, 1995-2017), per il quale \u00e8 stato condirettore insieme a Bruno Amoroso di \"Economics &amp; Society\" (collana di libri, 1992-1994).\nInvitato dall'Universit\u00e0 di Padova (1981, 1988, 1999), Universit\u00e0 statale di Milano, dalla Scuola politecnica dell'Universit\u00e0 di Genova, dall'Universit\u00e0 di Catania, dall'Universit\u00e0 della Calabria (Arcavata), dall'Universit\u00e0 di Teramo (2006, 2007, 2009, 2010, 2012, 2016), ove ha fatto parte dal 2015 del Consiglio Scientifico del master in Medio Oriente. \u00c8 uno dei fondatori e vicepresidente del \"master\" Society, Science &amp; Technology in Europe (Louvain-la-Neuve, Belgio, 1995-1996).\nIscritto alla CGIL quando lavorava all'ENI e all'EFIM, al Partito Comunista Italiano (PCI), a Rifondazione comunista, \u00e8 stato inoltre un fondatore della Federazione della Sinistra (FDS) costituita da PRC, PDCI e altri, nel cui Consiglio nazionale figura fino allo scioglimento (2009-2012)."}
{"id": "1062093", "revid": "29244", "url": "https://it.wikipedia.org/wiki?curid=1062093", "title": "Cicala grande di mare", "text": ""}
{"id": "1062094", "revid": "1610933", "url": "https://it.wikipedia.org/wiki?curid=1062094", "title": "Fagiano siamese", "text": ""}
{"id": "1062100", "revid": "1543377", "url": "https://it.wikipedia.org/wiki?curid=1062100", "title": "Valmalenco", "text": "La Valmalenco \u00e8 una valle laterale della Valtellina in provincia di Sondrio (Lombardia). La valle inizia dal ponte del Valdone, poco sopra la citt\u00e0 di Sondrio, e si dirige a nord verso il Pizzo Bernina per una lunghezza nel fondovalle di circa 15 km. \u00c8 attraversata dal torrente Mallero.\nOrigine del nome.\nSecondo alcuni storici il nome deriverebbe dal celtico \"Mal-en-ga\" tradotte letteralmente in testa stretta dall'acqua, oppure da altre lingue pre-romane (Camuno e/o Retico) e significherebbe fiume del monte \"Mall-anko\" ed infine, quella pi\u00f9 recente di origine medioevale, da Val Malenga, valle del male per essere circondata da spaventevoli montagne.\nGeografia fisica.\nLa Valmalenco si incunea nelle Alpi Retiche occidentali; pi\u00f9 precisamente divide in due le Alpi del Bernina lasciando a ovest i Monti della Val Bregaglia e a est il Gruppo dello Scalino e il Massiccio del Bernina.\nMorfologia.\nMonti.\nI monti principali che contornano la valle, comprese le valli laterali, sono:\nPassi.\nTra i passi abbiamo:\nIdrografia.\nTorrenti.\nLa valle \u00e8 percorsa dal torrente Mallero che a Sondrio si getta nel fiume Adda. I torrenti che si gettano nel letto del Mallero sono: Ventina, Sissone, Vazzeda, Valbona, Pirola, Lagazzuolo, Nevasco, Forasco, Braciasco, Paluetto, Rovinaio, Sassersa e Giumellini, infine da Valbrutta il Lanterna, alimentato dai torrenti Scerscen, Cormor, Largone, Acquanegra e Pallino. A Torre Santa Maria confluiscono nel Mallero il Torreggio, lo Sfrisigaro, il Valdone e l'Antognasco.\nLaghi.\nTra i laghi abbiamo: Lago di Arcoglio, Laghi di Campagneda, Lago di Campo Moro, Lago di Cassandra, Lago d'Entova, Lago Lagazzuolo, lago Pal\u00f9 Lago Pirola, Laghi di Sassera e Lago di Zana.\nStoria.\nEt\u00e0 antica.\nNel 250 d.C. i romani entrano in Valmalenco, intuendone l'importanza strategica e progettano la costruzione di una strada carovaniera che attraverso il passo del Muretto raggiunge Coira nel cuore della Rezia.\nMedioevo.\nDal VI al XI secolo si sviluppano le attivit\u00e0 estrattive di minerali per pietre ornamentali, quali la pietra ollare e il serpentino scisto, che permangono come attivit\u00e0 economica fino ad oggi.\nQuesto far\u00e0 si che la \"Val di bach\u00e9t\", per la produzione di fascine di legno e sostegni per viticoltura diventi la \"Val di s\u00e0ss\", per le cave di minerali tra cui il Dorato Valmalenco.\nTra il XIV e il XV secolo la Valmalenco affronta uno dei periodi pi\u00f9 difficili della sua storia, diviene teatro di molte catastrofi quali alluvioni, terremoti, frane, intervallati da fenomeni di siccit\u00e0 e gelate che culminano nel 1630, con l'epidemia di peste, che causa moltissime morti decimando paesi e frazioni.\nEt\u00e0 moderna.\nLa dominazione svizzera dei Grigioni tra 1512 e 1797 contraddistinta da tensioni religiose tra protestanti e cattolici, soprattutto dopo il Concilio di Trento e nel corso del XVIII secolo, fa comunque rinascere la via carovaniera attraverso i passi settentrionali.\nAi Grigioni segue nel 1797 la dominazione napoleonica e dal 1815 in maniera definitiva gli Austriaci, che istituiscono le prime scuole pubbliche e pongono le dogane nei passi a nord confinanti con la Svizzera.\nEt\u00e0 contemporanea.\nNel XIX secolo la nascita dell'alpinismo d\u00e0 il via a attivit\u00e0 ricettive e di guide alpine.\nCon l'inizio del Regno d'Italia, nel 1861, le ristrettezze economiche portano a una migrazione verso America e Australia anche verso settori connessi come quello minerario.\nLe difficolt\u00e0 economiche del primo dopoguerra e la vicinanza del confine svizzero fondano i presupposti per lo sviluppo del contrabbando, creando un vero e proprio \u201cmestiere\u201d, quello del contrabbandiere, specie attraverso il passaggio notturno presso il passo del Muretto.\nGli anni '60 sono caratterizzati dalla diffusione delle discipline sportive invernali, che portano alla costruzione degli impianti di Caspoggio e Chiesa Valmalenco.\nSociet\u00e0.\nEstensione territoriale e comuni.\nComprende cinque comuni: Caspoggio, Chiesa in Valmalenco, Lanzada, Spriana e Torre di Santa Maria. I due comuni di fondovalle (Chiesa Valmalenco e Lanzada) occupano circa met\u00e0 della superficie complessiva della valle. Mentre Caspoggio e Spriana sono considerevolmente pi\u00f9 piccoli anche rispetto a Torre di Santa Maria che occupa gran parte della parte inferiore della Valmalenco.\nDialetto.\nIl dialetto Malenco, pur avendo radici valtellinesi differisce ampiamente dalle parlate delle altre valli ed \u00e8 influenzato da Celti, Liguri e Ladini.\nEconomia.\nSettore Primario.\nAgricoltura.\nL'agricoltura \u00e8 poco praticata le attivit\u00e0 principali sono l'allevamento di ovini e bovini. Sono presenti diversi allevamenti ittici per la pesca sportiva alla trota.\nSettore Secondario.\nArtigianato.\nL'artigianato locale \u00e8 incentrato sulla lavorazione della pietra ollare e del Serpentino, pietre dalle quali si producono ancora le tradizionali Piode e Lavecc, e usate anticamente per utensili domestici e successivamente ad usi decorativi.\nSettore Terziario.\nTurismo.\nIl turismo costituisce l'attivit\u00e0 pi\u00f9 sviluppata del settore con diverse strutture ricettive: alberghi, B&amp;B e aree pi\u00f9 o meno attrezzate per il campeggio.\nRifugi alpini.\nPer favorire l'escursionismo e la salita alle vette la valle \u00e8 dotata di diversi rifugi:"}
{"id": "1062101", "revid": "144796", "url": "https://it.wikipedia.org/wiki?curid=1062101", "title": "Enzo Iachetti", "text": ""}
{"id": "1062105", "revid": "384895", "url": "https://it.wikipedia.org/wiki?curid=1062105", "title": "Tre Inquisitori di Stato", "text": "Tre Inquisitori di Stato, Inquisitori di Stato, Inquisitori contro la propagazione del segreto o Supremo Tribunale erano una magistratura della Repubblica di Venezia affiancata al Consiglio dei Dieci e incaricata di sorvegliare sulla divulgazione del segreto di stato.\nStoria, funzioni e composizione degli Inquisitori.\nInizialmente istituiti a pi\u00f9 riprese in via straordinaria e temporanea dai \"Dieci\", a partire dal 20 settembre 1539 gli Inquisitori divennero una stabile magistratura dello Stato veneziano.\nGli inquisitori erano tre e dotati degli stessi illimitati poteri del pi\u00f9 noto Consiglio; da quest'ultimo venivano nominati e si distinguevano in:\nIl loro voto concorde diveniva automatica e inappellabile sentenza che, quando non coperta da segreto, veniva pubblicamente resa nota al Maggior Consiglio, senza che questi potesse in alcun modo intervenire.\nLe pratiche di giustizia segreta, secondo tradizione, sembra prevedessero l'annegamento notturno nelle acque della laguna, nei pressi del canale detto per questo \"dell'Orfano\". \nL'avvio dei procedimenti, come gi\u00e0 per i \"Dieci\" e per molte altre magistrature, spesso si avviava con la raccolta di denunce segrete tramite speciali cassette, dette \"Boche de Leon\"."}
{"id": "1062106", "revid": "1868855", "url": "https://it.wikipedia.org/wiki?curid=1062106", "title": "Teatro comunale", "text": "Teatro comunale \u00e8 il nome generico di tanti teatri italiani di propriet\u00e0 comunale"}
{"id": "1062107", "revid": "36426", "url": "https://it.wikipedia.org/wiki?curid=1062107", "title": "Teatro Comunale", "text": ""}
{"id": "1062108", "revid": "124699898", "url": "https://it.wikipedia.org/wiki?curid=1062108", "title": "Juventus Training Center (Vinovo)", "text": "Lo Juventus Training Center, noto semplicemente come JTC Vinovo per via della localit\u00e0 in cui sorge, \u00e8 un centro sportivo di propriet\u00e0 della societ\u00e0 calcistica italiana Juventus Football Club.\nOpera degli studi GAU e Shesa, e inaugurato il 15 luglio 2006 come Juventus Center, si divide principalmente tra l'area \"training\", deputata all'attivit\u00e0 fisica, e quella \"media and sponsor\", riservata alle esigenze dei \"mass media\".\nRitenuto tra i pi\u00f9 moderni centri sportivi al mondo, ha ospitato gli allenamenti della prima squadra maschile della Juventus dal 2006 al 2018. Ospita le partite e gli allenamenti della prima squadra femminile, gli allenamenti della seconda squadra maschile e gran parte delle attivit\u00e0 del settore giovanile bianconero sia maschile sia femminile. Occasionalmente \u00e8 stato anche sede di ritiro della nazionale italiana.\nIl centro sportivo si trova in via Stupinigi n.182 a Vinovo, comune dell\"'hinterland\" torinese.\nStoria.\nProgettazione e costruzione.\nNel 2000 la , davanti alle difficolt\u00e0 nel trovare un'intesa con il Comune di Torino per l'acquisto dello stadio delle Alpi e dell'area circostante, valut\u00f2 la possibilit\u00e0 di abbandonare la citt\u00e0 nel caso in cui la trattativa non fosse andata a buon fine. Furono proposte diverse soluzioni: una di queste consisteva nel costruire un nuovo stadio all'ippodromo di Vinovo, che avrebbe fatto parte di un complesso riservato alla Juventus, oppure, in alternativa, erigere, semplicemente, un centro sportivo con campi d'allenamento, clinica medico-sportiva e centro commerciale.\nNel febbraio 2001, dopo l'interruzione della trattativa d'acquisto dell'area Continassa quale futuro campo per quegli allenamenti della prima squadra e settore giovanile fin l\u00ec svolti nel complesso Sisport di Orbassano, la Juventus present\u00f2 ai consigli comunali di Nichelino e Vinovo la richiesta di concessione per l'usufrutto di una superficie di sul terreno ove sorgeva l'ippodromo del galoppo, sito fra i citati comuni nell'area compresa tra la via Debouch\u00e9 (Comune di Nichelino) a ovest, la via Scarrone (Comune di Nichelino) a nord e la S.P. 143 (Comune di Vinovo) a sud \u2014 a dal centro della citt\u00e0 di Torino \u2014 con la finalit\u00e0 di dotare la societ\u00e0 di un patrimonio immobiliare moderno che permettesse lo svolgimento dell'attivit\u00e0 sportiva con adiacenti alla struttura (da creare) destinata alla promozione commerciale nota come \u00abMondo Juve\u00bb e, infine, che fosse dedicato a diverse attivit\u00e0 aziendali includendo un centro di medicina sportiva.\nInizialmente denominato \u00abCentro Allenamento Juventus\u00bb, tre mesi pi\u00f9 tardi una riedizione del piano originale ottenne la concessione e l'autorizzazione per l'inizio dei lavori di costruzione.\nIn ragione alla riorganizzazione della struttura della rete viaria connessa ai comuni di Nichelino e Vinovo, e a un'inchiesta sulla superficie su cui doveva sorgere il parco commerciale Mondo Juve, che sar\u00e0 ceduto all'Ippodromo di Vinovo nel 2010, le attivit\u00e0 riguardanti la costruzione dei campi d'allenamento bianconeri furono sospese fino a maggio 2003, quando il club ottenne l'approvazione definitiva delle autorit\u00e0 comunali e regionali. Undici mesi pi\u00f9 tardi ebbero inizio i lavori di costruzione, durati un biennio e a cura degli studi GAU e Shesa. Il nuovo centro d'allenamento della Juventus fu inaugurato nel 2006 dall'allora presidente del club Giovanni Cobolli Gigli su un'area iniziale di , di cui coperti.\nEspansione di superficie.\nNel dicembre 2014 la societ\u00e0 bianconera acquis\u00ec una superficie aggiuntiva di adiacente al centro per \u20ac , che sar\u00e0 destinata a eventuali ampliamenti della propria infrastruttura per usufrutto del settore giovanile del club, nel frattempo ristrutturato.\nInfine, nel luglio 2016, ha esercitato il riacquisto del centro sportivo saldando il debito e cancellando l'ipoteca, allora detenuta dalla banca Unicredit Leasing. In precedenza, esso era amministrato dall'azienda Campi di Vinovo S.p.A., controllata al 71,3% dal club torinese a tutto il 2003.\nIl JTC di Vinovo, visto il trasloco della prima squadra maschile nel nuovo e omonimo centro sportivo alla Continassa, \u00e8 diventato a partire dall'estate 2018 a uso esclusivo degli allenamenti di gran parte delle squadre del settore giovanile bianconero, della seconda squadra maschile oltrech\u00e9 di gare (gi\u00e0 dal 2017) e allenamenti della prima squadra femminile.\nDal 2012 al 2017 ha inoltre ospitato le attivit\u00e0 sportivo-accademiche del J-College.\nStruttura.\nArea sportiva.\nL'area \"training\" comprende:\nArea direzionale.\nIl \"media center\" comprende:"}
{"id": "1062110", "revid": "287204", "url": "https://it.wikipedia.org/wiki?curid=1062110", "title": "Contea di Daniels", "text": "La contea di Daniels (in inglese Daniels County) \u00e8 una contea del Montana. Il suo capoluogo amministrativo \u00e8 Scobey.\nGeografia fisica.\nLa contea ha un'area di 3.695 km\u00b2 di cui lo 0,03% \u00e8 coperto d'acqua. Confina con le seguenti contee:\nConfina inoltre con la seguente provincia canadese:"}
{"id": "1062111", "revid": "254059", "url": "https://it.wikipedia.org/wiki?curid=1062111", "title": "Ikkatteq", "text": "Ikkatteq (\u00cdk\u00e2teq o \u00cdk\u00e1teq o Ik\u00e2teq prima della riforma ortografica del 1973) \u00e8 un villaggio abbandonato della Groenlandia. Si trova su una piccola isoletta a est di Ammassalik \u00d8, a 65\u00b038'N 37\u00b057'O e contava un solo abitante fino al 2007, anno in cui l'unico abitante \u00e8 deceduto, lasciando il villaggio disabitato; appartiene al comune di Sermersooq."}
{"id": "1062116", "revid": "287204", "url": "https://it.wikipedia.org/wiki?curid=1062116", "title": "Contea di Garfield", "text": "Contea di Garfield o Garfield County \u00e8 la denominazione delle seguenti contee degli Stati Uniti:"}
{"id": "1062123", "revid": "287204", "url": "https://it.wikipedia.org/wiki?curid=1062123", "title": "Contea di Golden Valley", "text": "Contea di Golden Valley o Golden Valley County \u00e8 la denominazione delle seguenti contee degli Stati Uniti:"}
{"id": "1062126", "revid": "6923", "url": "https://it.wikipedia.org/wiki?curid=1062126", "title": "Qernertuarssuit", "text": "Qernertuarssuit \u00e8 un villaggio della Groenlandia (1 abitante nel 2004, disabitato dal 2005). Si trova presso Kulusuk, a 65\u00b0 43' 00\" N 37\u00b0 18' 00\" O; appartiene al comune di Sermersooq."}
{"id": "1062128", "revid": "287204", "url": "https://it.wikipedia.org/wiki?curid=1062128", "title": "Contea di Hill", "text": "Contea di Hill o Hill County \u00e8 la denominazione delle seguenti contee degli Stati Uniti:"}
{"id": "1062129", "revid": "729019", "url": "https://it.wikipedia.org/wiki?curid=1062129", "title": "Jacques Fran\u00e7ois Menou", "text": "Biografia.\nProveniente da antica famiglia nobile inizi\u00f2 giovanissimo la carriera militare. Allo scoppio della Rivoluzione francese nel 1789 era gi\u00e0 maresciallo di campo. Allineatosi subito alla rivoluzione, fu eletto come rappresentante della nobilt\u00e0 agli Stati generali nel baliaggio di Touraine in quello stesso anno e ne fu nominato segretario nel marzo 1790 e poi presidente a dicembre.Divenne quindi membro del Comitato diplomatico, quindi fu impiegato come Maresciallo di campo, prima a Parigi e successivamente nell'armata dell'ovest. Nel 1793 combatt\u00e9 in Vandea, quindi come comandante dei reparti di Parigi, costrinse il \"faubourg Saint-Antoine\" a capitolare nella rivolta del 1\u00b0 \"prairial\" dell'anno III. Divenuto comandante in capo dell'armata dell'interno, fu sottoposto a giudizio per tradimento ma assolto nel 1795.Nel 1798 part\u00ec per la campagna d'Egitto al comando di una delle cinque divisioni e dimostr\u00f2 un certo valore. Si distinse particolarmente nell'assalto alla citt\u00e0 di Alessandria, disposto da Napoleone subito dopo lo sbarco delle truppe francesi sulla spiaggia di Marabut, conquistando il forte triangolare della citt\u00e0 e rimanendo ferito. Nel corso della campagna si fece musulmano e spos\u00f2 una ricca ereditiera (con la conversione Menou assunse il nome di 'Abd Allah'). Dopo l'assassinio del generale Kl\u00e9ber, il sostituto di Napoleone, avvenuto il 14 luglio 1800 ad opera di uno studente siriano, Menou assunse il comando dell'armata d'Oriente, come era stato chiamato il corpo di spedizione francese in Egitto. Secondo il generale Colbert era vanitoso, incapace, presuntuoso e si spinse fino a fare arrestare due generali che lo avevano criticato, Reynier et Damas. Nella primavera dell'anno successivo, avendo appreso che un corpo d'armata di 20.000 britannici sarebbe sbarcato ad Abukir, si apprest\u00f2 ad affrontarli ma inspiegabilmente disperse le sue forze, numericamente superiori al nemico, lungo un fronte troppo esteso e il 21 marzo 1801 i britannici sbarcarono e riuscirono a superare lo sbarramento trincerato francese nella battaglia di Alessandria. Il generale Menou si ritir\u00f2 quindi in Alessandria ove, in cambio dell'impegno al rimpatrio tramite la stessa flotta inglese, firm\u00f2 la capitolazione il 1\u00ba agosto dello stesso anno.Rientrato in patria, fu nominato amministratore del Piemonte nel 1802, governatore della Toscana nel 1805 ed infine governatore di Venezia. Fu membro della Massoneria, nella quale entr\u00f2 giovanissimo (nel 1777 figura come membro della Loggia \"Les c\u0153urs unis\" di Loches). Richiamato in Francia il 23 luglio 1810, mor\u00ec a Carpenedo, a nord di Mestre, presso l'attuale villa Algarotti-Berchet.\nIl suo nome \u00e8 scritto sull'Arco di Trionfo di Parigi al Pilastro Sud, colonna 24.\nMatrimonio e discendenza.\nJacques Fran\u00e7ois, fattosi musulmano, spos\u00f2 Zobe\u00efda El Bahouad, figlia dello \"shaykh\" Ahmar al-Rashidi, dalla quale ebbe un figlio:"}
{"id": "1062132", "revid": "963244", "url": "https://it.wikipedia.org/wiki?curid=1062132", "title": "Busdraghi", "text": "I Busdraghi sono un'antica e nota famiglia patrizia della citt\u00e0 di Lucca. Dal 1836, dopo la scomparsa dell'ultimo esponente maschio in linea retta, il loro cognome viene portato dai discendenti dei loro parenti pi\u00f9 prossimi, i Brancoli (da allora, \"Brancoli Busdraghi\"), altra antica famiglia patrizia di Lucca.\nFamiglia Busdraghi.\nOperatori economici e banchieri, se ne hanno riferimenti fin dal XII secolo. Fra i tanti personaggi e notabili figurano commercianti, notari, Cesare arcivescovo di Chieti e tra i vari si distinse l'editore Vincenzo, fondatore della prima cartiera in Lucca nella prima met\u00e0 del XVI secolo, e che con la sua celebre stamperia pubblic\u00f2 numerose e pregiate opere librarie, ancora oggi consultabili in archivi e biblioteche, tra cui figurano quella dell'Universit\u00e0 di Cambridge e della Biblioteca Apostolica Vaticana, e reperibili talvolta nelle librerie antiquarie specializzate in pubblicazioni e testi antichi.\nLo stemma della famiglia era raffigurato anticamente con un drago rampante, poi sostituito con un drago rampante con testa umana e cappuccio. Dal 1836, lo stemma dei Brancoli Busdraghi \u00e8 inquartato: nella met\u00e0 di sinistra, pantera nera rampante su sfondo azzurro con banda diagonale gialla (Brancoli); nella met\u00e0 di destra, drago rampante barrato con testa umana e cappuccio.\nA Lucca una via \u00e8 dedicata alla famiglia a poca distanza dal palazzo Brancoli Busdraghi, in via Fillungo.\nVincenzo Busdraghi.\nTipografo, figlio di Niccol\u00f2, nato a Lucca (secondo alcuni nell'isola greca di Scio) nel 1516 o nel 1524; fu anche letterato, insegnante e cartaio e ricopr\u00ec cariche pubbliche. Mor\u00ec a Lucca il 27 agosto 1601; secondo il Dizionario biografico degli italiani, il libraio Ottaviano Guidoboni, che sarebbe stato suo socio dal 1594, avrebbe continuato l'attivit\u00e0 fino al 1605 sotto il nome di Busdraghi.\nNomi su edizioni: Vincentius Busdragus; Vince. Busdraghi; Vincenzo Busdrago; Vincenzo Busdragho; Vincentius Busdracus; Vincentius Busdrachius; Busdrago; Vincenti Busdraghi."}
{"id": "1062138", "revid": "36426", "url": "https://it.wikipedia.org/wiki?curid=1062138", "title": "Teatro Puccini (Firenze)", "text": ""}
{"id": "1062141", "revid": "125975016", "url": "https://it.wikipedia.org/wiki?curid=1062141", "title": "Burt Young", "text": "\u00c8 noto al grande pubblico grazie al personaggio di Paulie Pennino, il cognato e amico di Rocky Balboa nella saga cinematografica di \"Rocky\", per cui ha ottenuto una candidatura all'Oscar al miglior attore non protagonista, e per il ruolo di Joe nel film \"C'era una volta in America\" di Sergio Leone.\nBiografia.\nFiglio di italo-americani, Josephine e Michael, Young \u00e8 nato nel Queens, a New York, col nome di Gerald Tommaso De Louise (spesso abbreviato in Jerry De Louise). Ha studiato recitazione all'Actors Studio e per maestro ha avuto il celebre Lee Strasberg.\nIl suo nome d'arte \u00e8 composto dal suo attore e cantante preferito, Burt da Burt Lancaster e Young da Neil Young. Nella sua carriera cinematografica si \u00e8 distinto soprattutto nell'interpretazione di personaggi proletari italoamericani, dal carattere spesso burbero e spigoloso: l'esempio pi\u00f9 noto \u00e8 proprio quello di Paulie Pennino, il cognato di Rocky Balboa, che gli valse una candidatura all'Oscar come miglior attore non protagonista. Young, d'altronde, \u00e8 uno dei pochi attori che compare in tutti i film della serie di \"Rocky\", assieme a Sylvester Stallone e Tony Burton. Nel 2013 partecipa al film italiano \"Ci vediamo domani\" con Enrico Brignano.\nOltre al cinema \u00e8 apparso in diverse serie televisive, fra le quali \"Law &amp; Order - I due volti della giustizia\" (\"Law &amp; Order\"), \"Walker Texas Ranger\", \"M*A*S*H\", \"Miami Vice\" e \"I Soprano\". Sebbene sia conosciuto dal grande pubblico come attore, Young \u00e8 anche un bravo pittore, uno sceneggiatore e uno scrittore. Come artista ha collaborato con lo scrittore Gabriele Tinti per il quale ha disegnato la copertina della raccolta di poesie \"All over\" e illustrato l'art book \"A man\".\nVita privata.\nSposato con Gloria DeLouise, ma vedovo dal 1974, Young ha una figlia, Anne Morea, anche lei attrice. \u00c8 proprietario di un ristorante nel Bronx, a New York.\nDoppiatori italiani.\nNelle versioni in italiano dei suoi film, Young \u00e8 stato doppiato da:"}
{"id": "1062142", "revid": "22356", "url": "https://it.wikipedia.org/wiki?curid=1062142", "title": "Cearadactylus", "text": ""}
{"id": "1062144", "revid": "1444886", "url": "https://it.wikipedia.org/wiki?curid=1062144", "title": "Cittadini (Venezia)", "text": "I cittadini erano una delle classi sociali che suddividevano la popolazione di Venezia. Comprendeva, grossomodo, la borghesia e la nobilt\u00e0 di terraferma, distinguendosi dal patriziato e dai semplici forestieri.\nCaratteristiche dei Cittadini a Venezia.\nNella Repubblica di Venezia il corpo sociale dei \"Liberi\" era sin dal 742 lo stabile depositario del potere elettivo nei confronti del Doge, attraverso l'assemblea generale o \"Concio\". Attraverso tale strumento, la classe dei cittadini affianc\u00f2 e sostenne tra l'XI e il XII secolo il Patriziato nell'opera di limitazione del potere ducale e nella creazione del \"Commune Veneciarum\".\nA partire gi\u00e0 dagli inizi del XIII secolo, per\u00f2, i Cittadini persero progressivamente potere a favore dei Patrizi, sino alla serrata del Maggior Consiglio del 28 febbraio 1297 e alla successiva legge del 1319, che precludeva l'accesso di nuove famiglie alla nobilt\u00e0.\nI cittadini vennero quindi definitivamente esclusi dal governo e, parallelamente alla chiusura del corpo sociale della nobilt\u00e0, anche i cittadini vennero a costituire un corpo sociale ben definito, suddiviso in due gruppi: gli \"Originarii\" e i \"cives de intus\".\n\"Originarii\" o \"cives de intus et de extra\".\nGli \"Originarii\" erano idealmente i discendenti dei primi abitanti della citt\u00e0 e delle lagune, all'epoca della nascita dello Stato, o di quanti erano pervenuti nel tempo alla condizione di piena cittadinanza, descritta dalla formula latina \"de intus et de extra\", cio\u00e8 \"dentro e fuori\", a significare appunto che essi erano veneziani in tutto e per tutto. Ai cittadini originari venivano ascritti i nobili dei consigli di terraferma pi\u00f9 meritevoli e coloro che per qualche motivo avevano perso al'appartenenza al patriziato. I cittadini originari potevano contrarre matrimoni con le pi\u00f9 cospicue famiglie patrizie, se per\u00f2 un membro delle due classi avesse contratto matrimonio con un popolano o una popolana avrebbe perso l'appartenenza alla classe.\nL'appartenenza a questo ceto sociale era sancita dall'iscrizione in un apposito \"Libro d'argento\", istituito con legge del 19 luglio 1315, contestualmente alla creazione del \"Libro d'oro\" della nobilt\u00e0. Entrambi i libri erano conservati nella \"Sala dello Scrigno\" di Palazzo Ducale, L'iscrizione di una famiglia era subordinata al rispetto di ben determinate condizioni:\nLo status di piena cittadinanza permetteva di accedere all'amministrazione dello Stato nel corpi dei \"cancellieri\", dei \"segretari\", degli \"avvocati\", dei \"notai\", oltre che alle cariche riservate a questa classe in seno alla flotta. Si poteva aspirare fino alla carica di \"Cancellier Grando\", seconda in onore solo al Doge.\nTale condizione permetteva inoltre di esercitare il commercio d'oltremare sotto la bandiera di San Marco, godere della protezione dello Stato all'estero o essere giudicati da magistrati della Repubblica anche nelle colonie.\n\"Cives de intus tantum\".\nI cittadini \"de intus tantum\" costituivano il corpo del popolo veneziano: distinto dai semplici forestieri di passaggio, cio\u00e8 dai non residenti, sottoposti a particolari limitazioni e regimi fiscali e di sorveglianza, ma anche dai \"veri\" veneziani, gli \"originarii\".&lt;br&gt;\nIl conseguimento della cittadinanza per grazia o per domicilio dava, appunto, accesso ad una condizione non completa di cittadino \"de intus tantum\", cio\u00e8 di cittadino \"solo di dentro\", inteso nel senso di cittadino solo all'interno della citt\u00e0, come ad escludere la possibilit\u00e0 di presentarsi come veneziano all'estero. Tuttavia, sebbene con alcune limitazioni rispetto agli \"originarii\", anche i cittadini \"de intus\" avevano la possibilit\u00e0 di esercitare il commercio oltremarino.\nTutti costoro non erano in alcun modo coinvolti nel governo e nell'amministrazione dello Stato, ma ne costituivano comunque una parte fondamentale, fornendo la massa della forza lavoro impegnata nelle botteghe, nei cantieri, sulle galee e in tutte le altre attivit\u00e0 fondamentali per il sostentamento della societ\u00e0.\nI cittadini \"de intus\" godevano della protezione delle leggi al pari degli \"originarii\" e dei patrizi ed erano protetti nella loro organizzazione corporativa delle Scuole o \"Scholae\" religiose o di mestiere, dette Scuole Grandi e Scuole Piccole, che ancora avevano un limitato potere nell'elezione dei \"gastaldi ducali\".\nOltre che per arti e mestieri, i cittadini erano raggruppati anche per Sestieri, cio\u00e8 per ciascuna delle sei aree in cui si suddivide Venezia. Essi erano sottoposti all'autorit\u00e0 di \"capisestiere\", aventi vari compiti minori di polizia e di sorveglianza, tra cui la registrazione dei cittadini e dei forestieri presenti in citt\u00e0, cosicch\u00e9 il Governo potesse avere sempre notizie aggiornate sulla popolazione residente."}
{"id": "1062151", "revid": "884077", "url": "https://it.wikipedia.org/wiki?curid=1062151", "title": "Stadio Luigi Zaffanella", "text": "Lo stadio Luigi Zaffanella \u00e8 un impianto polisportivo di Viadana che ospita le gare interne del Rugby Viadana. Inaugurato nel 1993, \u00e8 dedicato a Pierluigi Zaffanella, capitano giallo-nero degli anni settanta ed ottanta. L'impianto dispone di posti a sedere distribuiti su tre tribune coperte e di un campo regolamentare in erba naturale.\nDal 2010 al 2012 ha ospitato le partite casalinghe degli Aironi Rugby, franchigia lombardo-emiliana impegnata in Celtic League.\nStoria.\nInaugurato nel 1993, lo stadio comunale di Viadana \u00e8 intitolato a Pierluigi Zaffanella, capitano giallo-nero degli anni 1970 e 1980. Da sempre dedicato quasi esclusivamente alla disciplina del rugby, rappresenta attualmente uno degli impianti pi\u00f9 importanti ed all'avanguardia in Italia per quanto riguarda il mondo della palla ovale.\nInizialmente, la struttura era stata concepita con una sola tribuna, quella ad ovest del terreno di gioco; successivamente, ne venne edificata una ad est volta ad ospitare le tifoserie delle squadre avversarie. Nella tribuna storica risiedono i box stampa con annesso spazio per le telecamere e le postazioni per i due staff tecnici; inoltre, \u00e8 la sede dei vecchi spogliatoi ed originariamente anche dell'ingresso in campo per gli atleti. Sono presenti anche una palestra, tre vasche con idromassaggio per il recupero fisico degli atleti, un'infermeria ed una sala antidoping. La tribuna est, architettonicamente caratterizzata da una sorta di tunnel circolare alla base, \u00e8 fornita di un piccolo bar e dei servizi igienici.\nNell'estate 2008 venne aggiunta di una tribuna da posti dietro l'area di meta a nord, arrivando cos\u00ec a poter contenere oltre persone. Essa \u00e8 sede degli uffici societari sul lato destro e della sala stampa sulla parte sinistra, mentre al centro sono state ricavate altre due sale, una adibita a conferenze e meeting e l'altra ad uso dello staff tecnico. Nella parte superiore della tribuna sono presenti sette \"sky-box\" dotati di ogni comfort necessario agli standard.\nNell'estate del 2010, contemporaneamente all'ingresso della franchigia degli in Celtic League, un ulteriore ampliamento delle tribune, del parcheggio, e delle infrastrutture circostanti, port\u00f2 la capacit\u00e0 totale a posti a sedere. Gli interventi di ristrutturazione del complesso ammontarono ad un totale di e furono finanziati dalla Regione Lombardia, dalla Provincia di Mantova e dal Comune di Viadana proprietario dell'impianto. Con l'ampliamento, la tribuna nord accolse l'aggiunta di una parte laterale e di una parte centrale, che arriva oggi a rasentare il terreno di gioco; mentre, la tribuna est fu ampliata longitudinalmente sia sul lato destro sia su quello sinistro. Quest'ultima, nel triennio tra il 2010 e il 2012, ospit\u00f2 la tifoseria abbonata degli Aironi.\nL'area adiacente allo stadio comprende anche un campo collaterale regolamentare, utilizzato per gli allenamenti e per le partite delle squadre giovanili. La Club House 1.3 funge da pub, ristorante e pizzeria, ed \u00e8 il luogo dove viene effettuato al termine di ogni match il tradizionale terzo tempo. Poco distante vi \u00e8 lo store del club, dove \u00e8 possibile acquistare l'abbigliamento e il merchandising ufficiale. Inoltre, lo stadio \u00e8 circondato da due ampie aree parcheggio per auto e pullman, con zone dedicate ai mezzi radio-televisivi che trasmettono gli incontri.\nIl 18 maggio 1994, lo Zaffanella ospit\u00f2 il match internazionale fra e Repubblica Ceca valido per le qualificazioni alla Coppa del Mondo 1995; l'incontro fu vinto dagli azzurri col punteggio di 104-8, ad oggi la vittoria con il massimo numero di punti realizzati ed il massimo scarto.\nNegli anni duemila fu la sede della Supercoppa italiana 2007 e 2008. Nel 2007 il si impose fra le mura amiche sul , mentre l'anno successivo fu il ad aggiudicarsi il trofeo sconfiggendo il .\nIl 17 marzo 2013 venne designato per la finale del Trofeo Eccellenza, competizione che per quasi un decennio raccolse l'eredit\u00e0 della Coppa Italia, tra Viadana e . Ancora una volta fu la squadra di casa ad aggiudicarsi il titolo per 25-21, grazie a due marcature di Gonzalo Padr\u00f3 nei minuti finali della partita.\nNell'estate 2015, il Luigi Zaffanella fu uno dei quattro stadi designati da World Rugby e dalla FIR in occasione del Campionato World Rugby Under-20 in Italia, ospitando nove incontri del torneo."}
{"id": "1062154", "revid": "83531", "url": "https://it.wikipedia.org/wiki?curid=1062154", "title": "Strage di Wassy", "text": "La strage di Wassy (1\u00ba marzo 1562) fu l'uccisione di un gran numero di protestanti francesi (ugonotti) avvenuta nella localit\u00e0 di Wassy, nel nord-est della Francia. Essa diede origine alle tre guerre di religione che tormentarono la Francia dal 1562 al 1563, dal 1567 al 1568 e dal 1568 al 1570, con brevi intervalli di relativa tranquillit\u00e0.\nI precedenti.\nCon l'assunzione della reggenza in nome del figlio Carlo alla fine del 1560, la regina madre Caterina de' Medici volle porre un freno all'influenza ormai eccessiva che la famiglia dei duchi di Guisa aveva assunto sul governo di Francia con il regno del figlio Francesco. Proclam\u00f2 quindi l'editto di Saint-Germain, detto anche editto di gennaio (17 gennaio 1562), con il quale veniva consentita agli ugonotti, fino ad allora perseguitati, la libert\u00e0 di culto fuori delle citt\u00e0, anche se con certe limitazioni. I Guisa si dichiararono contrari a queste concessioni, che ritenevano un pericoloso cedimento della corona al nemico.\nL'antefatto.\nIl primo di marzo del 1562 una gran folla di protestanti, circa seicento, si riun\u00ec a Wassy per celebrare il culto. Un assembramento cos\u00ec grande era contrario a quanto stabiliva l'editto e dovette essere sorvegliato, per ragioni di sicurezza, da truppe armate. Incaricato del controllo del rispetto delle norme era il duca Francesco I di Guisa, allora comandante delle truppe governative. L'escalation della situazione a Wassy, spontanea o provocata ad arte, and\u00f2 ben oltre le intenzioni della reggente al trono, Caterina.\nLa strage.\nIl duca di Guisa giunse a Wassy di passaggio (secondo fonti dei circoli cattolici di allora, rientrava da Joinville, ove si era recato, accompagnato da numerosi armati, a far visita alla madre) mentre si teneva questa grossa assemblea religiosa protestante nei pressi di un fienile. Le versioni sullo svolgimento dei fatti divergono.Secondo fonti ugonotte, il massiccio intervento delle truppe del duca contro inermi fedeli ebbe luogo dopo un vivace scambio di parole e si trasform\u00f2 presto in un massacro.Secondo fonti cattoliche, invece, gli ugonotti attendevano indisturbati al loro culto mentre in una chiesa cattolica nei pressi si svolgeva una messa. Improvvisamente la messa sarebbe stata disturbata dall'esterno da urla di ugonotti radicali ed a nulla sarebbero servite le richieste dei cattolici: gli ugonotti avrebbero continuato a disturbare il culto dal piazzale della chiesa. Dopo un vivace scambio di parole si sarebbe giunti alla baruffa, al lancio di pietre ed infine agli spari.\nLa conseguenza immediata di tutto ci\u00f2 fu l'uccisione di 23 fedeli ugonotti ed il ferimento di un altro centinaio di questi.\nEntrambe le parti utilizzarono ampiamente questo episodio per scopi propagandistici al fine di mostrare l'intolleranza della parte avversa. Al di l\u00e0 delle versioni di parte, \u00e8 assai probabile che nei pressi del fienile, ove si svolgeva il culto protestante, o di fronte alla chiesa, ove si svolgeva quello cattolico, si sia scatenata prima una rissa verbale, degenerata poi in combattimento armato.\nConseguenze.\nA seguito di quella strage vi fu la definitiva perdita di tutti gli incarichi di stato da parte della famiglia dei duchi di Guisa. Il duca Francesco I di Guisa fu assassinato da un seguace dell'ammiraglio ugonotto Gaspard II de Coligny l'anno successivo. Giovanni Calvino da Ginevra sollecit\u00f2 ad evitare ulteriori provocazioni contro lo Stato francese. Tre brevi guerre di religione si susseguirono in territorio francese, alternate ad altrettanto brevi periodi di pace. Dieci anni dopo un'altra strage di ugonotti ebbe luogo a Parigi, nota con il nome di \"Notte di San Bartolomeo\".\nLetteratura.\nUn capitolo del romanzo storico \"Colloqui di Poissy\" di Agostino di Bondeno (2018) riguarda la strage di Wassy.\nKen Follet fornisce una descrizione dettagliata degli antefatti e della strage nel romanzo \"La colonna di fuoco\"."}
{"id": "1062157", "revid": "125229305", "url": "https://it.wikipedia.org/wiki?curid=1062157", "title": "Torneo di Maggio alla Corte di Re Arduino", "text": "Il Torneo di Maggio alla Corte di Re Arduino \u00e8 una manifestazione storica che si tiene ogni anno nel mese di maggio a Cuorgn\u00e8 in provincia di Torino.\nLa manifestazione \u00e8 legata alla rievocazione della vicenda storica del Marchese d\u2019Ivrea Arduino, incoronato Re d'Italia nel 1002 e, secondo la tradizione, transitato anche nel borgo di \u201cCorgnate\u201d (antico nome di Cuorgn\u00e8), ed \u00e8 nata nel 1987 da un'idea di Andrea Peretti, l'allora presidente della Pro loco di Cuorgn\u00e8.\nDescrizione.\nOrganizzato solitamente nella terza settimana di maggio, vede la partecipazione di centinaia di figuranti in costume\nmedioevale, nei variopinti colori dei Borghi Cuorgnatesi (7 in tutto) e dei numerosi gruppi ospiti.\nI 7 borghi cuorgnatesi che partecipano alla manifestazione sono: Borgo Sant'Anna - Borgo San Faustino - Borgo San Giacomo - \nBorgo San Giovanni - Borgo San Luigi - Borgo San Rocco - Borgo Ronchi San Bernardo e Maddalena.\nIn questa occasione i 7 borghi accolgono ed acclamano colui che si batte contro il dominio dell'Imperatore Ottone, appunto Re \nArduino, e alla sua sposa, Regina Berta, dando vita a canti, balli, spettacoli ed abbondanti libagioni per \nfesteggiare la solenne investitura del primo Re d'Italia.\nDurante la manifestazione al centro storico di Cuorgn\u00e8 viene data un'atmosfera ed ambientazione medievale, e sotto i portici aprono le bettole dei borghi, all'interno delle quali si pu\u00f2 banchettare gustando antichi piatti della tradizione culinaria del Canavese. \nIl programma della manifestazione varia di anno in anno, ma fra gli eventi principali ricordiamo:"}
{"id": "1062158", "revid": "768068", "url": "https://it.wikipedia.org/wiki?curid=1062158", "title": "Megali Idea", "text": "La Megali Idea (in greco \u039c\u03b5\u03b3\u03ac\u03bb\u03b7 \u1f38\u03b4\u03ad\u03b1, in italiano \"Grande Idea\") fu un concetto del nazionalismo greco che esprimeva la volont\u00e0 di annettere allo Stato ellenico tutti i territori abitati da popolazione di etnia greca sotto un unico grande Stato unitario, con Costantinopoli capitale al posto di Atene. L'Idea si riferiva al tentativo di allargare la sovranit\u00e0 greca nella regione recuperando alcuni dei territori perduti dell'Impero bizantino, l'Anatolia dell'ovest, Cipro e di liberare Costantinopoli, sede del Patriarcato ecumenico, per farne il centro del cristianesimo ortodosso. Il concetto della \"Megali Idea\" riconciliava la tradizione ellenistica a quella religioso-ortodossa.\nA partire dall'indipendenza ottenuta nel 1829, la \"Megali Idea\" gioc\u00f2 un ruolo di primo piano nella politica estera greca, in primo luogo ad opera del primo ministro costituzionale di origine arumena, Ioannis Kolettis. Il progetto, rimasto un obiettivo politico primario per quasi tutti i governi greci fino al 1922, arriv\u00f2 quasi a compimento con il Trattato di S\u00e8vres, ma fu abbandonato al termine della Guerra greco-turca del 1919-1922 con la disfatta militare dei greci. \nStoria.\nGuerra d'Indipendenza Greca.\nL'espressione \"\"Megali Idea\"\" fu coniata dal primo ministro greco di origine valacca Ioannis Kolettis nel 1844 e fu la linea politica seguita da tutti i suoi successori fino alla sconfitta del 1922. Kolettis sostenne che: \u00abil Regno di Grecia non \u00e8 tutta la Grecia, ma solo una parte, la pi\u00f9 piccola e la pi\u00f9 povera. Un autoctono non \u00e8 solo chi vive entro i confini del Regno, ma anche chi vive in qualunque terra collegata alla storia o alla razza greca\u00bb.\nIl Regno Unito diede il via alla prima espansione del neo-stato greco donando le isole comprese negli Stati Uniti delle Isole Ionie nel 1864. Al contrario la Russia con la stipulazione della pace di Santo Stefano del 1878 con l'Impero ottomano frustr\u00f2 le ambizioni geopolitiche greche: la regione della Macedonia, infatti, compresa la parte a maggioranza greca (Macedonia Greca), and\u00f2 al Regno di Bulgaria.\nDal primo dopoguerra all'abbandono del progetto.\nAl termine della Prima guerra mondiale, l'Impero ottomano, alleatosi agli Imperi centrali, fu pesantemente sconfitto e fu costretto a firmare l'armistizio di Mudros e ad accettare il Trattato di S\u00e8vres. A seguito della resa turca e dell'occupazione Italiana di Antalia, truppe greche, che avevano combattuto a fianco dell'Intesa, occuparono Smirne, e stabilirono il controllo greco su quest'area il 21 maggio 1919, seguito poi dall'istituzione di un protettorato il 30 luglio 1922. Nello stesso periodo, truppe inglesi, francesi e italiane procedevano all'occupazione di Costantinopoli.\nAlla conferenza di pace di Parigi del 1919, il capo del governo greco, Eleutherios Venizelos, fece dunque pressione sugli Alleati per attuare il suo sogno di una \"Grande Grecia\", che avrebbe compreso l'Epiro settentrionale, la totalit\u00e0 della Tracia e la Ionia, recuperando cos\u00ec alcuni territori gi\u00e0 appartenuti all'Impero bizantino e includendo Costantinopoli. Si sarebbe ricreato cos\u00ec il \"nocciolo duro\" dell'antico Impero con Costantinopoli capitale al posto di Atene.\nLo scoppio della Guerra greco-turca del 1919-1922 e la successiva disfatta militare greca, che port\u00f2 all'evacuazione di Smirne e della Tracia orientale, causarono la fine del progetto della \"Megali Idea\". Lo scambio di popolazioni su base religiosa avvenuto fra Grecia e Turchia nel 1922 port\u00f2 alla fine della pi\u00f9 che bimillenaria presenza greca in Anatolia. L'atto ufficiale che decret\u00f2 l'abbandono dell'\"Idea\" fu, infine, il Trattato di Losanna del 1923, che determin\u00f2 i confini attuali tra i due Stati.\nSeguiti.\nAttualmente, in modo trasversale dalle metodologie politiche d\u2019origine, \u201cl\u2019opera\u201d della Grande Idea greca continua nel sociale per opera di \"lobby\" nelle zone di confine spesso pi\u00f9 povere d\u2019Albania e Macedonia del Nord attraverso la propaganda, l\u2019indottrinamento e la consegna di passaporti.\nIl concetto di Megali Idea \u00e8 ancora in voga tra i pi\u00f9 nazionalisti ed \u00e8 stato ripreso dal partito politico di estrema destra Alba Dorata."}
{"id": "1062161", "revid": "871355", "url": "https://it.wikipedia.org/wiki?curid=1062161", "title": "WinNuke", "text": "WinNuke \u00e8 un sistema remoto che legge l'indirizzo IP e inoltra un attacco informatico di tipo denial of service sulla porta 139 TCP/IP. Attacca tutti i sistemi Windows NT e Windows 95, provocando una schermata blu (BSOD) con la scritta \"BYE\" (congedo ironico).\nCaratteristiche tecniche.\nQuesto attacco consiste nel far ricevere un pacchetto IP che supera i 64Kb.\nUna richiesta ICMP ECHO prodotta con il comando \"ping\" e che supera il limite di 64kb pu\u00f2 essere usata per causare il blocco della macchina a cui viene inoltrata.\nLe specifiche relative all'interfaccia tra il NetBIOS e il TCP/IP prevedono la disponibilit\u00e0 di una serie di messaggi urgenti definiti OOB (\"Out of Band data\") che vengono scambiati tra le macchine in rete per comunicazioni di servizio ad alta priorit\u00e0, quindi basterebbe generarne uno in forma errata per confondere il sistema provocandone un crash.\nInserendo la chiave\nnel registro di sistema, si combatte questa minaccia.\nPrimo avvistamento.\nIl 10 maggio 1997 BugTrap comunicava che un attacco alla porta 139 TCP/IP riservata alle negoziazioni di NetBIOS poteva far crashare da remoto un sistema NT o 95.\nIn tutte le reti IRC fu notata una sconnessione di massa dovuta a un \"ping time out\"; tutte le macchine connesse scomparivano misteriosamente. Un attacco WinNuke, secondo il BugTrap, risulta innocuo nel 30% delle macchine, ma quasi tutti coloro che ne sono rimasti vittime sono stati costretti ad effettuare un reboot."}
{"id": "1062162", "revid": "92723", "url": "https://it.wikipedia.org/wiki?curid=1062162", "title": "Marino Lombardo", "text": "\u00c8 morto nel marzo 2021 a 70 anni a seguito di un infarto.\nCarriera.\nGiocatore.\nTorino.\nInizia da giovane a giocare nel Tevere Roma. Nel 1967 viene ingaggiato dal , facendo cos\u00ec il suo esordio in Serie A. Con la squadra piemontese vince nella stagione 1970-1971 la Coppa Italia. Gioca in totale 92 presenze in campionato con i granata senza segnare nessuna rete. Nel 1975-1976 conquista anche il campionato italiano, punto pi\u00f9 alto della sua carriera sportiva.\nCesena, Pistoiese e Pescara.\nNel 1976 il lo acquista per seicento milioni di lire (una grossa cifra per l'epoca) pi\u00f9 il cartellino del terzino Luigi Danova. Con i romagnoli esordisce in Coppa Uefa. Marino dopo gli anni in A, per la prima volta scende in B, dove rimane anche nella stagione 1978-1979 con la maglia della . Il nella stagione successiva lo riporta nella massima serie del campionato italiano, la sua ultima esperienza prima di chiudere la carriera in categorie inferiori.\nUltimi anni.\nDalla stagione 1980-1981 chiude la sua carriera in Serie C, passando prima per la , squadra della sua citt\u00e0 natale, poi per l' per chiudere nel Gorizia. Si ritira prima del previsto a causa di un forte infortunio (rottura tibia e perone) in uno scontro di gioco con Vittorio Muiesan nel match contro il Pergocrema."}
{"id": "1062165", "revid": "1543377", "url": "https://it.wikipedia.org/wiki?curid=1062165", "title": "Pace di Saint-Germain", "text": "La pace di Saint-Germain (8 agosto 1570) fu stipulata fra re Carlo IX di Francia e l'ammiraglio Gaspard II de Coligny e pose fine alla terza guerra della Francia contro gli Ugonotti (1568 \u2013 1570).\nIl contesto.\nIn Francia alla met\u00e0 del cinquecento crescevano le tensioni tra Cattolici, Ugonotti e Protestanti, anche in relazione a varie concessioni e a vari editti di tolleranza emanati dalla corona.\nA dare inizio alle guerre di religione tra cattolici e protestanti fu la strage di Wassy, che provoc\u00f2 l'uccisione di un gran numero di protestanti francesi nella localit\u00e0 nord-orientale francese di Wassy. Qui il 1\u00ba marzo 1562 i seguaci del Duca di Guisa massacrarono un gruppo di Ugonotti e costoro si trasformarono definitivamente in un movimento politico.\nIn quel momento la Francia era sotto la reggenza di Caterina de' Medici, madre del re di Francia Carlo IX.\nLo scontro fu di breve durata, nel 1563 Caterina ristabil\u00ec la pace e pose fine alla prima delle tre guerre di religione francesi, garantendo agli Ugonotti privilegi e libert\u00e0 di culto con l'editto di Amboise.\nQualche anno pi\u00f9 tardi, nel 1567, la guerra tuttavia riprese, poich\u00e9 il principe di Cond\u00e9, capo degli Ugonotti, si stabil\u00ec a Saint-Denis con l'intento di conquistare Parigi e la corona. Caterina, interpretando questo gesto come un tradimento, apr\u00ec un nuovo conflitto contro i protestanti.\nLa guerra termin\u00f2 un anno pi\u00f9 tardi, nel 1568, quando la mancanza di denaro da entrambe le parti port\u00f2 ad una tregua che fu firmata a Longjumeau il 22 marzo 1568; con essa veniva rinnovato l'editto di Amboise, confermata la libert\u00e0 di culto e i privilegi degli Ugonotti.\nNel 1568 ebbe inizio la terza guerra di religione che si chiuse appunto con la pace di Saint Germain nel 1570. La pace di Longjumeau era fragile e la tregua permise ai due eserciti di riorganizzarsi.\nLa pace.\nLa pace, trattata per i realisti da Armand de Gontaut-Biron, fu firmata il 4 agosto nel castello di Saint-Germain-en-Laye e dall'8 agosto successivo, come l'editto di Amboise, garant\u00ec ai protestanti francesi un'amnistia generale.\nLa pace assicurava libert\u00e0 di coscienza e una limitata libert\u00e0 di culto: da quel momento in poi la pratica religiosa era permessa ai protestanti all'interno delle loro propriet\u00e0 ed in due luoghi stabiliti di ciascuna regione del paese, con l'esclusione di Parigi.\nEssi godettero quindi nuovamente dei loro vecchi diritti.\nInoltre vennero lasciate loro per maggior sicurezza le piazzeforti di La Rochelle, La Charit\u00e9, Montauban e Cognac.\nNella precedente guerra perse la vita il capo ugonotto Luigi I di Borbone-Cond\u00e9 ed il nuovo capo dei protestanti francesi era divenuto Enrico III di Navarra (il futuro re di Francia Enrico IV). Caterina de' Medici, madre del re Carlo IX, gli promise, con la conclusione di questa pace, la mano della figlia Margherita di Valois (di fede cattolica).\nQuesta pace fu chiamata \u00ab\"boiteuse et mal assise\"\u00bb (zoppa e mal assisa), in riferimento alla claudicazione del Biron e al nome della signoria di Henri de Mesmes, Malassise, che avrebbe dovuto condurre le trattative al posto del Biron.\nLa pace tuttavia fu di breve durata, infatti, due anni dopo, si verific\u00f2 la strage di San Bartolomeo e le ostilit\u00e0 tra le due parti ripresero."}
{"id": "1062167", "revid": "767487", "url": "https://it.wikipedia.org/wiki?curid=1062167", "title": "Civilian (Gentle Giant)", "text": "Civilian \u00e8 il dodicesimo e ultimo album del gruppo di rock progressivo Gentle Giant, pubblicato nel 1980.\nTracce.\nTesti e musiche di Kerry Minnear, Derek Shulman e Ray Shulman, eccetto dove indicato."}
{"id": "1062168", "revid": "2091899", "url": "https://it.wikipedia.org/wiki?curid=1062168", "title": "Cannon Fodder", "text": "Cannon Fodder \u00e8 un videogioco d'azione sviluppato dalla Sensible Software. Il videogioco venne sviluppato per i computer Amiga ma in seguito venne portato per quasi tutti i sistemi attivi all'epoca. \nLa serie ha un semplice modello di gioco: i soldati visti dall'alto dell'azione vengono mossi in piccoli gruppi su un ampio campo di battaglia che pu\u00f2 scorrere in tutte le direzioni e sono in sostanza \"carne da cannone\", da qui il nome del gioco. Lo slogan del primo gioco era \"War has never been so much fun\" (\"La guerra non \u00e8 mai stata cos\u00ec divertente\") mentre il secondo episodio utilizzava come slogan \"War has only been this fun once before\" (\"Solo un'altra volta la guerra \u00e8 stata cos\u00ec divertente\").\nModalit\u00e0 di gioco.\nIn \"Cannon Fodder\" il giocatore comanda una squadra formata da uno a otto elementi. Il controllo con il mouse avviene semplicemente con il punta e clicca, tasto sinistro per muoversi e tasto destro per sparare. Ogni squadra pu\u00f2 essere divisa in sottosquadre per una migliore gestione delle stesse, fino a un massimo di tre gruppi. Ogni elemento ha una mitragliatrice con munizioni infinite e un numero limitato di granate e razzi sono distribuiti nell'area. Successivamente il giocatore viene rifornito di alcuni razzi e granate fin dall'inizio. Gli elementi della squadra non si possono ferire a vicenda con la mitragliatrice mentre le granate e i razzi possono essere letali. I razzi e le granate sono in grado di distruggere le strutture a differenza della mitragliatrice. Gli uomini possono morire anche per colpa dei residui dell'esplosione di edifici o mezzi e ovviamente per il fuoco nemico. Le squadre si muovono a piedi ma in molte missioni possono trovare degli automezzi.\nIl gioco \u00e8 diviso in missioni che normalmente sono divise in fasi. I soldati morti vengono sostituiti da \"carne fresca\" all'inizio di ogni missione. Prima di ogni missione i soldati iniziano a radunarsi davanti a una collina, verr\u00e0 poi qui piantata una croce per ogni soldato morto in una missione precedente. Ogni soldato che sopravvive a una missione viene decorato e acquisisce armi pi\u00f9 rapide, precise e con raggio di tiro maggiore. Gli elementi della squadra hanno un nome proprio pur essendo l'esercito nel suo complesso formato da centinaia di elementi. I primi soldati si chiamano Jools, Jops, Stoo and Rj - i nomi sono soprannomi di membri del team di sviluppo. Dopo ogni missione si aggiungono nuovi soldati in una coda per rimpiazzare i caduti, quando non si hanno pi\u00f9 rimpiazzi il gioco finisce.\nIl giocatore pu\u00f2 salvare il gioco al completamento di ogni missione.\nOgni fase \u00e8 strutturata attorno al raggiungimento di alcuni obiettivi che possono essere \"Uccidi il nemico\" oppure \"Distruggi le installazioni nemiche\" o \"Salva gli ostaggi\". Le fasi per venir terminate richiedono l'utilizzo di immaginazione, pianificazione e strategia. Per esempio spesso il giocatore deve dividere il gruppo in due sottogruppi in modo da lasciarne uno a controllare la zona (sotto il controllo dell'intelligenza artificiale) mentre il secondo gruppo effettua l'azione vera e propria sotto il controllo del giocatore. \u00c8 disponibile una mappa dell'intera area per pianificare le strategie di gioco, fondamentali per terminare le missioni pi\u00f9 difficili. Per esempio in una fase il nemico pu\u00f2 avere un elevato numero di elementi e allora il giocatore per eliminarne la maggior parte in breve tempo pu\u00f2 assaltare una torretta circondata d'acqua. In breve la maggior parte dei nemici cercher\u00e0 di assaltare la torretta. In quel momento il giocatore dovr\u00e0 ritirare la squadra e far esplodere la torretta, in questo modo la maggior parte degli elementi nemici morir\u00e0 nell'esplosione della torretta.\nControversia sul papavero.\nIl papavero, fiore utilizzato come simbolo dai veterani della Prima guerra mondiale, viene utilizzato come logo dal gioco. La Royal British Legion ha protestato vigorosamente per la scelta sostenendo che gli acquirenti vedendo il papavero avrebbero potuto pensare a qualche legame tra il gioco e l'associazione. Virgin Interactive rimosse il papavero dalla confezione del gioco ma lo mantenne nel gioco. Nella versione Amiga e in altre versioni appare anche l'avvertimento che il gioco non \u00e8 affiliato in nessun modo con la Royal British Legion.\nPacifista o guerrafondaio.\nIl gioco \u00e8 stato criticato dai media del tempo per l'eccessiva violenza e per la glorificazione della guerra. In Germania la vendita del gioco \u00e8 stata vietata ai minori di 18 anni. Ironicamente i programmatori hanno spiegato che il gioco \u00e8 una satira della guerra e dei guerrafondai e lo mostra in molti punti: il titolo del gioco (\"carne da cannone\"), la colonna sonora (include la frase \"la guerra non \u00e8 mai stata cos\u00ec divertente\"), i papaveri, le reclute che fanno la fila davanti a delle colline che con l'avanzare del gioco si riempiono di croci dei loro commilitoni e i morti che vengono ricordati con il loro nome al giocatore alla fine di ogni livello. La versione MS-DOS indicava nel manuale \"Cannon Fodder mostra rapidamente che la guerra \u00e8 un inutile spreco di uomini e risorse. Ci auguriamo di non doverla mai sperimentare dal vivo.\"\nVideo musicale.\nIl tema musicale del gioco (\"War Has Never Been So Much Fun\") venne scritto dal progettista capo del gioco Jon Hare e arrangiato di Richard Joseph. La parte vocale \u00e8 cantata dallo stesso Hare.\nUn video musicale venne realizzato a partire dal tema del gioco \"War Has Never Been So Much Fun\", utilizzato per promuovere il software e venne incluso nella versione per Amiga CD32 e 3DO.\nIl video venne girato in un solo giorno con una spesa totale di 500 sterline. Gli interpreti sono il team di sviluppo del gioco che vestiti in uniforme militare con un assortimento di maschere (inclusa una di Mario e di Paperino) mimano le classiche azioni militari in modo goliardico. I militari sono armati con delle armi giocattolo. La musica che accompagna il video \u00e8 di qualit\u00e0 professionale ed \u00e8 migliore di quella inclusa nel videogioco.\n\"Sensible Soccer 92/93 Meets Bulldog Blighty\".\nCon il coverdisk 21 della rivista Amiga Power venne pubblicato un demo di \"Sensible Soccer Meets Bulldog Blighty\", conosciuto anche come \"Sensible Soccer: England vs Germany\". Il gioco era un omaggio alla partita natalizia tenuta tra Germania e Regno Unito nella terra di nessuno nel 1914. Il gioco utilizzava come giocatori i personaggi di Cannon Fodder e come palla le granate. Le granate iniziavano in modo casuale a lampeggiare e dopo qualche minuto esplodeva uccidendo gli eventuali giocatori vicino, la partita si svolgeva in bianco e nero.\n\"Cannon Soccer\".\nNel 1993 la Sensible Software realizz\u00f2 un gioco gratuito da includere nel floppy disk allegato al numero natalizio di \"Amiga Format\". Il gioco, chiamato \"Cannon Soccer\", conosciuto anche come \"Cannon Fodder - Amiga Format Christmas Special\", consiste nei due livelli \"Land of Hope and Glory\" e \"It's Snow Time\".\nVersione per console portatili.\nQuando la Sensible Software venne venduta a Codemaster, venne decisa la conversione del gioco per Game Boy Color. I limiti della console costrinsero a mostrare un'area di gioco pi\u00f9 ridotta e a utilizzare una squadra ridotta. Questo port\u00f2 i programmatori a modificare la modalit\u00e0 di gioco rendendo in sostanza il gioco pi\u00f9 semplice. Jon Hare descrisse il cambiamento come il passare da un calcio a 11 a un calcio a 5.\nNel 2004 Jon Hare acquist\u00f2 un team di sviluppo di videogiochi per telefoni cellulari chiamato Tower Studios, facendogli realizzare nello stesso anno una versione di Sensible Soccer e nel 2005 una versione di Cannon Fodder. Il gioco venne pubblicato da KUJU, ma girava solo su alcuni modelli di telefono e per la limitazione di molti telefoni nel non riconoscere il movimento diagonale il sistema di gioco dovette venir riprogettato in maniera radicale.\nVersione PlayStation 2 annullata.\nDopo la vendita della Sensible Software alla Codemasters, Jon Hare termin\u00f2 lo sviluppo di alcuni titoli come \"Prince Naseem Boxing\" per PlayStation 2. Lo sviluppo di questo titolo venne svolto nella sede distaccata di Hammersmith a Londra. Tuttavia con il fallimento commerciale del titolo lo studio venne chiuso. La chiusura dello studio provoc\u00f2 anche l'annullamento di \"Cannon Fodder 3\", un progetto avanzato del quale Hare aveva realizzato il design, ma lo sviluppo era stato fermato e riavviato pi\u00f9 volte.\nVersione PlayStation Portable annullata.\nIl 28 agosto 2006 Codemaster ha annunciato lo sviluppo di una versione di \"Cannon Fodder\" per PlayStation Portable, la versione avrebbe dovuto sfruttare le peculiarit\u00e0 della console e avrebbe dovuto implementare elementi in 3D.\nL'annuncio indicava una uscita del titolo per l'estate del 2007 ma poi fu annullato."}
{"id": "1062173", "revid": "14691", "url": "https://it.wikipedia.org/wiki?curid=1062173", "title": "Mondo virtuale", "text": ""}
{"id": "1062175", "revid": "32339", "url": "https://it.wikipedia.org/wiki?curid=1062175", "title": "Carlo Vincenti", "text": "Biografia.\nNasce a Viterbo da Margherita Calbi, maestra elementare, e da Umberto, fisarmonicista. Ha lasciato alla fine della sua breve vita non solo dipinti e disegni, ma anche scritti, poich\u00e9 si esprimeva sia attraverso l'immagine, sia attraverso la poesia e lo scritto ideologico-filosofico.\nA 12 anni \u00e8 premiato al concorso RAI del 1958. Svolge gli studi presso il Liceo Scientifico \"P. Ruffini\" di Viterbo e dal 1965 frequenta la facolt\u00e0 di Architettura dell'Universit\u00e0 La Sapienza di Roma. Fondamentale, come sottolinea in alcuni suoi scritti, sar\u00e0 la frequentazione del Museo d'Arte Orientale.\n'Dimidiata' e 'Frammento', nel senso di divisione, recupero e raccolta, diventano le parole-chiave della sua produzione e da quegli anni inizier\u00e0 a firmare le sue opere col nome d'arte \"VescoVI [ 5 esco 6 ]\" con riferimento alla numerologia di Pitagora.\nUsa quindi una propria tecnica Neo-Dadaista che comprende l'uso del collage per l'assemblaggio di reperti iconici e testuali che mostrano la sua visione lucida dello spazio nella necessit\u00e0 di ordinare, \"un mezzo veloce per mediare i suoi concetti e l'esistenza tutta, dimostrando la sopravvivenza e l'enigma dell'immagine oltre la storia dell'arte, mostrandoci quello che \u00e8 a tutti gli effetti, il suo spazio d'azione.\" (Anton Giulio Niccoli, 2016).\nNon abbandoner\u00e0 comunque l'olio e dal 1974 si lega con contratto al gallerista Alberto Miralli ( www.galleriamiralli.com). Un'amicizia e una stima profonde. Lavora con intensit\u00e0 esprimendosi attraverso vari linguaggi, compresa la poesia visiva, e sperimentando costantemente. \n\u00c8 considerato uno dei pi\u00f9 particolari testimoni della sperimentazione artistica degli anni \u201860/\u201970, che ha sentito fortemente gli anni in cui viveva e il clima artistico del periodo, percependo fino in fondo i cambiamenti dell\u2019arte e gli eventi. Il suo percorso non \u00e8 stato mai da emulatore, lo ha vissuto certamente isolato, ma non alienato. Ha saputo superare il provincialismo portando avanti le sue sperimentazioni solo con la necessit\u00e0 dell\u2019artista vero.\nLa sua produzione \u00e8 vastissima ma soffre l'emarginazione ed il disagio subendo ricoveri forzati in strutture psichiatriche. Muore tragicamente il 6 giugno 1978, non ancora trentaduenne.\nNel 2016 Il Festival Quartieri dell'Arte celebra l'artista e poeta, a 70 anni dalla nascita e quasi 40 anni dalla morte, con il 'Progetto Carlo Vincenti'. L\u2019eclettismo di Carlo viene mostrato al pubblico attraverso eventi sia filologici che sorprendenti. In particolare la performance Fratto C propone un montaggio stocastico di testi dell\u2019artista letti/recitati in un\u2019atmosfera che vuole ricreare quella scomposizione presente nelle sue opere pi\u00f9 originali, i \u2018collage\u2019, reperti/assemblaggi incollati su tela. La sua \u00e8 stata una ricerca spezzettata e ricomposta in un gioco frattale, compositivo, e ogni frammento \u00e8 un segno, un numero, una parola.\nDiversi artisti e critici si sono occupati delle sue opere, tra gli altri: Mirella Bentivoglio, Bruno Ceccobelli, Enrico Crispolti, Marta Francocci, Enrico Mascelloni, Sarenco.\nEsposizioni.\nVarie sedi, pubbliche e private, hanno ospitato sue personali, anche postume.\nSue opere sono state esposte a Pistoia (\u201dQuasi pagine, libro d'artista, libro oggetto, libro ambiente\u201d), 2007, a Los Angeles (At the Brewery Project), 2004, al MART di Rovereto, 2001, al Palazzo della Regione di Mantova (\u201cPoesia Totale 1897-1997, Dal colpo di dadi alla Poesia visuale\u201d, a cura di Enrico Mascelloni e Sarenco),1998, a S. Gabriele, Teramo (\u201cBeata Passio\u201d, V Biennale d'Arte Sacra, \u2018Via Crucis\u2019, a cura di Enrico Crispolti),1992.\nMemorie.\nDal 2010 \u00e8 attiva un'associazione a lui intitolata - www.carlovincenti.it.\nNelle edizioni del 2011, 2016 e 2018 Quartieri dell'Arte, Festival di Teatro, ha voluto ricordare il poeta che ha saputo esprimere attraverso la parola quella stessa appassionata ricerca presente nelle sue opere visive.\nAnton Giulio Niccoli: \"\"Negli anni, Vincenti si \u00e8 servito di cose banali per velare risposte, per spingere l'osservatore a scalare il visibile e a conquistarsi uno sguardo privilegiato sull'essere umano e divino.\" (2016)\"\nMirella Bentivoglio: \"\"... quella di Vincenti fu una celebrazione lapidaria del segno, del segno in tutte le sue forme; al di l\u00e0 di ogni distinzione di codice e categoria.\" (2004)\"\n\"\"Con Carlo Vincenti, che oper\u00f2 nel Lazio lungo gli anni Sessanta e Settanta, la tecnica dell'assemblaggio \u00e8 portata alle estreme conseguenze. [...] L'intensit\u00e0 di ci\u00f2 che ha prodotto ha portato il suo nome molto lontano. \u00c8 oggi considerato uno dei pi\u00f9 singolari testimoni di quel drammatico momento storico di trasformazioni.\" (2006)\"\nMarta Francocci: \"\"Vincenti non merita un testo vago. Il suo lavoro \u00e8 pieno di dichiarazioni precise, di necessit\u00e0 espresse. \u00c8 una cartucciera piena di lucide ed eventuali deflagrazioni. [...] Costruisce un panorama ordinato mite e intelligente senza ostentazione e senza la falsa malinconia di provincia.\" (1994)\"\n\"\"I suoi collage hanno la forza disarmante e insindacabile di chi simula la casualit\u00e0 delle cose che mostra, e insieme la pulizia maniacale di chi dosa i sogni, le presenze di chi oscura gli eccessi \u2013 anche cromatici.\" (1996)\"\nCollegamenti esterni.\nSito su Carlo Vincenti a cura del fratello Fabio"}
{"id": "1062177", "revid": "110157", "url": "https://it.wikipedia.org/wiki?curid=1062177", "title": "Museo archeologico comunale Ferruccio Barreca", "text": "Il Museo archeologico comunale Ferruccio Barreca () \u00e8 il museo archeologico di Sant'Antioco.\nIl museo.\nStoria.\n\u00c8 stato progettato nei primi anni settanta e la sua edificazione \u00e8 stata completata nel 1975, con il contributo della Cassa del Mezzogiorno, divenuta in seguito Agenzia per il Mezzogiorno. Dopo circa vent'anni, con il passaggio della struttura alla Regione Autonoma della Sardegna e quindi al Comune di Sant'Antioco, hanno avuto inizio i lavori di allestimento tecnico. Il museo \u00e8 stato inaugurato il 9 gennaio del 2006, ed \u00e8 inserito nel percorso di visita dell'area archeologica di Sant'Antioco.\nReperti.\nNel museo sono esposti i reperti archeologici degli insediamenti nell'area di Sant'Antioco e del Sulcis.\nRisalgono al neolitico e alla civilt\u00e0 nuragica gli oggetti venuti alla luce negli scavi in varie zone dell'isola.Molti materiali testimoniano la cultura fenicia, che ebbe proprio a Sant'Antioco, nell'antica Sulki, il pi\u00f9 antico insediamento in Sardegna. Sono esposti gli oggetti ritrovati nelle tombe del \"tofet\": utensili, anfore, lucerne, gioielli, amuleti, maschere apotropaiche. Lo stesso \"tofet\" \u00e8 ricostruito in un modello che illustra la disposizione delle stele e delle urne rinvenute negli scavi.\nL'ultima sezione \u00e8 dedicata alla civilt\u00e0 romana, che si insedi\u00f2 nell'area dal III secolo a.C.; sono esposti corredi funebri e oggetti in uso nella vita quotidiana, come pentole e stoviglie."}
{"id": "1062179", "revid": "83531", "url": "https://it.wikipedia.org/wiki?curid=1062179", "title": "Stephen Richard Hackett", "text": ""}
{"id": "1062183", "revid": "533647", "url": "https://it.wikipedia.org/wiki?curid=1062183", "title": "Alvin Ceccoli", "text": "Attualmente gioca come laterale sinistro per l'Avispa Fukuoka, compagine giapponese.\nCeccoli ha iniziato la sua carriera professionistica all'et\u00e0 di 21 anni con la maglia dei Wollongong Wolves, club australiano di prima divisione. Con i Wolves rimane fino al 2002, un'esperienza che \u00e8 fruttata 156 partite e 17 gol ed \u00e8 stata interrotta solo da un breve trasferimento all' (4 gare, 1 rete).\nIn seguito ha giocato due anni nel Parramatta Power (54 gare e 2 reti) ed altri due con la maglia del Sydney FC (43 partite condite da due reti, una delle quali votata come gol della stagione 2005/2006).\nNel 2007 si \u00e8 trasferito in Giappone, per riunirsi al tecnico che l'aveva guidato in precedenza, Pierre Littbarski.\nCeccoli ha vestito 6 volte la maglia dei Socceroos realizzando anche una rete."}
{"id": "1062202", "revid": "400694", "url": "https://it.wikipedia.org/wiki?curid=1062202", "title": "Giovanni Ferrero (imprenditore 1905)", "text": "Assunse la dirigenza dell'industria dolciaria Ferrero alla morte del fratello Pietro.\nBiografia.\nNasce a Farigliano da Michele Ferrero e Clara Devalle, sette anni prima, nel 1898, era nato il fratello Pietro. Nel 1926 la famiglia Ferrero si trasferisce ad Alba e nel 1934 a Torino.\nNel 1940 il fratello apre una grande pasticceria a Torino, in via Sant'Anselmo, ma tale avventura finisce male e la famiglia torna ad Alba, dove apre un nuovo negozio che, grazie all'invenzione di nuovi prodotti, ha notevole successo. La conduzione \u00e8 familiare e Giovanni assume l'onere di organizzare la vendita e distribuzione dei prodotti. Invece di affidare la distribuzione ad altri, organizza una rete di distribuzione diretta: dalla fabbrica al rivenditore.\nIl 2 marzo 1949 il fratello Pietro muore e alla conduzione dell'azienda subentrano la moglie, Piera Cillario, e Giovanni che diventa socio della Societ\u00e0 in nome collettivo P.Ferrero &amp; C. di Cillario Piera vedova Ferrero e Ferrero Michele.\nNel 1956 la Ferrero apre il primo stabilimento estero, a Stadtallendorf, in Germania con 5 dipendenti che presto diventano 60. Il prodotto principale \u00e8 la \"Creamalba\" e successivamente vi sar\u00e0 prodotto il cioccolatino \"Mon Ch\u00e9ri\". \nNell'ottobre 1957 Giovanni Ferrero muore a 52 anni e la responsabilit\u00e0 del gruppo passa al nipote Michele."}
{"id": "1062206", "revid": "767487", "url": "https://it.wikipedia.org/wiki?curid=1062206", "title": "Tuatara (gruppo musicale)", "text": "I Tuatara sono un gruppo di musica sperimentale nato come side-project di alcuni musicisti di Seattle, membri di gruppi di rilievo come R.E.M., Screaming Trees, Minus 5 e Luna.\nBiografia.\nQuesto supergruppo voluto da Barrett Martin (Screaming Trees, Mad Season), qui alla batteria e in ogni genere di percussioni (congas, djembe, marimba, vibrafono, udu e tabla), Justin Hardwood (bassista dei Luna), Skerik (Critters Buggin), leggendario sassofonista Jazz di Seattle e Peter Buck (chitarrista dei R.E.M.), nacque nel 1996 come occasionale progetto per la realizzazione di colonne sonore e fu definito dallo stesso Buck come un gruppo di ragazzi bianchi che si divertono a suonare strumenti esotici, ma l'alta prolificit\u00e0 raggiunta nelle sessioni di registrazione ha portato la band ad utilizzare i risultati delle sessions non solo per il loro album di debutto, ma anche per i successivi due.\nAl primo Album \"Breaking The Ethers\" (Epic Records), uscito nel 1997, collaborarono anche Mike McCready (Pearl Jam), Steve Berlin (Los Lobos) e Scott McCaughey (Minus 5) L'album fu seguito da un tour durante il quale partecip\u00f2, in veste di vocalist anche Mark Eitzel (American Music Club).\nIn questo primo disco prevalsero suoni evocativi e melodie orientali, cavalcate ritmiche e momenti di immobile profondit\u00e0, con un sound influenzato da vari stili musicali, dalla musica Libanese alla musica Asiatica alla pi\u00f9 tradizionale musica folk occidentale.\nPer il secondo album, si aggiunsero ufficialmente alla formazione Berlin (sassofono e flauto) e McCaughey (chitarra) e nelle vesti di collaboratori Craig Flory (clarinetto e sassofono), Mike Stone (batteria) ed Elizabeth Pupo-Walker (congas e percussioni). Il risultato, pubblicato nel 1998, fu \"Trading With The Enemy\" (Epic Records), un album con un sound pi\u00f9 aperto, solare, esotico, ma privo dell'intensit\u00e0 del suo predecessore.\nNel 2002, dopo il passaggio alla nuova etichetta discografica di Martin, vide la luce \"Cinematique\" (Fast Horse Recordings), un album composto da brani scritti col chiaro intento di essere utilizzati come tracce per colonne sonore cinematografiche.\nNel 2004 pubblicarono \"The Loading Program\" (Fast Horse Recordings) un album di remix realizzati da alcuni dei migliori DJ a livello mondiale.\nDopo quattro anni effettivi d'assenza dagli studi di registrazione, la band si \u00e8 riunita per produrre un doppio album: \"East Of The Sun\" (Fast Horse Recordings), il primo dei due album dovrebbe uscire il prossimo 12 giugno negli Stati Uniti. Il disco, che secondo il portavoce del gruppo, avr\u00e0 un mood sperimentale con sonorit\u00e0 Rock and roll Anni '60 e mixer\u00e0 influenze spagnole e arabe, dovrebbe essere seguito da un tour promozionale e dalla pubblicazione della seconda parte del progetto \"West Of The Moon\" (Fast Horse Recordings) prevista per il prossimo ottobre. A questi due album hanno partecipato come membri ufficiali anche Kevin Hudson (basso), e Dave Carter (corno e tromba)."}
{"id": "1062212", "revid": "287204", "url": "https://it.wikipedia.org/wiki?curid=1062212", "title": "Fort Wayne Mad Ants", "text": "I Fort Wayne Mad Ants sono una squadra di pallacanestro di Fort Wayne che milita nella NBA Development League, il campionato professionistico di sviluppo della National Basketball Association.\nStoria della franchigia.\nLa squadra ha tenuto un \"name-the-team contest\" sul proprio sito web, dove i tifosi potevano scegliere il nome per la squadra tra questi quattro: \"Lightning\", \"Fire\", \"Coyotes\", e \"Mad Ants\".\nIl nome ufficiale della squadra \u00e8 stato annunciato il 18 giugno 2007, \u00e8 la scelta \u00e8 ricaduta su i \"Mad Ants\", il quale \u00e8 collegato al nome del Generale \"Mad\" Anthony Wayne, dal quale deriva anche il nome della citt\u00e0, appunto Fort Wayne.\nSquadre NBA affiliate.\nSono affiliati esclusivamente agli Indiana Pacers dal 2017."}
{"id": "1062219", "revid": "149117", "url": "https://it.wikipedia.org/wiki?curid=1062219", "title": "Soundscape", "text": ""}
{"id": "1062221", "revid": "120053708", "url": "https://it.wikipedia.org/wiki?curid=1062221", "title": "Effetto Stark-Lo Surdo", "text": "L'effetto Stark-Lo Surdo (conosciuto semplicemente come effetto Stark al di fuori dell'Italia) consiste nella separazione delle linee spettrali di atomi e molecole a causa della presenza di un campo elettrico esterno. In generale l'effetto Stark-Lo Surdo viene detto del primo o del secondo ordine in relazione al fatto che rispettivamente l'entit\u00e0 del fenomeno vari linearmente oppure in modo quadratico al variare del campo elettrico applicato.\nEsso provoca un allargamento per pressione delle linee spettrali per mezzo di particelle cariche. \u00c8 l'analogo dell'effetto Zeeman, con quest'ultimo che per\u00f2 \u00e8 in relazione all'applicazione di un campo magnetico esterno. Quando le linee sono di assorbimento l'effetto \u00e8 detto effetto Stark-Lo Surdo inverso.\nL'effetto prende il nome dal fisico tedesco Johannes Stark e dall'italiano Antonino Lo Surdo che lo scoprirono indipendentemente nel 1913.\nMeccanismo.\nElettrostatica classica.\nL'effetto Stark-Lo Surdo \u00e8 originato dall'interazione tra una distribuzione di cariche (atomi o molecole) e un campo elettrico esterno. Prima di inoltrarsi nella meccanica quantistica si descriva il caso classico e si consideri una distribuzione continua di carica \u03c1(r). Se questa distribuzione di carica non \u00e8 polarizzata, la sua energia d'interazione con un potenziale elettrostatico esterno V(r) \u00e8\nSe il campo elettrico \u00e8 di origine macroscopica e la distribuzione di carica \u00e8 microscopica, \u00e8 ragionevole assumere che il campo elettrico sia uniforme nella\ndistribuzione di carica. Quindi, V \u00e8 dato al secondo termine nella serie di Taylor,\ndove l'origine \u00e8 all'interno del supporto di \u03c1. Ponendo formula_3 come lo zero dell'energia, l'interazione diviene\n\u00c8 stato introdotto il momento di dipolo elettrico \u03bc come l'integrale spaziale sulla distribuzione di carica \u03c1. Nel caso che la distribuzione consista di N cariche puntiformi qj, il momento di dipolo \u00e8 definito come la somma:\nElettrodinamica quantistica.\nConsideriamo un atomo o una molecola come una sovrapposizione di cariche puntiformi (elettroni e nuclei), in modo che si applichi la seconda definizione.\nL'interazione tra atomi o molecole con un campo esterno uniforme \u00e8 descritta dall'operatore\nQuesto operatore \u00e8 usato come una perturbazione al primo e secondo ordine in modo da considerare il primo ed il secondo ordine dell'effetto Stark-Lo Surdo.\nPerturbazione del primo ordine.\nSi consideri l'atomo o la molecola imperturbata in uno stato di degenerazione g, con al prim'ordine funzioni di stato ortonormali formula_7. (Il caso non degenere \u00e8 un caso speciale con g = 1). Secondo la teoria delle perturbazioni le energie al prim'ordine sono gli autovalori della matrice formula_8 con elemento generico\nSe g = 1 (come spesso accade nel caso di stati elettronici delle molecole) il prim'ordine dell'energia diventa proporzionale al valore di aspettazione (media) dell'operatore dipolo formula_10,\nPoich\u00e9 un momento di dipolo \u00e8 un vettore polare, gli elementi diagonali della matrice di perturbazione formula_12 sono nulli per sistemi con un centro di simmetria (cos\u00ec come gli atomi). Molecole con un centro di simmetria in stati elettronici non degeneri non hanno un dipolo (permanente) e quindi non mostrano un effetto Stark-Lo Surdo lineare.\nPer ottenere una matrice non nulla formula_12 in un sistema con un centro di simmetria \u00e8 necessario che qualcuna delle funzioni imperturbate formula_14 abbiano parit\u00e0 opposta (cambiano segno sotto inversione delle coordinate), poich\u00e9 solo funzioni con parit\u00e0 opposta danno elementi di matrice non nulli.\nStati degeneri all'ordine zero di parit\u00e0 opposta sono presenti nell'atomo simile all'idrogeno (un solo elettrone). Questi atomi hanno il numero principale n tra i numeri quantici. Lo stato eccitato di atomi simili all'idrogeno con numero principale n ha stati n2 degeneri e\ndove formula_16 \u00e8 il numero quantico azimutale (del momento angolare). Ad esempio, lo stato eccitato n = 4 contiene i seguenti formula_16 stati,\nGli stati ad un elettrone con formula_16 dispari sono dispari sotto trasformazione di parit\u00e0 (cambiano segno), mentre quelli con formula_16 pari sono pari sotto trasformazione di parit\u00e0 (conservano il segno). Quindi gli atomi simili all'idrogeno con n&gt;1 mostrano un effetto Stark-Lo Surdo al prim'ordine.\nL'effetto Stark-Lo Surdo al prim'ordine avviene in transizione rotazionali di molecole simmetriche (ma non per molecole lineari e asimmetriche). In prima approssimazione la molecola pu\u00f2 essere considerata come un rotore rigido. Un rotore rigido simmetrico ha gli autostati imperturbati\ncon energia degenere 2(2J+1) volte per |K| &gt; 0 e (2J+1) volte per K=0. Qui DJMK \u00e8 un elemento della D-matrice di Wigner. La matrice di perturbazione al prim'ordine sulla base della funzione imperturbata del rotore rigido \u00e8 non nulla e pu\u00f2 essere diagonalizzata. Questo sposta e divide lo spettro rotazionale. Un'analisi quantitativa di questo spostamento Stark-Lo Surdo da un momento di dipolo permanente nelle molecole simmetriche.\nStoria.\nLa scoperta di questo fenomeno \u00e8 legata a Johannes Stark e Antonino Lo Surdo che, lavorando indipendentemente, nel 1913 per primi notarono tale effetto che contribu\u00ec in modo importante allo sviluppo della teoria quantistica. Al di fuori dall'Italia \u00e8 conosciuto semplicemente come effetto Stark.\nPoco dopo le loro scoperte, sia Stark che Lo Surdo rigettarono gli sviluppi della fisica moderna e aderirono ai programmi politici e razziali di Hitler e Mussolini.\nIspirato dall'effetto Zeeman magnetico, e specialmente dalla spiegazione di Lorentz, Woldemar Voigt effettu\u00f2 calcoli di meccanica classica di elettroni quasi-elasticamente legati in un campo elettrico. Usando indici di rifrazione sperimentali trov\u00f2 una stima dello splitting dell'effetto Stark-Lo Surdo. Questa stima era alcuni ordini di grandezza troppo piccola. Non influenzato da questa predizione, Stark intraprese delle misure sugli stati eccitati dell'atomo di idrogeno e riusc\u00ec ad osservare lo splitting.\nUsando la teoria quantistica (\"vecchia\") di Bohr-Sommerfeld, Paul Epstein e Karl Schwarzschild furono in grado di derivare indipendentemente le equazioni per l'effetto lineare e quadratico nell'idrogeno. Quattro anni dopo Hendrik Kramers deriv\u00f2 delle formule per le intensit\u00e0 delle righe corrispondenti alle transizioni. Kramers incluse anche l'effetto di \"struttura fine\"\u2014effetti relativistici. (Si noti che il termine \"struttura fine\" non si riferisce ad effetti relativistici dovuti alla velocit\u00e0, ma piuttosto allo spin dell'elettrone.) La prima trattazione quantistica (nella visione di Heisenberg) fu di Wolfgang Pauli. Erwin Schr\u00f6dinger discusse lungamente dell'effetto Stark-Lo Surdo nel suo terzo articolo sulla teoria quantistica (nella quale introdusse la sua teoria perturbativa), in modo simile a quanto fatto nel lavoro del 1916 di Epstein (ma generalizzando dalla vecchia alla nuova teoria quantistica) e usando un approccio perturbativo (al primo ordine).\nInfine, Epstein riconsider\u00f2 l'effetto Stark-Lo Surdo lineare e quadratico con la nuova teoria quantistica. Deriv\u00f2 le equazioni per le intensit\u00e0 delle righe che erano un deciso miglioramento dei risultati di Kramers ottenuti con la vecchia teoria quantistica."}
{"id": "1062226", "revid": "103061046", "url": "https://it.wikipedia.org/wiki?curid=1062226", "title": "Angelo Arvati", "text": "Biografia.\n\u00c8 stato una delle figure di spicco dell'Unione dei Comunisti Italiani (marxisti-leninisti) e del giornale Servire il Popolo. Successivamente direttore politico di La voce operaia, nei primi anni '70 ha preso parte alla delegazione in Cina del proprio partito.\nNel 1987, dopo alcuni anni di militanza nelle file del Partito Comunista Italiano si \u00e8 allontanato dalla vita politica attiva e si \u00e8 trasferito con la propria famiglia nel Monferrato.\nDopo essersi separato e aver lasciato il lavoro negli anni '90, ha studiato teologia a Milano ed \u00e8 divenuto Diacono presso la Diocesi di Casale Monferrato.\nNel 1988 rilasci\u00f2 un'intervista pubblicata su Famiglia Cristiana a proposito della sua visione, a posteriori, del viaggio in Cina e degli ultimi anni di appartenenza all'Unione dei Comunisti Italiani (marxisti-leninisti), poi divenuto Partito Comunista (Marxista-Leninista) Italiano.\nDopo qualche sporadico incontro con Aldo Brandirali, divenuto nel frattempo attivista di Comunione e Liberazione e Forza Italia, i suoi rapporti con gli ex compagni e la politica si sono interrotti."}
{"id": "1062228", "revid": "110157", "url": "https://it.wikipedia.org/wiki?curid=1062228", "title": "Hackergotchi", "text": "Un hackergotchi \u00e8 un'immagine usata per identificare l'autore di un feed RSS nei blog aggregator.\nOrigine del termine.\nIl termine hackergotchi trae la sua origine dalla diffusione dei blog aggregator nella comunit\u00e0 hacker.\nJakub Steiner, un grafico della comunit\u00e0 GNOME, cre\u00f2 alcune immagini ritagliando interi corpi che apparirono originariamente sul sito della comunit\u00e0 di artisti GNOME Art. Un paio di anni pi\u00f9 tardi Jeff Waugh lanci\u00f2 \"Planet GNOME\", un aggregatore per i blog dei programmatori e dei collaboratori del desktop environment GNOME.\nLuke Stroven sugger\u00ec che Jeff usasse le immagini create da Steiner per i post pubblicati su Planet GNOME. Fu lo stesso Stroven ad implementare la sua idea, creando un gruppetto di immagini che raffiguravano la testa degli autori dei singoli post.\nFu Waugh a coniare il termine \"hackergotchi\", dopo aver visto le creazioni di Stroven.\nIl suffisso \"gotchi\" sembra essere riferito al famoso giocattolo tamagotchi.\nTipi.\nUn Hackergotchi di solito \u00e8 un'immagine della testa dell'autore del post, ma spesso sono usati anche altri emblemi, immagini o simboli rappresentativi del proprietario del blog. Una galleria di queste immagini pu\u00f2 essere trovata su \"Hackergotchi Heads!\"."}
{"id": "1062230", "revid": "123440553", "url": "https://it.wikipedia.org/wiki?curid=1062230", "title": "Carolina Benvenga", "text": "Biografia.\nDebutta nel 2005 con il film \"Tickets\", una coproduzione internazionale diretta da Ermanno Olmi, Abbas Kiarostami e Ken Loach. Nello stesso anno interpreta il ruolo di Rossana nel film tv \"La luna e il lago\", diretto da Andrea Porporati e trasmesso il 9 aprile 2006 da Rai 1.\nNel 2007 ritorna sul piccolo schermo con \"Io e mamma\", regia di Andrea Barzini, miniserie tv di Canale 5, in 6 puntate, in cui ha il ruolo di Betta, figlia e nipote di Stella ed Eleonora, interpretate rispettivamente da Amanda Sandrelli e Stefania Sandrelli, e partecipa alle miniserie \"Nebbie e delitti 2\", regia di Riccardo Donna, in onda su Rai 2. L'anno successivo appare nuovamente su Rai 2 con la miniserie \"Zodiaco\", regia di Eros Puglielli, e appare prima su Joi di Mediaset Premium e poi Canale 5 nella miniserie \"I liceali\", regia di Lucio Pellegrini, nel ruolo di Elena Cicerino, personaggio Interpretato anche l'anno successivo, in onda nel 2009.\nNel 2009 \u00e8 co-conduttrice, assieme ad Andrea Dianetti, del programma \"Staraoke\", in onda sul canale Cartoon Network e nel 2010 su Boing.\nNel maggio del 2010 ritorna sul grande schermo con il film \"Una canzone per te\", opera prima del regista Herbert Simone Paragnani, in cui interpreta il ruolo di \"Irene\", una ragazza benestante in eterna competizione con il protagonista del film, interpretato da Emanuele Bosi. Successivamente recita il ruolo di Carolina Ferrari nella seconda stagione della miniserie televisiva \"Anna e i cinque\", diretta da Franco Amurri, con Sabrina Ferilli e Pierre Cosso.\nNel luglio 2011 si diploma presso l'ACT Multimedia - Accademia di Cinema e Televisione di Cinecitt\u00e0. Come progetto di chiusura biennio, porta in scena insieme ai suoi colleghi di corso, l'opera teatrale \"Trilogia del rivedersi\" scritta da Botho Strau\u00df, riadattata e diretta da Alvaro Piccardi.\nDal 18 luglio 2012 conduce il programma televisivo di successo \"La posta di Yoyo,\" in onda tutti i giorni, dal luned\u00ec al venerd\u00ec su Rai YoYo, oltre a diversi speciali dello Zecchino d'Oro; Su Rai Gulp conduce i programmi \"Tigg\u00ec Gulp,\" \"La TV Ribelle\" e GulpGirl. \nPrende parte agli speciali per il cinema, prodotti dalla Warner Bros., di Peppa Pig (2014) e Masha e orso (2015), due cartoni animati di successo degli ultimi anni.\nNel 2019 grazie ad una collaborazione con Sony Music e Studio Bozzetto &amp;Co esce il suo primo album, un progetto musicale di baby dance per YouTube kids \"Carolina e Topo Tip - Balla con noi!\".\nNel 2020, durante l'emergenza sanitaria COVID-19 conduce insieme ad Armando Traverso, il programma di informazione dedicato a tutta la famiglia \"Diario di casa\" in onda prima su Rai 1 ed in seguito su Rai 2."}
{"id": "1062231", "revid": "838137", "url": "https://it.wikipedia.org/wiki?curid=1062231", "title": "Arenaria di Val Sabbia", "text": "L'Arenaria di Val Sabbia \u00e8 una formazione geologica databile al Carnico (Triassico Superiore) affiorante nelle Prealpi lombarde orientali (Bergamasco e Bresciano). Gli affioramenti pi\u00f9 estesi e significativi si trovano in due aree distinte: una occidentale, comprendente la Val Brembana, l'altra orientale, comprendente la Val Trompia e la Val Sabbia.\nL'unit\u00e0 \u00e8 stata definita da Assereto e Casati (1965) principalmente in base agli affioramenti camuni. Pi\u00f9 recentemente, una serie di lavori di Garzanti e Jadoul (1985) e Garzanti et al. (1995) hanno studiato in dettaglio la composizione petrografica e la facies sedimentaria della formazione.\nDescrizione e ambiente sedimentario.\nQuesta unit\u00e0 stratigrafica \u00e8 costituita tipicamente da litotipi terrigeni a forte componente vulcanoclastica (cio\u00e8 contenenti materiale di derivazione vulcanica eroso e risedimentato): alternanze di arenarie tufacee in strati tabulari e lenticolari di spessore decimetrico (40\u201380\u00a0cm) e livelli decimetrici di siltiti e peliti verdi e rosse.\nIn Val Trompia sono presenti veri e propri termini vulcanoclastici: tufi conglomeratici e porfiriti. Questi depositi terrigeni derivano dallo smantellamento di edifici vulcanici situati a sud, nell'attuale area padana. Sono stati riconosciuti da studi petrografici termini vulcanici dacitici e andesitici, tipici degli attuali archi magmatici di tipo Pacifico (come l'attuale Indonesia), che indicano un contesto geodinamico di tipo collisionale (Garzanti, 1985).\nLe strutture sedimentarie (laminazioni incrociate e gradazioni dirette) sono riferibili a correnti d'acqua di tipo fluviale. L'associazione di facies sedimentaria \u00e8 interpretabile come un complesso alluvionale di clima semiarido passante gradualmente verso nord ad edifici deltizi e poi a facies finemente stratificate di prodelta.\nGli affioramenti attuali registrano la presenza di almeno due grandi edifici deltizi, corrispondenti alle due aree di affioramento principali sopra descritte (Val Brembana e Val Trompia-Val sabbia) e separate da un'ampia baia marina a sedimentazione carbonatica e mista (F.ne di Gorno).\nLo spessore della formazione \u00e8 molto variabile (stanti i rapporti laterali descritti) e raggiunge i valori massimi (intorno a 400\u00a0m) nell'area di affioramento orientale (Val Trompia).\nRapporti stratigrafici e datazione.\nVerso nord, l'Arenaria di Val Sabbia \u00e8 in contatto laterale per eteropia di facies con la Formazione di Gorno, di mare basso, costituita da calcari marnosi e marne riccamente fossiliferi. La transizione tra le due formazioni \u00e8 visibile in Val Camonica e in Val di Scalve nell'area di affioramento orientale; in corrispondenza dello spartiacque Val Seriana-Val Brembana e sul versante orientale delle Grigne nell'area di affioramento occidentale.\nIn tutta l'area di affioramento, La formazione in esame giace sul Calcare Metallifero Bergamasco (Carnico inferiore). Superiormente, l'Arenaria di Val sabbia \u00e8 ricoperta dalla Formazione di Gorno nell'area di affioramento occidentale e sul versante camuno occidentale; in corrispondenza della Val Trompia facies arenacee riferibili alle A. di Val Sabbia si trovano direttamente sotto la Formazione di San Giovanni Bianco (Carnico superiore). L'arenaria di Val sabbia \u00e8 attribuita al Carnico medio-inferiore per l'eteropia laterale con la Formazione di Gorno, databile a sua volta in base al contenuto paleontologico."}
{"id": "1062232", "revid": "436907", "url": "https://it.wikipedia.org/wiki?curid=1062232", "title": "Fuel (Metallica)", "text": "Fuel \u00e8 un singolo del gruppo musicale statunitense Metallica, pubblicato il 22 giugno 1998 come terzo estratto dal settimo album in studio \"ReLoad\".\nDescrizione.\nComposta da James Hetfield, Lars Ulrich e Kirk Hammett, parla del brivido che si prova nella guida veloce e nelle sfide automobilistiche. Si tratta di una delle canzoni preferite da Hetfield, che prima di un concerto ad Oakland disse: \"Dobbiamo suonare \"Fuel\", mi carica di brutto.\" (ascoltabile attraverso il documentario del 2004 \"\").\nUn'altra interpretazione del brano, che riflette i problemi personali del gruppo e dello stile dei loro testi dopo l\"'album omonimo\", suggerisce che le liriche trattino della dipendenza. Nella fattispecie potrebbero essere i problemi di Hetfield con l'alcol, ma anche altri pi\u00f9 generici e comunque con un minimo denominatore comune, cio\u00e8 essere considerati \u201ccarburanti\u201d per le persone. Si pensa che Hetfield parli della sua intenzione di sostituire la sua passione per l'alcol con quella per auto e corse. Il che risulta evidente in gran parte del brano."}
{"id": "1062233", "revid": "289247", "url": "https://it.wikipedia.org/wiki?curid=1062233", "title": "Dionigi Areopagita", "text": ""}
{"id": "1062234", "revid": "838137", "url": "https://it.wikipedia.org/wiki?curid=1062234", "title": "Frantic (singolo)", "text": "Frantic \u00e8 un singolo del gruppo musicale statunitense Metallica, pubblicato il 15 settembre 2003 come secondo estratto dall'ottavo album in studio \"St. Anger\".\nDescrizione.\nCome molti altri brani presenti nell'album, \"Frantic\" parla dei vecchi problemi del gruppo con alcol, in particolare \u00e8 incentrata sull'alcolismo del frontman James Hetfield, che all'inizio degli anni 2000 segu\u00ec un programma di riabilitazione. Nel brano inoltre \u00e8 presente un concetto buddista del du\u1e25kha, composta dal chitarrista Kirk Hammett: \"Birth is pain. Life is pain. Death is pain.\"\nIl brano fu eseguito per la prima volta dal vivo il 3 maggio 2003 in occasione del programma di MTV \"MTV: Icon\". In un concerto tenutosi ad Orlando nello stesso anno, Hetfield disse che \"Frantic\" \u00ab\u00e8 una canzone dedicata alla vita.\u00bb\nPubblicazione.\n\"Frantic\" \u00e8 stato pubblicato il 15 settembre 2003 nel formato CD e diviso in due parti, distinguibili per il colore della copertina (rossa nel CD 1 e gialla nel CD 2) e per la lista tracce. In gran parte dei paesi europei sono state pubblicate anche delle versioni limitate del singolo, contenente come b-side le stesse presenti nei CD 1 e CD 2 internazionali, ma eseguite nei principali festival associati alla nazione in questione.\nVideo musicale.\nIl videoclip, diretto da Wayne Isham, venne pubblicato il 15 agosto 2003 e mostra un uomo che guarda indietro nella propria vita e si ritrova davanti sbornie, sesso e fumo, mentre con la sua auto si schianta contro una roulotte. Il clip venne girato a Montr\u00e9al, in Canada nel luglio dello stesso anno."}
{"id": "1062235", "revid": "1305772", "url": "https://it.wikipedia.org/wiki?curid=1062235", "title": "King Nothing", "text": "King Nothing \u00e8 un singolo del gruppo musicale statunitense Metallica, pubblicato il 7 gennaio 1997 come quarto estratto dal sesto album in studio \"Load\".\nIl singolo \u00e8 stato commercializzato esclusivamente negli Stati Uniti d'America.\nDescrizione.\nComposto da James Hetfield, Lars Ulrich e da Kirk Hammett, il brano gira attorno al tema di \u00abbe careful what you wish for\u00bb. Il brano inizia con un riff di basso che diventa successivamente il riff principale del resto della canzone.\nIl testo parla di persone che dedicano tutta la loro vita a caccia di soldi, finch\u00e9 non comprendono (\"E quindi tutto crolla\") che il loro denaro non gli \u00e8 servito a niente di utile. Molti altri pensano che la canzone sia incentrata sulla gente che ha passato il tempo pi\u00f9 a desiderare (\"Wish I might/Wish I may/You wish your life away\") le cose che adorano, piuttosto che ad impegnarsi per ottenerle.\nAlla fine \u00e8 possibile sentire la frase \u00aboff to never-never land\u00bb, presente nel loro singolo \"Enter Sandman\", con cui \"King Nothing\" condivide una struttura simile. \nQuando la canzone venne eseguita dal vivo a Seattle, il 23 giugno 2000, fu usato in parte il main riff del brano \"Come as You Are\" dei Nirvana.\nVideo musicale.\nIl videoclip del brano \u00e8 stato diretto da Matt Mahurin e girato tra le neve di Park City, nello Utah, nel dicembre 1996."}
{"id": "1062236", "revid": "436907", "url": "https://it.wikipedia.org/wiki?curid=1062236", "title": "St. Anger (singolo)", "text": "St. Anger \u00e8 un singolo del gruppo musicale statunitense Metallica, pubblicato il 23 giugno 2003 come primo estratto dall'album omonimo.\nIl brano vinse il Grammy Award alla miglior interpretazione metal e ricevette una nomination agli MTV Video Music Awards nella categoria \"Best Rock Video\", vinta per\u00f2 dai Linkin Park con \"Somewhere I Belong\". Inoltre fu utilizzata come tema per il programma dell'evento di wrestling WWE SummerSlam 2003.\nDescrizione.\nSeconda traccia dell'album, il brano tratta la difficolt\u00e0 nel controllare la propria ira, anche per trasformarla in energia positiva interiore. Il verso \"Fuck it all and fuckin' no regrets, I hit the lights on these dark sets\" \u00e8 un riferimento a due brani del gruppo: \"Damage, Inc.\" (da \"Master of Puppets\") e \"Hit the Lights\" (da \"Kill 'Em All\").\nPubblicazione.\n\"St. Anger\" \u00e8 stato pubblicato nel mercato internazionale a partire dal 23 giugno 2003. Le varie versioni del singolo, commercializzato nei formati CD e 7\", contengono come b-side alcuni brani originariamente realizzati dal gruppo punk rock Ramones e scartati durante le sessioni che i Metallica tennero in occasione della loro partecipazione all'album tributo \"We're a Happy Family - A Tribute to Ramones\" del 2003.\nVideo musicale.\nIl videoclip, diretto dai The Malloys, \u00e8 il primo che ha visto la partecipazione dell'attuale bassista Robert Trujillo ed \u00e8 stato girato nella prigione statale di San Quintino, in California. Il gruppo ha suonato in varie parti del carcere, dinanzi a centinaia di detenuti entusiasti."}
{"id": "1062248", "revid": "111654519", "url": "https://it.wikipedia.org/wiki?curid=1062248", "title": "Punico", "text": ""}
{"id": "1062251", "revid": "767487", "url": "https://it.wikipedia.org/wiki?curid=1062251", "title": "Commune Veneciarum", "text": "Il commune Veneciarum (in italiano: \"comune di Venezia\") \u00e8 l'insieme delle istituzioni comunali che tra il 1141 e il 1297 affiancarono il doge nell'esercizio del potere. All'istituzione dei \"sapientes\" nel 1141, nel 1172 segu\u00ec una grande riforma che istitu\u00ec il Maggior Consiglio che perdur\u00f2 invariato fino al 1297, quando con la Serrata del Maggior Consiglio furono incluse solo le maggiori famiglie patrizie.\nIl contesto storico.\nCon il progressivo allontanamento dall'Impero Bizantino, nel VII secolo Venezia inizi\u00f2 ad esprimere un proprio sistema di governo. Al vertice si trovava il doge che pur avendo i poteri dei duchi coevi era soggetto all'elezione da parte dell'assemblea generale del popolo, la \"concio\". Oltre al doge il governo della citt\u00e0 era gestito anche da alcuni maggiorenti cittadini, prima indicati con il termine di \"primates\" e poi con la qualifica specifica di giudici, a partire dall'XI secolo iniziarono gradualmente a sostituire la \"concio\", che inizi\u00f2 a non essere pi\u00f9 menzionata nei documenti riguardanti l'amministrazione della giustizia, la donazione di beni pubblici e i trattati con le potenze straniere. L'assemblea popolare della concio per\u00f2 continu\u00f2 a mantenere la sua rilevanza anche nel secolo successivo, infatti in seguito all'abdicazione del doge Domenico Michiel approv\u00f2 la nomina al soglio dogale di Pietro Polani, avvenuta nel 1130.\nDopo un inizio sereno il suo dogato affront\u00f2 le prime difficolt\u00e0 quando i Normanni, guidati da Ruggero II, attaccarono l'isola bizantina di Corf\u00f9. Nel corso della guerra tra bizantini e normanni il doge si schier\u00f2 in difesa dell'alleato bizantino, ma il suo intervento caus\u00f2 dei malumori in patria siccome il patriarca di Grado Enrico Dandolo era un convinto gregoriano e quindi condannava un'alleanza con i cristiani orientali. Nel 1147 il doge us\u00f2 il pugno di ferro: esili\u00f2 il Dandolo e i suoi sostenitori e distrusse le case dei Badoer, suoi fedeli alleati. Il Dandolo reag\u00ec rivolgendosi a papa Eugenio III, che scomunic\u00f2 il doge e lanci\u00f2 l'interdetto su Venezia. Lo scontro con i Dandolo per\u00f2 ha origine anche dalla sofferenza della classe aristocratica dell'epoca, dato che talvolta i \"primates\" si trovavano ad essere addirittura meno influenti della \"concio\" nelle decisioni del doge, inoltre erano ormai da oltre sessant'anni che al dogato si alternavano solo tre famiglie: Falier, Michiel e Polani. Il clima di tensione che si era venuto a creare costrinse il doge Pietro Polani ad adottare delle misure per ridurre il potere dogale e fu cos\u00ec che nel 1141 il doge inizi\u00f2 ad essere affiancato ufficialmente da due consiglieri, i \"sapientes\".\nStoria.\n1141, la nascita del \"commune Veneciarum\".\nCon l'istituzione dei \"sapientes\" avvenuta nel 1141, nel 1143 nacque il \"consilum sapientum\", una piccola assemblea aristocratica che avrebbe gettato le basi per la nascita del Consiglio dei Pregadi. Nel 1147 in riferimento al doge si includeva anche la presenza del \"commune Veneciarum\", ovvero l'insieme di tutte le istituzioni comunali. Nell'elezione del 1148 il dove Domenico Morosini fu costretto per prima volta nella storia della Repubblica a recitare la promissione ducale, una formula che dichiarava la subordinazione del doge alle assemblee comunali. Con la nascita del \"commune Veneciarum\" il clero fu estromesso dalla gestione degli affari politici e il potere ducale diminu\u00ec progressivamente lasciando maggiore spazio di manovra alle famiglie del patriziato veneto. Il legame tra il doge e le famiglie aristocratiche si fece sempre pi\u00f9 forte e stabile e da questo momento in poi la \"concio\" inizi\u00f2 progressivamente a perdere il controllo sugli affari dello Stato.\nLa riforma costituzionale del 1172.\nCome i suoi predecessori, nel 1155 Vitale II Michiel fu eletto per acclamazione a doge della Repubblica di Venezia. Il dogato di Vitale II si svolse in un clima di incertezza, dopo aver preso parte nel 1167 alla Lega Lombarda per difendersi dalle guerre d'Italia portate avanti Federico Barbarossa, nel 1171 Venezia si trov\u00f2 costretta a iniziare una sanguinosa guerra contro l'Impero Bizantino guidato da Manuele I Comneno. Nel settembre del 1171 una volta raccolta la flotta Vitale II si diresse verso il Negroponte, dove il governatore bizantino present\u00f2 l'offerta di pace dell'Imperatore Manuele I, che nel frattempo aveva chiesto aiuto ai pisani e genovesi. Le tregua consent\u00ec a Manuele I di guadagnare tempo, la flotta veneziana si ritir\u00f2 a Chio e con l'arrivo dell'inverno l'affollamento e le dure condizioni di vita sulle galee portarono alla diffusione del morbo tra gli equipaggi causando moltissime perdite e l'estinzione di diverse casate nobiliari. La colpa della strage fu interamente addossata al doge che, il 28 maggio 1172 mentre cercava rifugio nel monastero di San Zaccaria fu assassinato dai rivoltosi.\nCon l'assassinio del doge le maggiori cariche del comune (per la maggior parte membri del patriziato) decisero di eseguire una serie di riforme per chiarire e stabilizzare la composizione e i poteri delle istituzioni comunali; prima della riforma infatti le assemblee potevano essere convocate a discrezione del doge e avevano un esiguo potere, inoltre l'elezione del doge avveniva in modo caotico e spesso l'assemblea popolare della \"concio\" ricorreva alla violenza per far valere le sue posizioni. Dopo circa sei mesi di lavoro si decise di nominare dodici elettori, due per sestriere, che a loro volta avrebbero nominato 40 cittadini che avrebbero costituito il Maggior consiglio, un'assemblea elettiva di 480 persone da rinnovare ogni anno il 29 settembre, giorno di San Michele. Il Maggior Consiglio, aveva lo scopo di redigere le leggi da proporre all'assemblea popolare della \"concio\" e di nominare le varie assemblee cittadine. La riforma pi\u00f9 contestata per\u00f2 fu quella relativa all'elezione del doge che escludeva totalmente l'assemblea popolare e incaricava undici elettori scelti tra i membri del Maggior Consiglio, nella basilica di San Marco gli undici avrebbero eletto il doge a maggioranza di nove e poi avrebbero verificato il consenso popolare con la formula: \u00abQuesto \u00e8 il vostro doge se vi piace\u00bb, conferma che in poco tempo divenne una mera formalit\u00e0. Con queste nuove leggi il 29 settembre 1172 fu eletto doge Sebastiano Ziani, uno dei numerosi promotori della riforma.\nRiforme successive.\nNel 1179 l'elezione venne ulteriormente riformata, sorteggiando dai sette elettori quattro incaricati di nominare un collegio di quaranta uomini, la Quarantia, incaricati dell'effettiva scelta del nuovo Doge. Questi quaranta, esaurita la loro principale funzione, permanevano poi al governo come assemblea autonoma e tribunale supremo, entrando inoltre di diritto nel maggior Consiglio. Questo, poi, a partire dal 1197 stabil\u00ec che i membri del Minor consiglio dovessero necessariamente provenire dalle proprie fila. Infine nel 1207 anche la nomina diretta dei membri del Maggior Consiglio venne sottratta alla \"Concio\", e affidata a tre grandi elettori da questa scelti, poi elevati a sette nel 1230.\nNel 1229 venne creato inoltre creato il nuovo organismo del Consiglio dei Pregadi, un'assemblea ristretta per la trattazione delle questioni pi\u00f9 delicate e urgenti, formata di uomini \"pregati\" di assistere il Doge nell'amministrazione dello stato. Per non rischiare per\u00f2 di assegnare troppo potere ai \"Pregadi\", nel 1260 il Maggior consiglio stabil\u00ec di riservare a s\u00e9 l'ultima parola su tutti gli affari di Slstato, definendo le decisioni dei \"Pregadi\" come sempre appellabili.\nNel 1268 viene definitivamente riformato il meccanismo di elezione ducale con un complesso succedersi di votazioni e ballottaggi a sorte anticipanti la scelta dei quarantuno elettori finali. Viene poi creata la magistratura dei Correttori o Promissori Ducali, addetti alla stesura e all'aggiornamento della formula di giuramento del Doge. Allo stesso tempo, per compensare una tassa sulle granaglie che aveva provocato tumulti in citt\u00e0, venne creata la figura del \"Cancellier Grande\", supremo capo della burocrazia palatina, seconda in onore solo al Doge e di esclusivo appannaggio della classe dei cittadini.\nNel 1279 il senato, diventato sempre pi\u00f9 il centro dell'amministrazione pubblica, viene ampliato con la creazione di una \"zonta\", mentre la forma aristocratica del governo \u00e8 rafforzata con l'esclusione dall'eleggibilit\u00e0 in maggior Consiglio degli uomini di nascita illegittima. Il processo \u00e8 ormai maturo per una chiusura del corpo politico ad una sola classe di \"nobili\".\nLa Serrata del Maggior Consiglio.\nLa riforma del 1172 fu progressivamente modificata e l'elezione del Maggior Consiglio e l'elezione dei membri su affidata a un numero costantemente variabile di elettori che intervenivano anche pi\u00f9 volte all'anno, integrando l'assemblea con nuovi membri e sostituendone altri. Ad esempio il 27 settembre 1293 solamente quattro elettori (due per ognuna delle met\u00e0 di Venezia divise dal Canal Grande) elessero 100 membri che furono poi integrati con nuove elezioni a novembre, dicembre, febbraio e luglio, raggiungendo l'8 luglio 1294 un totale di 313 consiglieri. Le elezioni spesso erano soggette a brogli elettorali che solitamente favorivano le maggiori casate dell'epoca, ad esempio nella prima elezione del 1293 su 100 membri oltre un terzo appartenevano a sole tre famiglie, 18 erano dei Contarini, 11 dei Morosini e 10 dei Foscari.\nPer rimediare ai difetti della riforma del 1172, il 5 ottobre 1286 i tre capi della Quarantia sottoposero al doge Giovanni Dandolo un testo di legge per riformare l'elezione del Maggior Consiglio. La proposta chiedeva di sottoporre all'approvazione del doge, del Minor Consiglio e della Quarantia, l'elezione di nuovi membri che non vantassero ascendenti paterni tra i membri del Maggior Consiglio, in questo modo si sarebbe conservato il patriziato e le famiglie pi\u00f9 influenti avrebbero ridotto il loro potere, ma il doge respinse la proposta e il Maggior Consiglio vot\u00f2 di conseguenza con 82 contrari 48 favorevoli e 10 astenuti. Il 17 ottobre si era quindi avanzata una soluzione meno radicale, tre elettori scelti dal Maggior Consiglio a inizio aprile avrebbero scritto delle liste di nomi da approvare uno ad uno a maggioranza assoluta del doge, del Minor Consiglio e della Quarantia e poi altri tre elettori fino a San Michele avrebbero potuto proporre altri nomi, ma anche questa proposta fu respinta. Il 25 novembre 1289 fu eletto nuovo doge Pietro Gradenigo, primo della sua casata, che il 6 marzo 1296 propose una legge analoga alle precedenti per la riforma del Maggior Consiglio e dell'elezione del Doge, ma la legge fu nuovamente respinta."}
{"id": "1062259", "revid": "984922", "url": "https://it.wikipedia.org/wiki?curid=1062259", "title": "Via dell'Ariento", "text": "Via dell'Ariento si trova a Firenze, all'estremit\u00e0 nord di piazza San Lorenzo, fino a via Nazionale. Anticamente chiamata via dell'Assunta, questa via \u00e8 esistente fino dal XIV secolo ed \u00e8 cos\u00ec chiamata a causa delle botteghe di argentieri che vi si trovavano.\nQui ebbero casa e laboratorio i \"Bigordi\", che pi\u00f9 tardi presero il nome di Del Ghirlandaio, nome dovuto alle corone d'argento che fabbricavano. La loro casa confinava col vicino \"Gomitolo (o Gomito) dell'Oro\", dove c'erano artefici di lavori di questo metallo.\nAll'incrocio di via dell'Ariento con via Sant'Antonino esisteva anticamente una bottega di vinaio (\"cella\", come si diceva), appartenente a Ciardo Torrigiani, che ha dato il nome al canto e che fu uno dei pi\u00f9 antichi antenati della nobile famiglia fiorentina. Sulla destra di via dell'Ariento c'\u00e8 il Mercato Centrale (1874). Per la sua costruzione furono abbattuti numerosi edifici popolari che si trovavano su questa strada e venne drasticamente allargata. L'intervento non suscit\u00f2 per\u00f2 le feroci critiche come in piazza della Repubblica perch\u00e9 per il recupero della zona non vennero abbattute importanti memorie (chiese, torri, edifici storici) come nell'altro caso.\nLa strada ospita sei giorni alla settimana il Mercato di San Lorenzo. Da un lato il prospetto della via guarda all'esterno della Sacrestia Nuova di Michelangelo dentro San Lorenzo, dall'altro al Tabernacolo delle Fonticine."}
{"id": "1062261", "revid": "834", "url": "https://it.wikipedia.org/wiki?curid=1062261", "title": "Opc", "text": ""}
{"id": "1062263", "revid": "33751", "url": "https://it.wikipedia.org/wiki?curid=1062263", "title": "Nazionale di calcio uzbeka", "text": ""}
{"id": "1062269", "revid": "1444886", "url": "https://it.wikipedia.org/wiki?curid=1062269", "title": "Serenissima Signoria", "text": "Nella Repubblica di Venezia la Serenissima Signoria era il supremo organo di rappresentanza della sovranit\u00e0 e il termine con cui la stessa veniva designata.&lt;br&gt;\nQuest'organo si componeva:\nLa Signoria in pratica costituiva un tutt'uno con il potere ducale, tanto che si pu\u00f2 pensare in altre parole che essa fosse null'altro che l'insieme del doge e degli uomini incaricati di coadiuvarlo e sorvegliarlo cos\u00ec strettamente da diventare compartecipi della sua stessa \"Signoria Serenissima\".&lt;br&gt;\nLa Signoria presiedeva tutti i consigli della Repubblica ed era considerata nel suo complesso talmente importante da superare lo stesso principe, tanto che l'espressione \"si \u00e8 morto il Doxe, no la Signoria\" (\"se \u00e8 morto il Doge, non \u00e8 morta la Signoria\") era ritualmente pronunciata in occasione della morte del Doge.&lt;br&gt; Il termine \"Serenissima Signoria\" dal 1423 sostitu\u00ec correntemente quello pi\u00f9 antico di Commune Veneciarum, venendo poi ufficialmente adottato a partire dalla \"Promissione Ducale\" di Cristoforo Moro (12 maggio 1462)."}
{"id": "1062278", "revid": "161374", "url": "https://it.wikipedia.org/wiki?curid=1062278", "title": "Via Flacca", "text": ""}
{"id": "1062283", "revid": "287204", "url": "https://it.wikipedia.org/wiki?curid=1062283", "title": "L'anno 2440", "text": "L'anno 2440 (\"L'An 2440, r\u00eave s'il en fut jamais\") \u00e8 un romanzo utopistico fantascientifico dell'intellettuale illuminista francese Louis-S\u00e9bastien Mercier (1740\u20131814).\nContesto.\nQuest'opera \u00e8 significativa nell'ambito della letteratura dell'utopia perch\u00e9 \u00e8 la prima, nel filone inaugurato dall'opera cinquecentesca di Tommaso Moro (\"L'Utopia\"), a porre l'utopia lontana nel tempo e non nello spazio, come era stato fatto fino ad allora da Moro stesso e successivamente da Tommaso Campanella ne \"La citt\u00e0 del sole\" e da Francesco Bacone ne \"La nuova Atlantide\": da Moro a Bacone il modello della societ\u00e0 utopica \u00e8 situato in uno spazio altro, in una altrove lontano ma contemporaneo (spesso insulare, per sottolineare maggiormente l'idea dell'incontaminato isolamento di quella societ\u00e0), mentre Mercier introduce una novit\u00e0 sostanziale, consistente sia nello spostamento dalla proiezione spaziale a quella temporale, in un tempo futuro, sia soprattutto nella ragione che motiva questo spostamento, e che rientra nella grande prospettiva della storia come progresso.\nInfatti egli proietta nel futuro quel modello sociale perch\u00e9 \u00e8 convinto che nel percorso temporale che separa il 1700 dal 2440, il processo storico lo andr\u00e0 realizzando. A questa nuova concezione \u00e8 legata la definizione di ucronia, analoga a \"utopia\" ma con l'utilizzo della parola greca \"chronos\" (tempo) al posto di \"topos\" (luogo).\nTrama.\nMercier, nella sua opera, immagina di rimanere addormentato per lungo tempo per poi risvegliarsi nel 2440, all'et\u00e0 di 700 anni. Da qui inizia la descrizione della nuova Parigi futuribile, fondata su un modello sociale utopico.\nIl protagonista si risveglia nell'anno 2440 in uno scenario futuro realizzato attraverso una rivoluzione pacifica e vi \u00e8 un'accurata descrizione della societ\u00e0 secondo i principi illuministici e dopo questi accorgimenti, il protagonista visita un castello in rovina, dove vede un vecchio piangente.\nCostui \u00e8 il re, che piange per tutti i mali commessi durante il suo regno.\nDopo il protagonista viene morso da un serpente e torna alla realt\u00e0."}
{"id": "1062284", "revid": "287204", "url": "https://it.wikipedia.org/wiki?curid=1062284", "title": "925", "text": ""}
{"id": "1062290", "revid": "767487", "url": "https://it.wikipedia.org/wiki?curid=1062290", "title": "L'invasione dei ragni giganti", "text": "L'invasione dei ragni giganti (\"The Giant Spider Invasion\") \u00e8 un film del 1975 diretto da Bill Rebane. \u00c8 una pellicola horror fantascientifica del filone dei mostri giganti.\nTrama.\nUn meteorite cade nei pressi della fattoria dei coniugi Dan e Ev Kester; dal cratere formato dal meteorite fuoriescono dei ragni enormi che disseminano la localit\u00e0 di uova e figli. I coniugi Kester vengono sbranati e molte altre persone fanno la loro stessa fine. Il prof. George Vance e la professoressa Jenny Langer, scienziati della NASA messi in allarme dal succedersi degli eventi, raggiungono la localit\u00e0 e decidono di bombardare il cratere con un fascio di neutroni. Privati della loro fonte di energia, i ragni spaziali spariscono nel nulla.\nDistribuzione.\nIn America il film usc\u00ec nei cinema nell'ottobre 1975. In Messico \u00e8 uscito col titolo \"La invasi\u00f3n de las tar\u00e1ntulas gigantes\"."}
{"id": "1062297", "revid": "36426", "url": "https://it.wikipedia.org/wiki?curid=1062297", "title": "Teatro Goldoni", "text": ""}
{"id": "1062301", "revid": "15756", "url": "https://it.wikipedia.org/wiki?curid=1062301", "title": "Palazzo Tempi", "text": "Palazzo Tempi si trova a Firenze in piazza Santa Maria Soprarno 1.\nStoria.\nIn questa zona avevano numerosi possedimenti la famiglia Bardi e, probabilmente attraverso la dote di Contessina de' Bardi, alcuni edifici pervennero a Cosimo de' Medici e poi ai suoi nipoti Lorenzo e Giuliano. Il palazzo non aveva le caratteristiche attuali ma doveva gi\u00e0 essere vasto e comodo. Con condizioni particolarmente favorevoli venne quindi venduto a Bernardo Del Nero, alleato di Casa Medici. Questa amicizia si fece pesante dopo la cacciata di Piero il Fatuo, tanto che Bernardo, accusato di aver tramato per il rientro de' Medici, venne arrestato nel suo palazzo e poi processato e giustiziato perch\u00e9 ritenuto colpevole nel 1497. La sua casa venne confiscata a venduta alcuni anni dopo agli Antinori. Fu in quell'epoca che l'edificio prese le fattezze di vero e proprio palazzo, anche se la famiglia lo tenne per poco, vendendolo a met\u00e0 del XVI secolo ai Capponi, che poi lo cedettero agli inizi del Seicento a Belisario Vinta, primo ministro del governo granducale.\nA met\u00e0 del XVII secolo esso divenne propriet\u00e0 dei marchesi Tempi che lo fecero rimodernare ed ingrandire da Matteo Nigetti.\nNel 1770 pass\u00f2 in eredit\u00e0 alla famiglia Marzi-Medici, la quale assunse anche il casato di Tempi. Quando questa famiglia si estinse, nel 1847, il palazzo tocc\u00f2 in eredit\u00e0 ad una Vittori loro nipote e da questa ai marchesi Bargagli Petrucci, i cui discendenti sono tuttora proprietari del complesso pur in via di dismissione del loro patrimonio familiare.\nDescrizione.\nLa maggiore particolarit\u00e0 del palazzo \u00e8 senz'altro l'arco che attraversa la facciata permettendo l'accesso alla strada della costa dei Magnoli. Il pian terreno presenta la pietra a vista e un grande portale con una cornice dalle bugne orientate a raggiera e un busto marmoreo a coronamento. Si tratta di un ritratto di Cosimo II de' Medici datato 1608, fatto mettere dal Vinta.\nLe finestre al primo piano hanno delle balaustre in pietra e timpani rettangolari. Al secondo piano, oltre la cornice marcapiano, le finestre hanno timpani uguali, ma sono prive della balaustra. Il sottotetto ha una fila di aperture rettangolari, mentre in cima corona il tutto un cornicione sporgente.\nAll'interno sono conservati vari saloni affrescati da Pier Dandini, Giovanni Camillo Sagrestani, Matteo Bonechi e Ranieri del Pace."}
{"id": "1062311", "revid": "21880", "url": "https://it.wikipedia.org/wiki?curid=1062311", "title": "Tantalus falcinellus", "text": ""}
{"id": "1062316", "revid": "729019", "url": "https://it.wikipedia.org/wiki?curid=1062316", "title": "Vespri asiatici", "text": "I Vespri asiatici furono un eccidio commesso in Asia Minore nell'88 a.C., \"casus belli\" della prima guerra mitridatica.\nAntefatti.\nA Roma era stato chiesto di porsi come mediatrice in una serie di controversie di lunga data tra il re di Bitinia e quello del Ponto.\nLa deliberazione del Senato fu favorevole alle rivendicazioni della Bitinia. Il re del Ponto, Mitridate VI, fino a quel momento amico di Roma, prefer\u00ec sottomettersi all'arbitrato. Il controllo del Senato sulle sue truppe sul campo, tuttavia, era minimo. Su istigazione dei soldati, gli ufficiali romani in Asia iniziarono a sollecitare i Bitini a devastare il Ponto, sostenendo falsamente che l'arbitrato del Senato avesse creato un conflitto armato. In tal modo avrebbero avuto una parte nel bottino di guerra accumulato dal saccheggio delle ricche citt\u00e0 della regione.\nDesiderosi di compiacere i loro consiglieri romani, i Bitini iniziarono a devastare il Ponto assistiti da soldati romani. Invano Mitridate tent\u00f2 di opporsi attraverso i canali diplomatici. Disperato dalla situazione venutasi a creare, cominci\u00f2 a progettare una grande campagna da condurre in Asia Minore contro lo Stato Romano. Si rivolse perci\u00f2 ai suoi amici e alleati nella provincia d'Asia, offrendo doni e promesse in cambio del loro sostegno. Li avrebbe liberati dall'odiato oppressore romano con un solo colpo.\nIl massacro.\nNella provincia asiatica il re Mitridate VI Eupatore sfrutt\u00f2 il risentimento locale per il dominio romano e le sue tasse per orchestrare l'esecuzione di circa 80.000/150.000 persone provenienti dall'Italia (sia cittadini romani che semplici \"socii\") o di chiunque parlasse con un remoto accento latino. Quest'azione port\u00f2 il Senato romano, di norma prudente, a inviare una grande forza militare in Oriente, con l'obiettivo di ridurre il potere del regno del Ponto ed eventualmente di annettere quel territorio, cosa che avverr\u00e0 con una serie di conflitti noti con il nome di Guerre mitridatiche.\nAppiano di Alessandria racconta che:\nQuesti ordini segreti furono inviate a tutte le citt\u00e0 allo stesso tempo. Quando arriv\u00f2 il giorno stabilito, si ricordano particolari episodi di violenza nell'ex-provincia d'Asia come i seguenti:\nAppiano di Alessandria conclude dicendo che tale colpe ricadde sugli stessi abitanti d'Asia, poich\u00e9:"}
{"id": "1062322", "revid": "228587", "url": "https://it.wikipedia.org/wiki?curid=1062322", "title": "Politeama", "text": "Politeama deriva dal greco poli (molteplice) e t\u00e8ama (spettacolo) ed indica le sale o i teatri che ospitano spettacoli di vario genere (cinema, prosa, lirica etc)"}
{"id": "1062325", "revid": "2101249", "url": "https://it.wikipedia.org/wiki?curid=1062325", "title": "Quarantia", "text": "Il Consiglio dei Quaranta o Supremo Tribunale della Quarantia o, pi\u00f9 semplicemente, Quarantia era uno dei massimi organi costituzionali dell'antica Repubblica di Venezia, con funzioni sia politiche che di Tribunale Supremo.\nStoria.\nSembra che la Quarantia fosse istituita sin dal 1179 nell'ambito di quelle riforme costituzionali che trasformarono la monarchia ducale in Stato di forma comunale. Questo organo nacque dunque come assemblea dei quaranta elettori cui spettava a quell'epoca la nomina del Doge. Questi quaranta, a loro volta scelti da nove elettori nominati dall'assemblea popolare, la Concio, dopo aver completato la loro principale funzione con la nomina ducale, permanevano al potere affiancando il Doge nell'amministrazione della giustizia e partecipando, assieme al Consiglio dei Pregadi, al governo dello Stato e alle funzioni legislative, che di sovente venivano loro delegate dal Maggior Consiglio, del quale i quaranta erano membri di diritto.\nDopo la riforma costituzionale del 1297 che, con la Serrata del Maggior Consiglio, mut\u00f2 la forma dello Stato in Repubblica aristocratica, alla Quarantia venne demandata l'approvazione e il vaglio delle nuove nomine in seno al Maggior Consiglio e al Consiglio dei Pregadi, ma anche, secondo il Maranini, la preparazione dei progetti di legge riguardante la giustizia penale, la gestione del fisco e della moneta \nNel tempo la Quarantia perse le proprie funzioni legislative e di rappresentanza in favore del Consiglio dei Pregadi e, dopo la creazione attorno al 1380 del Collegio dei Savi, anche le funzioni esecutive le vennero in gran parte sottratte. La Quarantia conserv\u00f2 cos\u00ec da quel momento le funzioni di governo sulla Zecca (definendo titolo delle monete, natura e qualit\u00e0 del conio), la preparazione dei piani finanziari e fiscali da sottoporre al Maggior Consiglio e, soprattutto, la suprema funzione giudiziaria. \nIl tribunale supremo venne nel tempo triplicato per meglio rispondere alle necessit\u00e0 giudiziarie, costituendo nuove quarantie:\nFunzionamento.\nQuarantia Criminale.\nLa Quarantia Criminale aveva competenze sui delitti e sui crimini e in generale sul diritto penale. I tre capi della Quarantia sedevano a fianco del Doge e del Minor Consiglio nella Serenissima Signoria, supremo organo di rappresentanza della Repubblica. La conferma della Serenissima Signoria era necessaria per rendere esecutive le pene capitali. Le funzioni di pubblica accusa di fronte a tale magistratura erano sostenute dagli Avogadori de Com\u00f9n.\nQuarantia Civil Vecchia.\nLa Quarantia Civil Vecchia aveva competenza sulle questioni inerenti al diritto civile limitatamente alle appellazioni provenienti da Venezia, dal Dogado e dallo Stato da Mar. L'accesso al suo giudizio era sottoposto al preventivo vaglio degli Auditori vecchi alle Sentenze, che vi svolgevano poi il ruolo di pubblica accusa.\nQuarantia Civil Nuova.\nLa Quarantia Civil Nuova aveva competenza sulle questioni inerenti al diritto civile limitatamente alle appellazioni provenienti dai Domini di Terraferma. Agiva come una corte d'appello, dopo che il caso era stato giudicato dagli Auditori nuovi alle Sentenze, dagli Auditori nuovissimi per le cause minori, gli auditori svolgevano poi il ruolo di pubblica accusa. Sia il giudicato che gli auditori erano affiancati da due avvocati ciascuno, una volta finita la consultazione \nCollegi.\nPer risolvere le cause civili di poca importanza furono istituiti due collegi uno da venticinque membri detto \"Collegio de'venti Savj\" e il \"Collegio de'dodici Savj\" composto da quindici giudici.\nComposizione.\nCos\u00ec come dice il nome ogni Quarantia era composta da quaranta giudici patrizi eletti dal Maggior Consiglio, l'organo si componeva cos\u00ec di 160 giudici eletti. I membri dovevano avere pi\u00f9 di 30 anni e in ogni Quarantia potevano esserci al massimo due membri di una casata. Ognuna delle Quarantie inoltre sceglieva tre capi e due vice-capi che si alternavano ogni 2 mesi, dato che i tre capi della Quarantia erano parte della Serenissima Signoria spesso durante i processi erano sostituiti dai Consiglieri da basso. Una volta eletto il giudice trascorreva otto mesi in ognuna delle quattro quarantie secondo un ordine di progressiva importanza: servivano prima nei Collegi, poi nella Quarantia Civil Nuova, nella Quarantia Civil Vecchia e infine nella Quarantia Criminale. Dopo aver officiato per 2 anni e 8 mesi la carica poteva essere detenuta in modo permanente in caso di continua rielezione da parte del Maggior Consiglio. La carica di giudice della Quarantia era molto ambita per via del grande potere che ne derivava, ma non era molto remunerata. Loro stessi potevano cooptare in caso di vacanza nuovi giudici."}
{"id": "1062328", "revid": "183694", "url": "https://it.wikipedia.org/wiki?curid=1062328", "title": "Philip Gossett", "text": "Docente dal 1968 alla University of Chicago, fu presidente dell'American Musicological Society and of the Society for Textual Scholarship. In Italia ha collaborato fino al 2006 con la Fondazione Rossini di Pesaro e con il Rossini Opera Festival; ha insegnato \"Filologia musicale\" presso il corso di Musicologia dell'Universit\u00e0 \"La Sapienza\" di Roma.\n\u00c8 considerato, in particolare, uno dei pi\u00f9 autorevoli studiosi delle opere di Gioachino Rossini (di cui \u00e8 stato curatore, per la \"Fondazione Rossini\", dell'edizione filologica dell'opera omnia), Vincenzo Bellini, Gaetano Donizetti e Giuseppe Verdi.\nBiografia.\nA sua volta musicista, Gossett ha iniziato a studiare e a suonare il pianoforte all'et\u00e0 di cinque anni proseguendo poi a New York gli studi in teoria musicale e armonia con Dora Bornstein e Frances Goldstein alla Julliard Prep (oggi Pre-College Division). Al termine delle lezioni in classe seguiva poi le rappresentazioni al Metropolitan Opera.\nSolo dopo il diploma alla \"high school\" decise che si sarebbe occupato di musica professionalmente. Lasciata la localit\u00e0 di Amherst in cui viveva, si iscrisse alla Columbia University frequentandola per\u00f2 per un solo anno. Tornato ad Amherst, complet\u00f2 il \"bachelor's degree\" prima di iscriversi alla Princeton University per diplomarsi in musicologia (tenne il dottorato con una dissertazione sulla musica di Rossini, Bellini, Donizetti e Verdi).\nSi trasfer\u00ec quindi a Parigi per approfondire lo studio delle opere di Rossini.\nDa allora, Gossett si \u00e8 occupato quasi esclusivamente di melodrammi del repertorio italiano. Lavorando sulle fonti originali messe a disposizione da Casa Ricordi, ha collaborato ad allestimenti e messe in scena e operato al fianco dei massimi direttori d'orchestra contemporanei, come Riccardo Muti, James Levine, Riccardo Chailly, James Conlon e Roger Norrington, cui ha fornito il proprio contributo suggerendo - senza perdere di vista quello che avrebbe potuto essere il parere dell'autore e degli appassionati del tempo - gli opportuni \"tagli\" in chiave di realizzazione di numerose opere rossiniane, inclusa la storica versione della \"Petite Messe Solennelle\".\nPer ricostruire il \"filo-logico\" e depurare da errori di cui erano infarcite (nelle parole dello stesso Verdi) opere come il Macbeth o il rossiniano Viaggio a Reims, i cui manoscritti originali non erano reperibili a Milano ma sparsi in diverse citt\u00e0 del mondo ha viaggiato in anni di attivit\u00e0 fra Parigi, Napoli, Washington D.C., Roma, Vienna e New York.\nAttivit\u00e0 di musicologo.\nGossett ha pubblicato - oltre ad una trentina di volumi su Rossini e alla revisione critica di undici opere complete di Verdi - due libri sulla musica di Donizetti e, nel 2006, per la University of Chicago Press, il volume \"Divas and Scholars: Performing Italian Opera\". \u00c8 stato \"general editor\" dei volumi \"The Works of Giuseppe Verdi\" e \"The Critical Edition of the Works of Gioachino Rossini\", pubblicati fra il 1970 ed il 1971 dall'Universit\u00e0 di Chicago.\nFra le opere rossiniane di cui ha curato l'edizione critica figurano \"Tancredi\", \"Ermione\" e \"Semiramide\". Nel repertorio verdiano si \u00e8 invece occupato dell'edizione critica de \"Un ballo in maschera\" (di cui ha ricostruito la versione destinata al San Carlo di Napoli, scritta nel 1858 e mai rappresentata per motivi politici) e de \"La forza del destino\", la cui trascrizione ha richiesto l'elaborazione di duecento pagine di musica verdiana rimaste a mani degli eredi del compositore e mai prima pubblicate..\nFra i riconoscimenti che sono stati attribuiti a Gossett per la sua attivit\u00e0 di musicologo figura il Mellon Distinguished Achievement Award. Secondo \"Newsday\" \u00e8 condivisibile l'osservazione che l'opera lirica italiana deve molto del suo successo a cantanti come Maria Callas e a direttori d'orchestra e compositori come Arturo Toscanini o Giuseppe Verdi, ma uguale debito ha anche nei confronti di musicologi come Gossett che ne hanno esaltato, al pari di quei talenti, il valore assoluto."}
{"id": "1062332", "revid": "17454", "url": "https://it.wikipedia.org/wiki?curid=1062332", "title": "Osi (gruppo musicale)", "text": ""}
{"id": "1062335", "revid": "766079", "url": "https://it.wikipedia.org/wiki?curid=1062335", "title": "Napoleone Eugenio Luigi Bonaparte", "text": "Biografia.\nNascita.\nLa sua nascita, avvenuta negli anni migliori del Secondo Impero, sembr\u00f2 garantire l'avvenire della dinastia bonapartista in Francia.\nEsilio.\nDopo la proclamazione della Terza Repubblica francese, il 4 settembre 1870, Napoleone Eugenio Luigi si rifugi\u00f2 in Belgio. Un mese pi\u00f9 tardi sbarc\u00f2 ad Hastings nel Regno Unito per raggiungervi la madre, l'imperatrice Eugenia. Qui chiese ed ottenne di essere ammesso al British Military College. Al termine dei corsi fu trasferito in artiglieria, l'arma del suo famoso prozio.\nAlla morte del padre, il 9 gennaio 1873, i bonapartisti lo proclamarono Napoleone IV. Nel corso degli anni '70 si discusse di un suo possibile matrimonio con la principessa Beatrice, ultima nata della Regina Vittoria.\nGuerra anglo-zulu e morte improvvisa.\nCon lo scoppio della guerra degli zulu nel 1879, il principe imperiale, raggiunto il grado di sottotenente, insist\u00e9 presso le autorit\u00e0 militari del Regno Unito affinch\u00e9 lo inviassero in Africa per partecipare al conflitto, cosa che avvenne. \nArrivato nella terra degli Zulu, fu posto agli ordini di Lord Chelmsford ma non pot\u00e9 prendere parte alle operazioni poich\u00e9 quest'ultimo dispose che non fosse impegnato in combattimenti, temendo ripercussioni politiche nel caso avesse patito gravi ferite o addirittura fosse deceduto in battaglia. Il 1\u00ba giugno di quell'anno egli, il sottotenente Carey ed una scorta di sette cavalleggeri usciti in perlustrazione, si fermarono per una pausa di riposo in un accampamento abbandonato dagli Zulu presso il fiume Tyotyosi. Proprio quando tutti gli uomini erano ormai montati a cavallo per ripartire, tranne il principe che si era attardato, furono oggetto di un improvviso attacco da parte di una quarantina di Zulu che si erano avvicinati nell'erba alta fino a pochi passi dal gruppo. \nTutti gli uomini a cavallo si diedero immediatamente alla fuga, bench\u00e9 due britannici e una guida fossero uccisi. Se i rimanenti riuscirono a fuggire, il Principe, che aveva maldestramente tentato di balzare a cavallo riuscendo per\u00f2 soltanto a strappare una delle cinghie della sella, dopo una brevissima fuga a piedi venne raggiunto e ucciso dai guerrieri Zulu in un canalone poco distante. Seguirono molte polemiche sul comportamento del sottotenente Carey, accusato di aver abbandonato il Principe per codardia, a prescindere dal fatto che fosse stato effettivamente possibile, in quel frangente, salvargli la vita. \nLa sua morte fece un grande scalpore in Europa poich\u00e9 egli era l'ultima speranza di una successione dinastica dei Bonaparte al trono imperiale di Francia. Pi\u00f9 tardi i capi Zulu sostennero che, se avessero saputo chi era, non lo avrebbero ucciso. Per cercare di placare l'ira dei bonapartisti, venne accreditata la leggenda che il Principe fosse morto eroicamente.\nSepoltura.\nLa sua salma, bench\u00e9 ormai decomposta, diversi mesi dopo fu riportata nel Regno Unito e sepolta a Chislehurst. Successivamente essa fu trasferita nel mausoleo fatto costruire dalla madre come cripta imperiale presso l'abbazia di San Michele a Farnborough nello Hampshire, accanto al padre.\nCome suo erede il Principe Imperiale aveva nominato Napoleone Vittorio Bonaparte, trascurando il genealogicamente precedente padre di Vittorio, il detestato Napoleone Giuseppe Carlo Paolo Bonaparte, che entr\u00f2 per questo in lite con il figlio.\nNel 1998 fu assegnato ad un asteroide il nome di Piccolo Principe, in ricordo di Napoleone Eugenio Luigi, poich\u00e9 esso orbita intorno all'asteroide 45 Eugenia, che prese il nome da sua madre.\nDiscendenza da Carlo Maria Bonaparte e Maria Letizia Ramolino.\nCarlo Maria Buonaparte (1746 \u2013 1785) sposa Maria Letizia Ramolino (1750 \u2013 1836)\n \u2514\u2500\u2500&gt;Giuseppe Bonaparte (1768 \u2013 1844)\n \u2514\u2500\u2500&gt;Napoleone Bonaparte (1769 \u2013 1821), 1\u00ba Imperatore dei Francesi\n \u2514\u2500\u2500&gt;Luciano Bonaparte (1775 \u2013 1840)\n \u2514\u2500\u2500&gt;Elisa Bonaparte (1777 \u2013 1820)\n \u2514\u2500\u2500&gt;Luigi Bonaparte (1778 \u2013 1846) spos\u00f2 Ortensia di Beauharnais (1783 \u2013 1837)\n \u2502 \u2514\u2500\u2500&gt; Napoleone Carlo Bonaparte (1802 \u2013 1807)\n \u2502 \u2514\u2500\u2500&gt; Luigi Bonaparte II (1804 \u2013 1831)\n \u2502 \u2514\u2500\u2500&gt; Napoleone III (1808 \u2013 1873), spos\u00f2 Eugenia de Montijo\n \u2502 \u2514\u2500\u2500&gt; Napoleone Eugenio Luigi Bonaparte\n \u2514\u2500\u2500&gt;Paolina Bonaparte (1780 \u2013 1825)\n \u2514\u2500\u2500&gt;Carolina Bonaparte (1782 \u2013 1839)\n \u2514\u2500\u2500&gt; Girolamo Bonaparte(1784 \u2013 1860)"}
{"id": "1062337", "revid": "1602064", "url": "https://it.wikipedia.org/wiki?curid=1062337", "title": "Palazzo Benci", "text": "Il Palazzo Benci, o Mannelli Riccardi, \u00e8 un edificio storico di Firenze, situato in in piazza Madonna degli Aldobrandini 4. \nStoria.\nIl palazzo sorge dove erano in antico alcune case dei Giotti e una casa grande di propriet\u00e0 della famiglia Gori, acquistate da Niccol\u00f2 Benci di Sanna nel 1469 la cui famiglia, tuttavia, promosse la riunificazione della propriet\u00e0 solo nella seconda met\u00e0 del Cinquecento (presumibilmente negli anni settanta), conferendo all'edificio i caratteri odierni. \nAgli inizi del Seicento la propriet\u00e0 pass\u00f2 ai Guasconi, quindi, nel 1689, ai Cattani (dal 1771 Cattani Cavalcanti). Questi, tra la fine del Seicento e i primi del Settecento fecero eseguire diverse trasformazioni, ampliando l'edificio sui lati grazie all'acquisto di due costruzioni limitrofe gi\u00e0 di propriet\u00e0 degli stessi Guasconi. Parallelamente furono rinnovate le decorazioni ad affresco e stucco degli ambienti di rappresentanza al piano nobile, e realizzate due alcove, una al terreno e una ai piani superiore. \nAll'estinzione della famiglia, nel 1891, il palazzo pass\u00f2 per via ereditaria ai marchesi Mannelli Galilei Riccardi. \nIl fronte, con le sue pitture murali, \u00e8 stato restaurato nel 1954 e, pi\u00f9 recentemente, tra il 1989 e il 1990. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nIl palazzo presenta un fronte dai chiari caratteri cinquecenteschi, contrassegnato, sul portone, da un busto marmoreo del granduca Francesco I de' Medici, di Giovanni Bandini detto Giovanni dell'Opera, poggiante su una mensola con iscrizioni (trascritte da Francesco Bigazzi) sorretta da due teste di ariete. Secondo un cronista dell'epoca fu una forma di ringraziamento pi\u00f9 che altro verso sua moglie Bianca Cappello, che aveva fatto ottenere un non precisato incarico a un componente della famiglia.\nLa facciata, nella sua porzione centrale di cinque assi (gli assi laterali sono infatti da considerare come detto aggiunta posteriore), dal primo piano al cornicione, \u00e8 dipinta con allegorie che, gi\u00e0 reputate opera di Bernardino Poccetti, sono state ricondotte a un pittore della cerchia di Alessandro Allori, databili al 1575, con al centro l'arme dei Benci. Un'attribuzione pi\u00f9 recente lega questi affreschi al nome di Giovanni Maria Butteri, del quale restano alcune tavolette con le \"Virt\u00f9\" - identiche a quelle della facciata - nel Museo civico di Prato.\nLa datazione \u00e8 desumibile da quanto riportato da Agostino Lapini nel suo \"Diario Fiorentino\" dal 1552 al 1596, che appunto annota al 1575 lo scoprimento di questa come di altre facciate dipinte, precisando \"che fu la pi\u00f9 bella di tutte\". Anton Francesco Grazzini invece, autore di pi\u00f9 poemi sulle decorazioni delle facciate fiorentine del '75, giudic\u00f2 la pi\u00f9 bella quella del palazzo del Circolo dell'Unione (gi\u00e0 palazzo Corsi, oggi perduta), criticando invece la oscurit\u00e0 delle allegorie dipinte sulla facciata di Palazzo Benci.\nCos\u00ec la segnala Guido Carocci dalle pagine del suo \"Illustratore fiorentino\" del 1915: \"Il palazzo conserva ancora queste pitture e per quanto le intemperie le abbiano deteriorate, pure appariscono d'un insieme armonioso ed elegante. Chi fosse il pittore che le esegu\u00ec non si conosce, ne \u00e8 facile determinarlo, perch\u00e9 in quel tempo fiorivano a Firenze affreschisti valentissimi che su per gi\u00f9 non differivano troppo per lo stile gli uni dagli altri. Sulla facciata sono grottesche figure umane, ornati di vario genere, mentre nel centro campeggia lo stemma coi due leoni affrontati della famiglia Benci che era padrona del palazzo e che ordin\u00f2 coteste decorazioni. Dal Settimanni si sa che tali dipinti vennero scoperti nel giugno del 1575 e che vennero molto ammirati per la loro bellezza\"."}
{"id": "1062339", "revid": "1305772", "url": "https://it.wikipedia.org/wiki?curid=1062339", "title": "Frente Pa\u00eds Solidario", "text": "Il Frente Pa\u00eds Solidario (FREPASO) fu una confederazione di partiti politici dell'Argentina costituita nel 1994 dal Frente Grande, il partito PAIS, la Unidad Socialista formata dai partiti Socialista Popular e Socialista Democr\u00e1tico, e il Partido Dem\u00f3crata Cristiano. Si sciolse dopo la crisi politica del dicembre del 2001. Molti membri dell'alleanza hanno costituito, insieme a dissidenti di sinistra del PJ, il Fronte per la Vittoria."}
{"id": "1062341", "revid": "120875", "url": "https://it.wikipedia.org/wiki?curid=1062341", "title": "Frepaso", "text": ""}
{"id": "1062346", "revid": "8096415", "url": "https://it.wikipedia.org/wiki?curid=1062346", "title": "Aracnofobia II", "text": ""}
{"id": "1062352", "revid": "120875", "url": "https://it.wikipedia.org/wiki?curid=1062352", "title": "FREPASO", "text": ""}
{"id": "1062353", "revid": "729019", "url": "https://it.wikipedia.org/wiki?curid=1062353", "title": "Diofanto (generale pontico)", "text": "Biografia.\nIl generale Diofanto fu attivo nelle campagne mitridatiche presso il Regno dei Cimmeri sul Bosforo e altrove attorno al Mar Nero. Un'iscrizione trovata durante degli scavi nel Chersoneso Taurico glorifica Diofanto come \"il primo invasore straniero a conquistare gli Sciti\".\nDurante la sua prima spedizione in Crimea, lev\u00f2 l'assedio del Chersoneso posto dal re Scitico Palaco e sottomise i suoi alleati, i Tauri. Port\u00f2 a termine questa campagna presso Neapoli Scitica. Durante la seconda campagna, Diofanto respinse un'altra invasione degli Sciti, che avevano unito le loro forze ai Roxolani guidati da Tasio. A un certo punto durante queste campagne pose una testa di ponte per Mitridate sulle rive orientali della Crimea.\nAttorno al 107 a.C., Mitridate invi\u00f2 Diofanto a Panticapeo con la missione di persuadere il re Perisade V a cedere il suo regno a Mitridate. Mentre egli era in citt\u00e0, gli Sciti, guidati da un certo Saumaco, si ribellarono e uccisero Perisade, mentre Diofante fece appena in tempo a scappare verso il Chersoneso. Di nuovo nel Ponto, Diofante raccolse le sue forze e salp\u00f2 per la Crimea con una grande flotta. La sedizione Scitica fu soffocata e la Crimea fu ridotta ad uno stato vassallo."}
{"id": "1062355", "revid": "120875", "url": "https://it.wikipedia.org/wiki?curid=1062355", "title": "Storia argentina", "text": ""}
{"id": "1062356", "revid": "1605525", "url": "https://it.wikipedia.org/wiki?curid=1062356", "title": "Ecstasy (romanzo)", "text": "Ecstasy (\"Ecstasy: Three Tales of Chemical Romance\") \u00e8 una raccolta di tre romanzi brevi (\"Gli invitti\", \"La fortuna sta sempre nascosta\", \"Lorraine va a Livingstone\") scritti da Irvine Welsh, pubblicata nel 1996 e tradotta per la prima volta in italiano da Guanda nel 1997.\nIn essi ritornano alcuni personaggi gi\u00e0 comparsi in altri suoi romanzi precedenti. Ecstasy, \u00e8 un romanzo che rispecchia lo stile di Welsh, sempre al limite del delirio e con tinte forti, violente, acide, in cui i personaggi non sperano nell'happy ending.\n\"Gli invitti\".\n\"Gli invitti\" narra in parallelo le vicende di due giovani apparentemente molto diversi tra loro ma i cui destini sono destinati a convergere.\nLloyd Buist \u00e8 un trentenne di Leith che vive come un adolescente: passa serate e week end all'insegna dello sballo pi\u00f9 completo in compagnia degli amici Ally, Nukes e Amber, si procura senza troppe difficolt\u00e0 rapporti sessuali occasionali, specie con ragazze molto pi\u00f9 giovani di lui, ha in tasca un diploma tecnico che non ha mai utilizzato e si guadagna da vivere con saltuari lavori di ristrutturazioni edilizie alle dipendenze dell'amico Woodsy, curioso personaggio che abbina la devozione alle pasticche a quella per Cristo, ma, soprattutto, spacciando ecstasy e amfetamine per conto di Veronica, una coetanea talmente truce da essere soprannominata \"La Figa Velenosa\". \nLe stesse droghe che gli fanno guadagnare di che vivere sono anche la sua principale voce di spesa, affiancate saltuariamente da pinte di birra e compresse di metadone per gestire le fasi di \"down\".\nTifa per gli Hibernians e in passato \u00e8 stato attivo in alcune risse da stadio ma ora ha abbandonato il fronte sia perch\u00e9 pi\u00f9 interessato alle droghe che a causa dei guai legali dell'amico Nukes, identificato dalla polizia dopo uno scontro tra tifoserie. \nSaltuariamente viene confuso con Lloyd Beattie, un altro trentenne di Leith che da adolescente aveva avuto rapporti sessuali con la sorella solo dodicenne, tale equivoco, oltre che infastidirlo, rischia pure di metterlo nei guai negli ambienti frequentati da persone pesantemente alterate da alcol e droghe che sono il suo habitat naturale.\nHeather Thomson \u00e8 una ventisettenne di Dunfermline che lavora come impiegata amministrativa in un ufficio pubblico ed \u00e8 sposata al coetaneo Hugh, ex leader studentesco e agitatore socialista presto trasformatosi in un dirigente pubblico di livello medio/basso che professa idee neoliberiste sostenendo convintamente Tony Blair e ha rinnegato le vecchie amicizie universitarie per frequentare solo persone che possano favorirgli la carriera. \nQuando Hugh tradisce anche il proprio tifo calcistico per il Dunfermline fingendosi sostenitore dei Rangers di Glasgow per ingraziarsi Bill, un suo superiore, Heather decide che la misura \u00e8 colma: abbandona il suo noioso lavoro e una vita matrimoniale sempre meno soddisfacente, soprattutto sul piano sessuale (non ha un orgasmo da quattro anni) e si trasferisce a Edimburgo, nel quartiere di Gorgie, a casa dell'amica Marie, dedicandosi alla pittura e iscrivendosi a un corso di abilitazione per l'insegnamento.\nMalgrado il desiderio di mettersi la vita precedente alle spalle e l'effetto disinibente dell'ecstasy, che sperimenta per la prima volta, non riesce a lasciarsi andare ad avventure sessuali in serie, come fa invece Marie, e torna addirittura in anticipo da una vacanza ad Ibiza.\nL'incontro tra Lloyd ed Heather, in un bar di Leith, metter\u00e0 entrambi di fronte a emozioni completamente nuove, a un sentimento che potrebbe essere il tanto agognato amore e a cui i due si mostrano inizialmente poco preparati.\n\"La fortuna sta sempre nascosta\".\nIl titolo \u00e8 un verso di \"I'm Forever Blowing Bubbles\", il celeberrimo inno dei tifosi del West Ham United: il romanzo breve \u00e8 infatti ambientato a Londra, nei sobborghi intorno a Newham e uno dei protagonisti, Dave Thornbridge, detto Thorny, \u00e8 leader di una \"firm\" di ultras degli \"Hammers\" specializzata in scontri violenti con altre tifoserie, in primo luogo quelle di Millwall e Newcastle.\nMezzo scozzese dal lato paterno (il padre di Thorny, che compare come cameo nel romanzo, \u00e8 un bruto ubriacone ex ultras dei Rangers di Glasgow), Dave ha una ex compagna accanita fumatrice da lui ribattezzata \"La Sfigata\" e un figlio di cui si occupa ben poco ma sul quale accampa pretese in virt\u00f9 del legame genetico malgrado la superficialit\u00e0 dei loro rapporti reali. \nSi guadagna da vivere ufficialmente come titolare di un'officina di riparazioni d'auto assieme all'amico Bal, ma insieme a quest'ultimo e agli altri compari Shorthand e Riggsie si dedica soprattutto ai furti in appartamento e allo smercio di droghe, di cui \u00e8 anche occasionale consumatore.\nSamantha Worthington, l'altra protagonista del romanzo, \u00e8 una bellissima ragazza originaria di Wolverhampton, ove nel 1963 \u00e8 nata senza braccia a causa degli effetti di un pericoloso farmaco sperimentale per le ulcerazioni della bocca, la Tenazadrine, assunta dalla madre Mary nel corso della gravidanza. L'impatto della sua malformazione \u00e8 devastante sulla famiglia: il padre Bob fugge a Toronto, in Canada, dove costruir\u00e0 un'altra famiglia, mentre la madre si suicida a causa del duplice dolore. \nSamantha cresce in un orfanotrofio e la sua vita diviene scandita da due pulsioni: la sete di vendetta nei confronti degli artefici del farmaco che le ha rubato la famiglia e molte possibilit\u00e0 e la passione per il sesso, arte in cui desidera eccellere pi\u00f9 delle ragazze \u201cnormali\u201d.\nCome ne \"Gli invitti\", la trama presenta in parallelo le vicende dei due protagonisti fino al loro incontro in un pub londinese: Dave, forse per la prima volta in vita sua, si innamora, e Samantha cercher\u00e0 di coinvolgerlo nel climax della sua vendetta.\n\"Lorraine va a Livingstone\".\nIl terzo romanzo breve \u00e8 ambientato a Londra, come \"La fortuna sta sempre nascosta\", ed \u00e8 molto pi\u00f9 corale dei precedenti, dal momento che la vicenda si impernia attorno a quattro personaggi principali: Rebecca Navarro, quarantaduenne autrice di banali romanzetti rosa per casalinghe che l'hanno resa miliardaria, Yvonne Croft e Lorrain Gillespie, giovani e avvenenti infermiere del St Hubbin's Hospital (la seconda \u00e8 scozzese, originaria della citt\u00e0 di Livingstone, da cui il titolo al romanzo) e Glen, timido ragazzo che lavora come tecnico del laboratorio di patologia nel medesimo ospedale.\nL'evento che mette in moto il \"plot\" \u00e8 l'infarto che colpisce Rebecca, causato dalla sua bulimia e obesit\u00e0: la celebre scrittrice viene ricoverata al St Hubbin's ove costruir\u00e0 un rapporto d'amicizia con Lorraine, per merito della quale scoprir\u00e0 la falsit\u00e0 del cinquantenne marito Perkins, che, oltre a vivere nel lusso solo grazie agli introiti dei suoi romanzi, non la ama affatto e le mente spudoratamente riguardo alla loro situazione finanziaria al fine di coprire le spese destinate ai propri vizi: Perkins infatti la tradisce ripetutamente con delle prostitute che conduce in una gar\u00e7onniere a Kensington ed \u00e8 un appassionato di pornografia estrema, in particolare di fist fucking.\nLorraine nel frattempo trascorre le sue serate in locali specializzati in musica house ed abusando di ecstasy alla disperata ricerca della propria identit\u00e0 sessuale: nella sua Sehnsucht identitaria coinvolge inevitabilmente anche Glen, inizialmente attratto da lei, e Yvonne, che travolge con un bacio saffico venendo per\u00f2 respinta dalla collega e amica, che al contrario di Lorraine \u00e8 certa della propria eterosessualit\u00e0.\nRebecca inizia invece a costruire la sua vendetta nei confronti di Perkins inserendo audaci elementi pornografici nelle bozze dei propri romanzi stucchevolmente romantici e terrorizzando in questo modo il marito e l'editor Glies, che vedono a rischio i propri guadagni.\nGlen, nel suo ruolo professionale, si trova da tempo a dover assistere malvolentieri (pur essendo a sua volta corrotto con modeste quantit\u00e0 di denaro) all'indicibile scambio che avviene tra i dirigenti dell'ospedale e il celebre presentatore televisivo Freddy Royle, amico di famiglia di Rebecca e Perkins nonch\u00e9 accanito necrofilo, che finanzia generosamente il nosocomio in cambio del libero accesso ai cadaveri di persone appena decedute su cui esercita la propria parafilia. \nGeoffrey Clements, un nuovo patologo, professionista scrupoloso e integerrimo, si accorge per\u00f2 delle tracce di sperma su alcuni cadaveri e arriva ad affrontare Alan Sweet, potente direttore della Fondazione del St Hubbin's e principale complice di Royle, affinch\u00e9 svolga accurate indagini interne sul personale.\nIl finale, come spesso nelle opere di Welsh, condurr\u00e0 ad un vero happy end per alcuni dei protagonisti e a beffardi giochi del destino per altri.\nCollegamenti ad altre opere.\nSia ne \"Gli invitti\" che ne \"La fortuna sta sempre nascosta\" \u00e8 citato Spud Murphy, uno dei protagonisti di \"Trainspotting\" e \"Porno\""}
{"id": "1062358", "revid": "1893", "url": "https://it.wikipedia.org/wiki?curid=1062358", "title": "Teorema di Mertens", "text": ""}
{"id": "1062360", "revid": "1494169", "url": "https://it.wikipedia.org/wiki?curid=1062360", "title": "La vendetta del ragno nero", "text": "Con La vendetta del ragno nero ci si pu\u00f2 riferire a:"}
{"id": "1062361", "revid": "1632387", "url": "https://it.wikipedia.org/wiki?curid=1062361", "title": "Great White", "text": "I Great White sono un gruppo heavy metal formato nel 1981 a Huntington Beach, Orange County, California.\nIl loro stile \u00e8 molto influenzato dalle radici dell'heavy metal anni '70, in particolare dai Led Zeppelin, gruppo del quale registrarono un intero cover album nel 1999. Questa particolarit\u00e0 li fece distinguere dalla maggior parte dei gruppi dell'ondata hair/pop metal, e a guadagnare durante la carriera diversi dischi di platino. In totale hanno venduto oltre 8 milioni di copie nel mondo.\nStoria.\nI Great White si formarono dalle ceneri dei Dante Fox di Los Angeles. Questo gruppo era composto dal cantante Jack Russell, il chitarrista Mark Kendall, il bassista Don Costa ed il batterista Tony Richards. Nel 1982 Richards raggiunse gli W.A.S.P. assieme a Don Costa, il quale milit\u00f2 nella band di Ozzy Osbourne durante lo stesso anno, a sostituzione di Rudy Sarzo. Ricollocati a Huntington Beach, i membri restanti dei Dante Fox, Jack Russell e Mark Kendall, diedero vita ai Great White arruolando il bassista Lorne Black ed il batterista Gary Holland (ex-Dokken). Quest'ultimo aveva inoltre militato nei Circus Circus, una prima incarnazione dei futuri W.A.S.P.. I Great White vennero subito notati dal manager Alan Niven, e l'anno successivo debuttarono con l'EP \"Out of the Night\" prodotto da Michael Wagener e Don Dokken (voce dei Dokken). Il primo contribu\u00ec alla composizione di alcuni brani, mentre il secondo partecip\u00f2 all'album in qualit\u00e0 di corista. L'anno successivo venne alla luce il vero e proprio full-length omonimo per la EMI. Subito dopo la band\u00ec part\u00ec in tour facendo da \"opening act\" agli Whitesnake nel Regno Unito e ai Judas Priest in Nord America. Il disco tuttavia non ebbe particolari riscontri e fall\u00ec nelle vendite, cos\u00ec la EMI perse interesse per il gruppo e ne sciolse il contratto. Dal 1984 il batterista Gary Holland abbandon\u00f2 la band sostituito da Audie Desbrow. Holland in seguito entr\u00f2 nei Romeo assieme all'ex bassista degli Steeler Greg Chaisson e Michael Britton alla voce. Questa band poi si evolse nei Britton, che vedevano dietro le sei corde l'ex chitarrista degli Hellion Chet Thompson. Holland riemerger\u00e0 in seguito negli storici Blue Cheer.\nI Great White firmarono per la Telegraph Records per pubblicare l'album autofinanziato \"Shot in the Dark\". Essi per\u00f2 riconquistarono l'interesse di una \"major\" firmando per la Capitol, una sotto-etichetta della EMI, che rimasterizz\u00f2 l'album \"Shot in the Dark\" quello stesso anno. Il disco riusc\u00ec ad entrare nella classifica Billboard 200. Esso venne prodotto negli States e in Europa in versioni differenti e conteneva due cover: \"\"Face the Day\" degli australiani The Angels e \"Gimme Some Lovin\"'\" dello Spencer Davis Group. Il grande successo arriv\u00f2 con il terzo album \"Once Bitten\" nel 1987, trainato dai singoli \"\"Rock Me\" e \"Save Your Love\"\". Dopo le registrazioni del disco, il bassista Lorne Black abbandon\u00f2 la band durante l'estate del 1987 lasciando il posto a Tony Montana. In seguito intrapresero un tour statunitense al fianco di Night Ranger e Twisted Sister, e verso la fine dell'anno suonarono al Marquee Club di Londra. La band accentu\u00f2 ulteriormente la presenza del blues, elemento che fece guadagnare il doppio disco di platino al loro quarto album \"...Twice Shy\" nel 1989. Il successo del disco fu accompagnato dalla cover \"Once Bitten, Twice Shy\" di Ian Hunter, che si rivel\u00f2 il singolo di maggior successo dei Great White, ricevendo anche una candidatura per la \"Miglior interpretazione hard rock\" ai Grammy Awards 1990. Il gruppo intraprese il conseguente tour nel ruolo di \"headliner\", ma venne interrotto bruscamente in Canada a causa di problemi di Russell con l'alcol. Dato il ricovero del proprio cantante in ospedale, il gruppo fu costretto a cancellare le date del tour. Anche Montana fu costretto ad abbandonare temporaneamente la band per problemi familiari. Egli venne sostituito provvisoriamente dall'ex-Black Sabbath Dave Spitz. Con il ricovero di Russel ed il ritorno di Montana, la band riprese con successo l'attivit\u00e0, aprendo anche alcuni concerti dei Bon Jovi. Tra i concerti pi\u00f9 importanti del tour si segnala quello tenuto alla Wembley Arena di Londra l'11 novembre 1989, pubblicato successivamente con il titolo \"Live in London\" per il mercato giapponese.\nIl gruppo inizi\u00f2 il 1990 esibendosi con il brano \"\"House of Broken Love\" ai prestigiosi American Music Awards. Nel 1991 la band pubblic\u00f2 il suo quinto album in studio, \"Hooked\". Questo includeva le reinterpretazioni \"Afterglow (of Your Love)\" degli Small Faces e \"Can't Shake It\" dei The Angels, gruppo che i Great White avevano gi\u00e0 omaggiato anni prima con la cover di \"Face the Day\"\". L'album ottenne buoni riscontri di critica. La copertina venne censurata dal P.M.R.C., in quanto raffigurava una donna nuda aggrappata ad un'ancora. La stessa venne modificata mostrando la donna aggrappata all'ancora ma con il corpo immerso nell'acqua. In quel periodo la band fece uscire anche il \"The Blue EP\", contenente alcuni lati B e brani inutilizzati negli album precedenti. Subito dopo la band part\u00ec per un mega tour in Europa in compagnia degli Scorpions. L'album successivo, \"Psycho City\", venne pubblicato nel 1992 e vedeva nuovamente la partecipazione di Dave Spitz assieme all'ex bassista dei Dio Teddy Cook. In seguito quest'ultimo ebbe delle esperienze in gruppi come Terrified, Virgin Steele e The Sign. In quel periodo il movimento grunge aveva preso il sopravvento, spazzando diverse band degli anni '80, come i Great White stessi, fuori dalle posizioni alte in classifica. Nel tentativo di modernizzare la proprio proposta sonora, il gruppo pubblic\u00f2 l'album \"Sail Away\" nel 1994, spostandosi verso atmosfere e testi molto pi\u00f9 cupi e impegnati. Si tratter\u00e0 tuttavia di un episodio isolato, in quanto la band ritorner\u00e0 alle proprie origini con il disco \"Let it Rock\" del 1996, il quale vedeva la formazione composta da Russell, Kendall, Lardie e Desbrow. Alcune parti di basso vennero registrate nuovamente da Dave Spitz. Nel marzo 1999 il gruppo diede alle stampe l'album di cover \"\", firmando per la Cleopatra Records. Nella formazione inoltre subentr\u00f2 il bassista Sean McNabb, ex membro dei Quiet Riot e House of Lords. Pochi mesi dopo, in luglio, la band pubblica il decimo album, intitolato \"Can't Get There from Here\". A supporto del nuovo disco, intrapresero tour con i Ratt e i Poison.\nDal 2000 al 2003.\nIl chitarrista Mark Kendall annunci\u00f2 il suo abbandono dalla band il 20 gennaio 2000. per formare poco dopo i Train Station con il cantante Todd Griffin, il bassista Gary Warnick, il tastierista Dicki Simms ed il batterista Pride Hutchinson. Poco dopo, anche McNabb e Desbrow lasciarono il gruppo. Desbrow si lament\u00f2 dello stato finanziario della band, mentre McNabb raggiunse i riformati Lynch Mob. Lo stesso anno venne realizzata la raccolta \"Latest &amp; Greatest\", nella quale tutte le tracce vennero ri-registrate. Michael Lardie annunci\u00f2 un periodo di pausa per dedicarsi alla nuova band del chitarrista dei Poison C.C. DeVille chiamata Samantha 7. L'accordo venne preso durante un tour dei Great White verso fine 2000, dove la formazione includeva tre turnisti che facevano parte dei Samantha 7: il bassista Krys Baratto (per un breve periodo bassista dei Guns N' Roses), il batterista Francis Ruiz ed il chitarrista Ty Longley. Il 5 novembre 2001 Jack Russell annunci\u00f2 la fine dei Great White. Poco dopo venne registrato \"Thank You...Goodnight!\" per la Knight Records, il quale racchiudeva uno speciale concerto in cui Kendall e McNabb si riunirono al gruppo per una sola sera. Il disco includeva due nuove tracce, \"Back to the Rhythm\" e \"Play On\" (che verranno poi inserite nell'album \"Back to the Rhythm\" del 2007). Nel 2002 venne pubblicato il live album \"Recover\", composto interamente da cover. Nel tardo 2002, Jack Russell intraprese la carriera solista e contatt\u00f2 Kendall per suonare nella sua band. Kendall accett\u00f2, ma Russell volle usare nuovamente il nome dei Great White. Presentati come i \"Jack Russell's Great White\", parteciparono ad un tour dove suonarono principalmente brani dei Great White pi\u00f9 qualche brano della carriera solista di Russell. Il tour venne prolungato ai primi mesi del 2003.\nLa tragedia.\nLa sera del 20 febbraio 2003 i Jack Russell's Great White tennero un concerto al locale \"The Station\" situato a Warwick, cittadina nella contea di Kent, nello Stato del Rhode Island. La band era l\"'headliner\" della serata. Alle 23:00 circa, qualche secondo dopo l'inizio della loro esibizione, il gruppo part\u00ec con il brano \"Desert Moon\", accompagnato da effetti pirotecnici innescati dal loro manager, Daniel Biechele. Questi effetti inaspettatamente provocarono un incendio, principalmente a causa della gommapiuma infiammabile, che era stata utilizzata ai fini dell'isolamento acustico. L'incendio si propag\u00f2 per tutto il locale, e la gente rimase imbottigliata nel corridoio che dava sulla porta d'uscita, nonostante fossero presenti anche altre porte di sicurezza. Durante quella tragica sera, morirono circa un centinaio di persone, tra cui il chitarrista della band Ty Longley. Poich\u00e9 il nome della band era Jack Russell's Great White, il sito ufficiale dei Great White affermava che non suonarono quella notte.\nI Great White, riuniti, suonarono per la prima volta dopo il tragico incidente il 22 luglio di quell'anno, in Colorado, dove viveva il deceduto Ty Longley, per un concerto di beneficenza in memoria delle vittime, a cui parteciparono anche gli L.A. Guns e gli XYZ. La band suon\u00f2 fino al 2005 raccogliendo fondi per l'incidente. Nel tardo 2005, a causa di \"ragioni mediche\", la band cancell\u00f2 il tour estivo. Le \"ragioni mediche\" stavano realmente a significare l'abuso di alcol e cocaina da parte di Jack Russell. Egli entr\u00f2 in riabilitazione, e non si esib\u00ec fino al 2007. Senza la sua presenza, egli accus\u00f2 i Great White di non essere la vera band, chiamandoli dispregiativamente \"Fake White\".\nRinascita.\nLa band si ristabilizz\u00f2 nel 2006, con la formazione composta da Jack Russell, Mark Kendall, Michael Lardie, Sean McNabb e Audie Desbrow. Nel marzo 2007 realizzarono il loro undicesimo album in studio, intitolato \"Back to the Rhythm\". Venne pubblicato il 17 luglio 2007 per l'italiana Frontiers Records. Dopo un tour europeo nella primavera del 2008 (passano anche in Italia) il bassista Sean McNabb lascia il gruppo sostituito da Scott Snyder. Nella primavera del 2009 esce il nuovo album \"Rising\". Nel 2010 Jani Lane dei Warrant sostituisce temporaneamente Jack Russell, costretto a pesanti interventi chirurgici alla schiena dopo una caduta nel bagno di casa sua. Il 18 maggio 2012 la band pubblica il nuovo album \"Elation\" con il cantante Terry Ilous, degli XYZ, che diventa a tutti gli effetti il nuovo frontman. Dopo essersi ripreso, Russell d\u00e0 vita a una nuova formazione dei \"Jack Russell's Great White\", a cui si unisce anche il bassista storico Tony Montana nel luglio 2013.\nIl 2 giugno 2017 i Great White danno alle stampe il nuovo album \"Full Circle\". Il 9 luglio 2018 Terry Ilous lascia la band e viene annunciato il nuovo cantante Mitch Malloy."}
{"id": "1062362", "revid": "767487", "url": "https://it.wikipedia.org/wiki?curid=1062362", "title": "La vendetta del ragno nero (film 1958)", "text": "La vendetta del ragno nero \u00e8 un film del 1958, diretto dal regista Bert I. Gordon.\nTrama.\nIn una tranquilla cittadina americana un uomo resta vittima di un incidente stradale. La figlia Carol, accompagnata dal fidanzato Mike, si reca alla ricerca dell'uomo. Trovata la macchina sulla quale viaggiava e il suo cadavere poco distante, i due si inoltrano in una grotta imbattendosi in un ragno dalle dimensioni gigantesche. Tornati in citt\u00e0 raccontano tutto allo sceriffo che organizza una battuta per uccidere l'animale. Una gran quantit\u00e0 di insetticida viene riversata nella tana ed il veleno sembra fare il suo effetto: il ragno, apparentemente morto, viene trasportato nella scuola del paese per essere sottoposto ad opportuni esami scientifici. In realt\u00e0, il mostro \u00e8 soltanto addormentato e della musica rock lo risveglia.\nDopo aver seminato morte e distruzione, la creatura ritorna nella sua tana dove vi sono per\u00f2 anche Carol e Mike, tornatici alla ricerca di un medaglione. I giovani sono costretti ad affrontare il mostruoso ragno e con l'aiuto degli scienziati che introducono nella tana dei cavi ad alta tensione, lo fulminano facendolo precipitare su una stalagmite che lo infilza.\nEdizione italiana.\nIl film viene distribuito per la prima volta in Italia, dalla Metropolis Film, soltanto nel 1962, con doppiaggio affidato alla compagnia CID."}
{"id": "1062364", "revid": "118807574", "url": "https://it.wikipedia.org/wiki?curid=1062364", "title": "Juan Rodr\u00edguez Cabrillo", "text": "Cabrillo fu il primo esploratore europeo a navigare lungo le coste di quella che oggi \u00e8 la California. Egli inoltre aiut\u00f2 a fondare la citt\u00e0 di Oaxaca, in Messico.\nBiografia.\nPoco si conosce sui primi anni della sua vita. La sua nazionalit\u00e0 venne attribuita dal cronista contemporaneo spagnolo Antonio de Herrera y Tordesillas, che nella sua \"Historia General de los hechos de los Castellanos en las Islas y tierra firme del Mar Oceano\", si rifer\u00ec a Cabrillo come \"Juan Rodr\u00edguez Cabrillo Portugu\u00eas\". Per questo motivo molti biografi lo descrivono come portoghese. Lo storico Harry Kelsey, nella sua esaustiva biografia \"Jo\u00e3o Rodrigues Cabrillo\", scrive che Cabrillo sembra sia nato in Spagna, \"probably in Seville, but perhaps in Cu\u00e9llar [curiously, hometown of Antonio de Herrera].\" La sua data di nascita \u00e8 sconosciuta ma alcuni eventi della vita di Cabrillo portano Kelsey a credere che egli sia nato in una famiglia di modeste origini intorno al 1498 - 1500 e che successivamente lavor\u00f2 presso una famiglia importante di Siviglia.\nI suoi viaggi.\nRodrigues Cabrillo part\u00ec per L'Avana come mozzo e si un\u00ec all'esercito di Hern\u00e1n Cort\u00e9s in Messico. Successivamente, le sue capacit\u00e0 imprenditoriali gli consentirono di inserirsi nella ricerca dell'oro in Guatemala, facendolo diventare uno dei pi\u00f9 ricchi conquistatori del Messico.\nNel 1539, Francisco de Ulloa che aveva avuto l'incarico da Hern\u00e1n Cort\u00e9s, scopr\u00ec il Golfo della California, giungendo a nord fino al lontano 28\u00ba parallelo. Cabrillo fu incaricato dal vicer\u00e9 della Nuova Spagna, Antonio de Mendoza, di guidare una spedizione sulla Costa del Pacifico alla ricerca delle opportunit\u00e0 commerciali, forse trovando un modo di raggiungere la Cina o trovare i mitici Passaggio a nord-ovest (o Passaggio a nord-ovest) connettendo l'Oceano Pacifico con la Baia di Hudson. Cabrillo, che aveva avviato la sua attivit\u00e0 lavorativa come apprendista di un costruttore navale, costru\u00ec e possedette la nave ammiraglia delle sue spedizioni (due o tre navi) e riusc\u00ec a ottenere grandi profitti da ogni tipo di commercio.\nIl 27 giugno 1542, Cabrillo part\u00ec da Navidad (ora Acapulco) in Nuova Spagna ed il 28 settembre 1542 sbarc\u00f2 in quella che ora \u00e8 San Diego e la chiam\u00f2 \"San Miguel\". Risalendo la costa, lui navig\u00f2 attraverso il Canale di santa Barbara e doppi\u00f2 la Punta Conception, dirigendosi verso nord fino a quando le prime tempeste autunnali non lo costrinsero a ritornare. Ma sembra che nella sua esplorazione abbia mancato di esplorare il Golden Gate, la baia di San Francisco e quella di Monterey.\nIl 23 novembre 1542, la piccola flotta raggiunse San Salvador (Isola di santa Catalina) per riparare durante la stagione invernale. L\u00ec Cabrillo, uscito della sua nave, si scheggi\u00f2 la cresta tibiale quando inciamp\u00f2 su una pietra frastagliata. La ferita svilupp\u00f2 una gangrena e egli mor\u00ec il 3 gennaio 1543. Dopo la sua sepoltura, il suo comandante in seconda riport\u00f2 la flottiglia a Navidad dove arrivarono il 4 aprile 1543.\nIl resoconto dettagliato della spedizione di Cabrillo and\u00f2 perduto; tutto ci\u00f2 che rimane dell'impresa \u00e8 il rapporto di un altro esploratore, Andr\u00e9s de Urdaneta che aveva accesso alle carte di bordo. Nessun resoconto scritto del viaggio apparve prima di quanto scritto dallo storico Antonio de Herrera nei primi anni del XVII secolo. Il mistero finale su Cabrillo \u00e8 il luogo della sua sepoltura. Egli mor\u00ec lungo la costa della California meridionale ma il suo luogo di sepoltura \u00e8 ignoto: Isola di santa Catalina, Isola di San Miguel e Isola di Santa Rosa sono i luoghi possibili.\nL'eredit\u00e0.\nAnche se le sue scoperte non furono adeguatamente divulgate a suo tempo, nessun nome dei luoghi da lui scoperti venne adottato permanentemente ed egli non fond\u00f2 alcun insediamento lungo la costa. Cabrillo viene oggi ricordato come il primo europeo che viaggi\u00f2 lungo la costa della California e molte strade ed edifici pubblici in California, portano il suo nome. Un esempio \u00e8 l'Universit\u00e0 di Cabrillo ad Aptos in California. Un altro esempio \u00e8 dato dall'Autostrada del Pacifico che attraversa il Grande Sur. A San Diego, il National Park Service costru\u00ec un monumento, il \"Cabrillo National Monument\", che \u00e8 posto di fronte alla baia, commemorativo del primo sbarco in California. A Santa Barbara lo scenico viale Cabrillo \u00e8 costruito lungo la costa ed attraversa la parte orientale della citt\u00e0. Anche due licei sono intitolati al suo nome a Lompoc e Long Beach entrambi in California oltre che a una scuola a Malib\u00f9 vicino a Los Angeles.\nNel 1992, il servizio postale degli Stati Uniti emise un francobollo a commemorazione di Cabrillo.\nNello stato della California, il 28 settembre \u00e8 ufficialmente il \"Cabrillo Day\"."}
{"id": "1062365", "revid": "123980698", "url": "https://it.wikipedia.org/wiki?curid=1062365", "title": "Capasone", "text": "Il capasone, detto anche \"zirre\", \u00e8 un recipiente di creta, simile ad una grande giara di colore giallo o giallo/bruno.\nIl termine deriva dall'aggettivo dialettale \"capase\" (capace) e indica il pi\u00f9 capace, il pi\u00f9 ampio di tutti i recipienti. Le sue dimensioni variano da 25 a 150 cm di altezza, in rari casi fino a 200 cm, con un diametro massimo, nel punto di pi\u00f9 ampia larghezza, di circa 80 centimetri, con una capienza di c.a. 250 litri. In passato era usato, soprattutto in Puglia \u2013 dove il termine non \u00e8 altro che l'accrescitivo del termine \"cap\u00e8s\u00eb\", capasa, recipiente dalle dimensioni pi\u00f9 modeste e di forma cilindrica \u2013 per conservare vino e, pi\u00f9 raramente, olio. Oggi lo si trova spesso come decorazione da giardino.\nPrima che entrassero in funzione le cantine sociali, il capasone era utilizzato al posto delle botti.\nI proprietari dei vigneti, all'epoca della vendemmia, solevano acquistarne alcune decine di esemplari di capacit\u00e0 sino a 200 litri per conservarvi il vino che si riusciva a produrre durante l'anno.\nMolto spesso il capasone era chiuso da un coperchio costituito da un piatto fissato con un impasto di calce mista a cenere per garantire una chiusura ermetica. Nella sua parte inferiore, a una ventina di centimetri dal fondo, veniva posizionata una bocchetta di scarico che il vasaio solitamente lasciava chiusa e che veniva aperta al momento dell'uso, ponendovi un rubinetto di legno chiamato \"cannedda\", oppure un turacciolo detto \"pipulu\".\nDopo l'uso, prima di essere riutilizzato per la nuova vendemmia, il capasone veniva sottoposto a lavaggi con acqua e potassa, oppure acqua e tufo macinato, e l'interno veniva strofinato con spazzoloni alla cui cima erano legati ciuffi di mirto, timo o altre essenze profumate.\nQuesti antichi recipienti venivano considerati particolarmente importanti nell'antica economia agraria, tanto che esisteva una vera e propria figura professionale specializzata di vasaio che si occupava della loro riparazione presso il domicilio del proprietario. Se ne conserva un famoso esempio letterario nella novella \"La giara\" di Pirandello."}
{"id": "1062371", "revid": "38120", "url": "https://it.wikipedia.org/wiki?curid=1062371", "title": "Italian Castles and Country Seats", "text": ""}
{"id": "1062376", "revid": "253269", "url": "https://it.wikipedia.org/wiki?curid=1062376", "title": "Bert I. Gordon", "text": "Biografia.\nDopo aver studiato all'universit\u00e0 del Wisconsin, produsse diverse pubblicit\u00e0 e serie televisive, entr\u00f2 nell'industria cinematografica come produttore e regista di film di fantascienza e d'exploitation. Tra i suoi film pi\u00f9 famosi, \"Village of the Giants\" e \"La bambola di pezza\".\nSpesso realizz\u00f2 personalmente gli effetti speciali per i suoi film, facendosi aiutare dalla moglie Flora.\nSua figlia Susan \u00e8 un'attrice."}
{"id": "1062378", "revid": "1590006", "url": "https://it.wikipedia.org/wiki?curid=1062378", "title": "Dogado", "text": "Il Dogado (termine veneto corrispondente all'italiano \"ducato\") era una delle tre grandi aree amministrative in cui si divideva la Repubblica di Venezia (le altre due erano i Domini di Terraferma e lo Stato da Mar), corrispondente al territorio metropolitano della capitale.\nComprendeva la sottile fascia costiera coincidente con l'antico Ducato di Venezia (da cui il nome), ovvero le lagune poste tra le foci di Po e Isonzo. Vi faceva parte anche il territorio di Cologna (attualmente in provincia di Verona) che fu dichiarata parte del Dogado nel 1406 in seguito a delle questioni territoriali sorte tra Vicenza e Verona.\nAd esclusione della capitale, l'amministrazione era suddivisa in alcuni distretti, detti reggimenti, con a capo uno o pi\u00f9 rettori patrizi, solitamente con il titolo di podest\u00e0.\nQuesta la situazione al 1766:"}
{"id": "1062379", "revid": "30232", "url": "https://it.wikipedia.org/wiki?curid=1062379", "title": "Nicola Carlo Perrone", "text": ""}
{"id": "1062380", "revid": "8097156", "url": "https://it.wikipedia.org/wiki?curid=1062380", "title": "FIDESZ", "text": ""}
{"id": "1062381", "revid": "1516087", "url": "https://it.wikipedia.org/wiki?curid=1062381", "title": "Stato da Mar", "text": "Stato da Mar (o Domini da Mar) \u00e8 il termine con cui la Repubblica di Venezia indicava i suoi domini marittimi, cio\u00e8 i territori oggetto del primo moto d'espansione del potere veneziano: l'Istria, la Dalmazia Veneta, l'Albania Veneta, la Morea, le isole egee, le isole Ionie, Candia e Cipro.\nCaratteristiche.\nLo \"Stato da Mar\" costituiva una delle tre tipologie territoriali nelle quali era complessivamente suddiviso il territorio dello Stato, assieme al \"Dogado\", con Venezia, e allo \"Stato da Tera\".\nLa creazione dei domini coloniali veneziani venne avviata attorno al 1000 con la conquista della Dalmazia e raggiunse la sua massima espansione al termine della quarta crociata con l'acquisizione di tre ottavi dell'Impero Romano d'Oriente.\nIn seguito, sotto la crescente pressione ottomana tali territori finirono col ridimensionarsi fino al possesso, nel 1797 (anno della caduta della Repubblica), di Istria, Dalmazia e Ionie.\nL'amministrazione dello Stato da Mar.\nI domini veneziani dello Stato da Mar erano amministrati da un complesso sistema di funzionari, la cui organizzazione venne pi\u00f9 volte modificata nel tempo al mutare delle esigenze.\nIn totale Venezia dominava le colonie adriatiche piuttosto tramite funzionari e nobili alleati o insediati, mentre le colonie dell'Egeo furono feudalizzate e colonizzate dando feudi a migliaia di veneziani. Il centro principale era Creta.\nIl pi\u00f9 importante tra tutti questi funzionari era quello residente a Costantinopoli. Dal 1204 al 1261 il Podest\u00e0 della colonia di Costantinopoli, cio\u00e8 del quartiere veneziano della citt\u00e0, separato da mura e affacciato sul Corno d'Oro, era il rappresentante del governo in tutta la Rom\u00e0nia: assistito da un consiglio di sei membri, da 5 giudici e 2 camerarii (per le questioni economiche), da lui dipendevano tutti i cittadini veneziani in oriente, tutti i possedimenti e le colonie compresa Candia.\nDal 1277 il governatore della colonia di Bisanzio fu denominato \"Bailo di Costantinopoli\" con durata biennale della carica e, dal 1322, giurisdizione su tutto l'oriente esattamente come in precedenza il podest\u00e0.\nIn generale i Baili erano ambasciatori residenti con autorit\u00e0 su una colonia principale e sui cittadini veneziani presenti nella nazione. Baili veneziani risiedevano in tutti i principali paesi mediterranei. Nel tempo tali figure scomparvero progressivamente, sostituite da ambasciatori inviati e da altri funzionari residenti, i \"Consoli\", con giurisdizione sulle colonie di cittadini veneziani all'estero. Solo il caso di Costantinopoli sopravvisse fino alla fine della Repubblica.\nVenezia, nelle prime fasi dell'espansione, immediatamente dopo la quarta crociata organizz\u00f2 parte dei suoi domini secondo le modalit\u00e0 del rapporto feudale di signoria-vassallaggio in uso presso i suoi alleati Franchi e il nuovo Impero latino.\nIn tal modo la Repubblica incentivava l'intervento privatistico delle grandi famiglie patrizie nelle nuove colonie, garantendosi dunque un controllo indiretto delle stesse: suo interesse non era infatti tanto il dominio territoriale, quanto la disponibilit\u00e0 di basi numerose e sicure per la flotta e il controllo delle rotte commerciali.\nTutti questi territori erano poi legati alla madrepatria dall'obbligo di omaggio a Venezia e dall'impegno a favorirne assolutamente il commercio. Nacquero cos\u00ec:\nIn tale organizzazione figure particolari erano i \"castellani\", titolo con cui erano designati i governatori militari delle fortezze, come le due importanti citt\u00e0 di Corone e Modone, principali basi d'accesso per il controllo dell'Egeo e definite \"Venetiarum Ocellae\" (gli occhi di Venezia).\nNel tempo comunque il sistema amministrativo veneziano fin\u00ec per centralizzarsi e strutturarsi sulla figura dei \"Provveditori\", funzionari della Repubblica inviati nei territori sotto la diretta amministrazione di Venezia (ad esempio la Morea fu retta da provveditori nel periodo 1685-1715, mentre a Corf\u00f9 si stabiliva il \"Provveditore Generale da Mar\").\nLa ripartizione amministrativa dei possedimenti coloniali era cos\u00ec distribuita:"}
{"id": "1062383", "revid": "22475", "url": "https://it.wikipedia.org/wiki?curid=1062383", "title": "Blocchi", "text": "Blocchi (\"Blokken\", 1931) \u00e8 un romanzo breve distopico di Ferdinand Bordewijk, uno dei suoi primi e pi\u00f9 conosciuti romanzi.\nCommento.\nLa storia descrive una realt\u00e0 distopica in cui una compagine statale \u00e8 costruita secondo un geometrismo parossistico e basata sull'idea \"totale\" e ossessionante del \"blocco\". Isolato dal mondo esterno e perfettamente ordinato e strutturato al suo interno, l'ordine cubico assorbe, assimila e annulla l'individuo.\nNon rimane certamente alcuno spazio per la libert\u00e0, per la possibilit\u00e0 di autodeterminarsi, di individualizzarsi o individuarsi. Nel cubismo di stato tutto \u00e8 comune, uniforme, stabile. L'irrazionale (il rotondo) \u00e8 rigorosamente vietato.\nChiara critica nel confronti del comunismo, \u00e8 anche uno dei primi racconti distopici, cui poi seguiranno i ben pi\u00f9 famosi \"Il mondo nuovo\" di Aldous Huxley e \"1984\" di George Orwell."}
{"id": "1062384", "revid": "599013", "url": "https://it.wikipedia.org/wiki?curid=1062384", "title": "Domini di Terraferma", "text": "I Domini di Terraferma (o Dominio di Terraferma o Stato da Tera) erano i territori conquistati dalla Repubblica di Venezia nell'entroterra padano-veneto. Assieme al \"Dogado\" e allo \"Stato da M\u00e0r\" costituivano le tre ripartizioni in cui era suddiviso lo Stato veneziano.\nStoria.\nNel periodo di massima espansione essi comprendevano gli odierni Veneto, Friuli e la parte orientale della Lombardia con confini estesi al Po, all'Adda alle Alpi e al Carso. Nel complesso dei Domini di Terraferma a partire dal 1445 venne compresa la Patria del Friuli, comprendente i territori precedentemente dipendenti dal Patriarca di Aquileia, retti da un Provveditore Generale, detto anche \"Luogotenente\".\nEccezionalmente dal 12 maggio 1796 sino alla fine del governo veneziano, l'anno successivo, di fronte alla minaccia dell'invasione francese, i Domini di Terraferma vennero affidati all'amministrazione accentrata di un \"Provveditore Generale di Terraferma\" risiedente a Verona, presto affiancato da un \"Provveditore Straordinario\" risiedente a Brescia.\nCeduti da Napoleone all'Austria nel 1797 con la caduta della Repubblica e il trattato di Campoformio, dopo una breve parentesi di dominio francese, col Regno d'Italia (1805-1814), nel 1815 gli ormai ex-domini di terraferma, uniti alla parte rimanente della Lombardia, andarono a costituire il Regno Lombardo-Veneto sotto il controllo dell'Impero austriaco.\nIl meccanismo delle \"dedizioni\".\nNel corso dell'espansione della Repubblica di Venezia, un particolare meccanismo di integrazione nello Stato veneziano fu quello caratterizzato dalle \"dedizioni\". Si tratta cio\u00e8 di quei casi, piuttosto frequenti soprattutto nella conquista della Terraferma, nei quali furono le stesse comunit\u00e0 e citt\u00e0 a \"darsi\" alla Serenissima, la quale in cambio si impegnava a rispettare e salvaguardare attraverso lo Statuto buona parte delle leggi e magistrature precedenti.\nIn taluni casi alla base della dedizione vi era un meccanismo di spontaneit\u00e0, perlopi\u00f9 legato alla ricerca di vantaggi commerciali o fiscali connessi a legarsi al potente vicino o alla possibilit\u00e0 di migrare da una signoria pi\u00f9 gravosa ad una che, in cambio della dedizione e quindi dell'annessione incruenta, garantiva appunto maggiori privilegi e libert\u00e0.\nTuttavia molto pi\u00f9 frequente risultava invece il caso in cui, di fronte all'avanzata militare veneziana, gli sconfitti o le terre, le citt\u00e0 e i borghi ad essi sottomessi, si affrettavano a \"darsi\" al vincitore, risparmiandosi in tal modo la presa \"manu militari\" ed il conseguente saccheggio (per secoli tradizionale e riconosciuto diritto del vincitore). Un caso lampante di tale meccanismo \u00e8 quello relativo alla dedizione di Verona.\nAll'atto della \"dedizione\" il consiglio cittadino presentava al Serenissimo Principe una serie di \"capitoli\", cio\u00e8 di clausole, definenti i termini di consegna della citt\u00e0, le richieste di privilegi e i limiti di autorit\u00e0 che avrebbero avuto i rettori veneziani. Dall'accettazione di tali \"capitoli\" da parte della Serenissima scaturiva quindi la base legale del potere veneziano e la giurisprudenza riguardante i rapporti tra \"la Dominante\" e la citt\u00e0 dominata. Modifiche e aggiunte ai \"capitoli\" originali erano poi possibili per approvazione della Signoria delle istanze presentate degli ambasciatori della citt\u00e0 suddita.\nDi seguito vengono riportate le date di dedizione di taluni territori e citt\u00e0 che nei secoli appartennero, anche brevemente, alla Serenissima (alcune localit\u00e0 sono relative allo \"Stato da Mar\"). Nel caso piuttosto frequente che la dedizione si sia ripetuta pi\u00f9 di una volta, viene indicata la data della prima:"}
{"id": "1062387", "revid": "344646", "url": "https://it.wikipedia.org/wiki?curid=1062387", "title": "Paleoufologia", "text": ""}
{"id": "1062389", "revid": "1226", "url": "https://it.wikipedia.org/wiki?curid=1062389", "title": "Paleocontatto", "text": ""}
{"id": "1062397", "revid": "28592", "url": "https://it.wikipedia.org/wiki?curid=1062397", "title": "La bella addormentata nel bosco", "text": ""}
{"id": "1062399", "revid": "123014965", "url": "https://it.wikipedia.org/wiki?curid=1062399", "title": "Fables (fumetto)", "text": "Fables \u00e8 una serie di fumetti pubblicata dalla Vertigo, divisione editoriale della DC Comics, creata e scritta da Bill Willingham. Essa prende luogo in una continuity propria che \u00e8 slacciata da quella pi\u00f9 grande della DC Comics. La serie tratta di vari personaggi appartenenti alle fiabe e al folklore che sono stati costretti ad abbandonare le loro terre natie da un misterioso nemico conosciuto come l'Avversario. Essi viaggiano fino al nostro mondo e formano una comunit\u00e0 clandestina a New York nota come Favolandia. I personaggi delle favole con un aspetto non-umano devono vivere nella \"Farm\", sita nella parte settentrionale di New York.\nWillingham ha reinterpretato molti dei personaggi, fatto reso evidente dal divorzio tra Biancaneve e il Principe Azzurro dovuto all'infedelt\u00e0 da parte di quest'ultimo (che poi, coerentemente con la sua fama, ha \"salvato\" e sposato altre fanciulle, la Bella Addormentata e Cenerentola, dalle quali ha ancora divorziato). La prima invece, all'inizio della serie, \u00e8 vicesindaco di Favolandia. Un altro protagonista \u00e8 Luca Wolf (il lupo cattivo delle fiabe), che ha avuto il condono sui passati crimini (come tutti i personaggi, d'altro canto) e, avendo guadagnato la capacit\u00e0 di assumere un aspetto umano dopo l'esodo dal mondo delle Favole grazie ad un intervento di Biancaneve, per il suo (apparente) cinismo e conoscenza delle \"cose del mondo\", \u00e8 stato chiamato a rivestire il ruolo di sceriffo a Favolandia fino dall'inizio della serie.\nI primi archi narrativi sono di generi differenti: il primo \u00e8 un giallo, il successivo un thriller cospirativo, e l'altro una storia che narra di criminali. Recentemente Willingham ha collegato esplicitamente la sua serie ad una posizione politica pro-Israele, dichiarando \"Politicamente, sono fanaticamente pro-Israele e ci\u00f2, sotto forma di metafora, era voluto dall'inizio.\".\nDiversi disegnatori hanno lavorato su questo titolo. Le copertine sono realizzate da James Jean. La gran parte dei disegni \u00e8 firmata da Mark Buckingham, al quale, stando a quanto si dice, verranno date le redini della storia in caso Willingham fosse incapace di continuare la storia. Gli altri artisti sono: Bryan Talbot, Lan Medina, Philip Craig Russell e Linda Medley.\nIl luglio del 2006 ha visto il debutto di una serie spin-off, \"Jack of Fables\", incentrato su Jack Horner. La serie \u00e8 stata scritta da Willingham insieme all'ex autore di Clockwork Storybook, Matthew Sturges.\n\"Le 1001 notti di neve (1001 Nights of Snowfall)\" \u00e8 un prequel di \"Fables\" scritto da Willingham. \u00c8 stato pubblicato il 18 ottobre 2006.\nVolumi.\nLa serie \u00e8 stata pubblicata in italiano in volumi che riprendono le raccolte statunitensi originali, basate sugli archi narrativi della serie. Inizialmente le edizioni sono state curate dalla casa editrice Magic Press, alla quale sono succedute Planeta DeAgostini, RW Lion e infine Panini Comics:\nSpin-Offs:\n\"Fables: Le 1001 notti di neve\" (Planeta DeAgostini)\n\"Fables: Lupi mannari americani\" (Lion Comics)\nCenerentola:\nJack of Fables:\nFairest:\n\"Fairest: In tutto il reame\" (Lion Comics)\nIl lupo tra noi:\nFables - Everafter:\nAltri media.\nIl 4 giugno 2013 \u00e8 stata annunciata una trasposizione cinematografica, diretta da Nikolaj Arcel e sceneggiata da Jeremy Slater.\nL'11 ottobre 2013 la casa produttrice Telltale Games ha pubblicato un videogioco tratto dalla serie narrante gli eventi precedenti ad essa, \"The Wolf Among Us\", sempre a cura di Bill Willingham. Il gioco, pubblicato per Microsoft Windows, Xbox 360, PlayStation 3, iOS e PlayStation Vita, \u00e8 diviso in episodi pubblicati periodicamente e acquistabili tramite i negozi online delle console, e presenta un sistema di gioco in terza persona, ricalcando parzialmente il punta e clicca.\nIl giocatore impersona Bigby Wolf (il \"Luca Wolf\" del fumetto), incaricato insieme alla sua collega Biancaneve di indagare su una serie di omicidi che ha coinvolto i Fables (ovvero i personaggi delle favole/fiabe) della loro comunit\u00e0. La trama si svolge in base alle scelte del giocatore, che condizioneranno lo sviluppo dell'intera storia."}
{"id": "1062403", "revid": "599013", "url": "https://it.wikipedia.org/wiki?curid=1062403", "title": "Teatro Quirino", "text": "Il Teatro Quirino \u00e8 un teatro di Roma al cui nome storico \u00e8 stato affiancato il riconoscimento per uno dei pi\u00f9 acclamati attori teatrali italiani del XX secolo, Vittorio Gassman. Il nome completo del teatro \u00e8, infatti, Teatro Quirino - Vittorio Gassman. Si trova nel rione Trevi. Da luglio 2014 la gestione \u00e8 passata ad una societ\u00e0 privata formata da operatori del settore il cui Amministratore Delegato \u00e8 Rosario Coppolino; Consulenti Artistici sono Geppy Gleijeses e Guglielmo Ferro.\nStoria.\nIl teatro Quirino venne costruito nel 1871 per volere del principe Maffeo Barberini Colonna di Sciarra, che decise di affidare il progetto all'architetto Giulio De Angelis, assistito dal collega Francesco Marra (o Morra). Il luogo prescelto era all'interno del palazzo Sciarra Colonna, di propriet\u00e0 del principe, con ingresso principale da Via del Corso ed esteso sino a ridosso della fontana di Trevi. Approfittando della perdita della citt\u00e0 da parte dello Stato Pontificio, l'organizzazione degli spettacoli teatrali non era pi\u00f9 soggetta ad alcun tipo di limitazione: il principe Maffeo pens\u00f2 di costruire uno stabile teatrale pubblico, in modo da avviare un'attivit\u00e0 redditizia.\nConcepito interamente in legno, venne eretto in una sola giornata. Vi si rappresentavano principalmente pulcinellate ed operette, indirizzate comunque ad un pubblico del ceto medio borghese. Il nome del teatro, Quirino, ricordava la toponomastica e la mitologia di Roma, legandosi al nome del colle (il Quirinale) ed al dio Quirino.\nA causa della necessit\u00e0 di creare un'arteria di comunicazione tra via del Corso e fontana di Trevi, nel 1882 si rese necessario lo smantellamento della struttura lignea e la ricostruzione, in muratura, del teatro a pochi metri di distanza dalla locazione originaria: il progetto, sempre affidato al De Angelis, don\u00f2 al teatro una sala a ferro di cavallo e due ordini di palchi: la struttura era metallica, ornata da colonnine di ghisa in stile neoclassico. Nel 1898, a compimento dei lavori, gli interni del teatro vennero riccamente ornati con drappi, velluti e stucchi dorati, creando un'atmosfera elegante e raccolta. La produzione cambi\u00f2, portando l'opera lirica ed il balletto all'interno del Quirino.\nNel 1914, Marcello Piacentini cambi\u00f2 volto al teatro, portando la linea estetica pi\u00f9 vicina al futuro razionalismo architettonico. Venne aggiunto un terzo ordine di palchi (grazie all'abbassamento della platea) e costruito un tetto apribile. Piacentini, tuttavia, modific\u00f2 sostanzialmente anche gli interni ma solo con un secondo intervento, nel 1954, dove lasci\u00f2 inalterata la cubatura esterna dello stabile ricavandone per\u00f2 anche spazi per gli uffici dell'Ente Teatrale Italiano, che dal 1946 ne aveva preso la gestione diretta. I palchi vennero quasi tutti eliminati per lasciare posto a gradinate a sbalzo, aumentando al capienza totale del teatro a 990 posti: il teatro venne adeguato alle nuove normative per la sicurezza in materia di teatri e dotato di nuovi impianti scenici, di ventilazione e di riscaldamento. Inoltre, si costru\u00ec una pensilina ancora oggi esistente, tipica degli edifici per spettacolo. L'inaugurazione del teatro ristrutturato si ebbe il 13 ottobre 1955. Da luglio 2009 a giugno 2014 \u00e8 stato diretto da Geppy Gleijeses.\nEventi e rappresentazioni.\nTra i Direttori d'orchestra pi\u00f9 celebri dell'800 che hanno diretto al Teatro Quirino, si annovera il M\u00b0 Antonino Palminteri, presente sul podio nel giugno del 1899, portando in scena Opere quali: \"I Lombardi\" di Giuseppe Verdi, \"Manon Lescaut\", di Giacomo Puccini. Gli esiti delle rappresentazioni furono eccellenti e apprezzatissimi."}
{"id": "1062409", "revid": "465169", "url": "https://it.wikipedia.org/wiki?curid=1062409", "title": "In Between Dreams", "text": "In Between Dreams \u00e8 il terzo album in studio del cantautore statunitense Jack Johnson, pubblicato il 1\u00ba marzo 2005 dalla Brushfire Records.\nL'album ha riscosso un successo notevole in Regno Unito e di conseguenza anche nel resto d'Europa, rendendo l'artista hawaiano noto al pubblico continentale. L'album ha venduto numerose copie soprattutto sull'iTunes Store, rimanendo in Top 10 per diverse settimane."}
{"id": "1062412", "revid": "1374756", "url": "https://it.wikipedia.org/wiki?curid=1062412", "title": "Hindu Love Gods", "text": "Gli Hindu Love Gods furono un supergruppo alternative rock Statunitense che si form\u00f2 ad Athens (Georgia) nel 1984 e pubblic\u00f2 un solo album, divenuto di culto all'interno del circuito Indie.\nBiografia.\nLa formazione originale era composta dai tre musicisti dei R.E.M., Bill Berry (batteria), Peter Buck (chitarra) e Mike Mills (basso), dal cantautore Warren Zevon (voce, chitarra, piano) e dal cantante degli Oh-Ok, Bryan Cook (cori). Con questa formazione pubblicarono nel 1985 per la I.R.S. Records il singolo \"Narrator\", che non ottenne molto successo.\nAl termine delle registrazioni dell'album di Zevon, \"Sentimental Hygiene\" (1987, Elektra Records), al quale collaborarono anche Berry, Buck e Mills, durante una jam session, i quattro (senza Cook) si ritrovarono a registrare alcune cover di brani prevalentemente Blues e R&amp;B. La registrazione in studio dur\u00f2 appena 3 ore, durante le quali la leggenda narra che i musicisti fossero ubriachi, e da essa vennero successivamente estratti dieci brani. Berry dichiar\u00f2 a proposito di quelle registrazioni che ci impiegarono a realizzarle pi\u00f9 o meno lo stesso tempo necessario all'ascolto dell'album.\nTale materiale rimase per alcuni una leggenda della musica underground fino a che non vide la luce nell'ottobre del 1990 sotto forma di un LP pubblicato con lo stesso nome della band dalla Giants Records, che aveva appena messo sotto contratto lo stesso Zevon. L'album raggiunse la posizione #168 della classifica The Billboard 200, e il singolo \"Raspberry Beret\", una gran versione rock del successo di Prince del 1985, raggiunse la posizione #23 della classifica Alternative Songs."}
{"id": "1062417", "revid": "15756", "url": "https://it.wikipedia.org/wiki?curid=1062417", "title": "Forum delle associazioni familiari", "text": "Il Forum delle associazioni familiari \u00e8 un'associazione italiana di orientamento cattolico, a carattere nazionale e con sedi regionali e provinciali (ove presenti), che propone la promozione di politiche familiari. Nasce nell'anno 1992, con l'obiettivo di portare all'attenzione della discussione culturale e politica italiana la famiglia.\nA livello europeo il Forum \u00e8 parte della Federazione delle associazioni familiari cattoliche in Europa (FAFCE).\nEventi e iniziative.\nOltre ad altre attivit\u00e0 e iniziative svolte negli anni a sostegno della famiglia \"tradizionale\", il forum \u00e8 stato fra i principali promotori del Family Day del 12 maggio 2007 in piazza San Giovanni a Roma come manifestazione politica di opposizione alla legge sui DICO, proposta in sede parlamentare dal governo di centrosinistra guidato da Romano Prodi. \nIl forum non figura invece fra gli organizzatori dei successivi Family Day del 20 giugno 2015 e del 30 gennaio 2016, bench\u00e9 alcune delle associazioni che lo compongono fossero presenti.\nL'associazione si dichiara indipendente da partiti o schieramenti, proponendosi, piuttosto, come interlocutore trasversale di tutti i possibili soggetti politici.\nElenco delle associazioni.\nMentre alle sedi regionali e provinciali del Forum possono iscriversi anche associazioni locali, soltanto le associazioni a carattere nazionale possono far parte del Forum nazionale."}
{"id": "1062419", "revid": "339392", "url": "https://it.wikipedia.org/wiki?curid=1062419", "title": "Movimento per la vita", "text": ""}
{"id": "1062422", "revid": "264902", "url": "https://it.wikipedia.org/wiki?curid=1062422", "title": "Quid pro quo", "text": ""}
{"id": "1062426", "revid": "77358", "url": "https://it.wikipedia.org/wiki?curid=1062426", "title": "Libro della Via e della Virt\u00f9", "text": ""}
{"id": "1062431", "revid": "3831", "url": "https://it.wikipedia.org/wiki?curid=1062431", "title": "Carlo II d'Asburgo", "text": ""}
{"id": "1062432", "revid": "599013", "url": "https://it.wikipedia.org/wiki?curid=1062432", "title": "Mpv", "text": ""}
{"id": "1062443", "revid": "48344", "url": "https://it.wikipedia.org/wiki?curid=1062443", "title": "La 25ma ora", "text": ""}
{"id": "1062445", "revid": "1956919", "url": "https://it.wikipedia.org/wiki?curid=1062445", "title": "Mediattivismo", "text": "Il mediattivismo \u00e8 un insieme di pratiche di azione diretta che si avvalgono delle tecnologie della comunicazione per promuovere finalit\u00e0 sociali e per modificare e/o contestare il rapporto tra produttori e fruitori della comunicazione dei mass media tradizionali.\nSi sviluppa nella promozione di campagne relative alla comunicazione e ai media, la realizzazione di inchieste audio e video, la raccolta e diffusione di notizie attraverso il web. Possono essere intese come azioni di mediattivismo anche alcune pratiche di hacking e netstrike che presentino finalit\u00e0 politiche che per\u00f2 sono meglio definite dal termine hacktivism.\nIl mediattivismo si configura come una pratica di azione politica, ma nel contempo \u00e8 messo in atto come forma culturale e strumento di sperimentazione di nuovi linguaggi e forme comunicative. \nStoria.\nLe radici del mediattivismo affondano nelle pratiche di controinformazione sviluppatesi all'interno del movimento controculturale negli anni sessanta e settanta, ma a differenza di queste ultime, volte in particolar modo alla ricerca e diffusione di informazioni che non avevano spazio nei circuiti mediatici istituzionali, il mediattivismo degli anni novanta e duemila ha potuto giovarsi della vasta diffusione di nuove tecnologie a basso costo e di facile utilizzo, in particolar modo la rete internet e gli strumenti di registrazione audiovisiva.\nNasce anche dalla consapevolezza dei nuovi movimenti sociali, dell'importanza della comunicazione; \"interna\", tra gli attivisti ed \"esterna\" rivolta alle persone che devono crearsi un'opinione. La comunicazione interna si avvale della tecnologia e di Internet (scambi di email, forum di discussione, blog). C'\u00e8 per\u00f2 un limite all'utilizzo delle nuove tecnologie dovuto dal \"divario digitale.\"\nUn forte impulso alla pratica del mediattivismo \u00e8 stato dato dalla diffusione, verso la fine degli anni novanta, di piattaforme di online publishing e in particolare di blog e di software di editing gratuiti per montaggi audio e video.\nUno degli avvenimenti che hanno portato all'attenzione dell'opinione pubblica la filosofia e la pratica del mediattivismo \u00e8 rappresentato dalla contestazione del vertice dell'Organizzazione Mondiale del Commercio (WTO) nel 1999 a Seattle. In quell'occasione gli attivisti crearono Indymedia, l'Indipendent Media Center o IMC, proprio per \"raccontare fatti che sarebbero stati distorti dai media mainstream\".\nUn esempio di mediattivismo \u00e8 stato il racconto fatto per immagini degli scontri avvenuti a Genova nel 2001 durante le contestazioni al vertice dei G8. In quell'occasione un gran numero di attivisti dell'informazione indipendente hanno fotografato, filmato e narrato i fatti che si susseguivano nelle piazze del centro ligure usando piattaforme di online publishing come Indymedia.\nUna delle espressioni pi\u00f9 recenti di mediattivismo \u00e8 stata l'esperienza delle Telestreet.\nPunti di forza.\nEssendo praticato per lo pi\u00f9 da persone esterne ai circuiti mediali commerciali il mediattivismo non \u00e8 sottoposto a vincoli gerarchici, editoriali, finanziari e temporali nella narrazione di fatti e avvenimenti tipici dei media tradizionali. Inoltre il mediattivismo come attitudine narrativa elimina la distanza ritualizzata tra accadimento e osservatore e permette di raccontare quello che accade dal centro della scena.\nCritiche.\nIl mediattivismo \u00e8 considerato dai suoi detrattori una pratica non professionale di narrazione giornalistica che tende a distorcere fatti e avvenimenti. La scarsa o nulla conoscenza delle tecniche di narrazione giornalistica e delle logiche di produzione mediale viene considerata pregiudicante la qualit\u00e0 della narrazione. L'approccio ideologico al mediattivismo viene invece considerato pregiudicare l'attendibilit\u00e0 dell'informazione prodotta.\nAlcuni gruppi di attivisti rifiutano in blocco le logiche della comunicazione di massa. Credono sia necessario superare queste logiche costruendo dei mezzi autonomi per raggiungere l'opinione pubblica. "}
{"id": "1062449", "revid": "228587", "url": "https://it.wikipedia.org/wiki?curid=1062449", "title": "Sistema morale", "text": "Nell'ambito della teologia morale, s'intende per sistema morale quella dottrina che, in caso di dubbio riguardo alla liceit\u00e0 di un'azione morale, consente al soggetto di essere moralmente giustificato della scelta personale operata. Nei secoli XVII e XVIII si diffusero nell'ambito della teologia cristiana e della casistica gesuitica vari sistemi morali, che si proposero di comporre gli eventuali conflitti fra libert\u00e0 di coscienza e regola morale ricorrendo a principi poggianti su un consenso universale.\nIl lassismo.\nIl senso comune intende per lassismo una coscienza \"\"lassa\", \"rilassata\" in nome della quale si sminuisce ci\u00f2 che \u00e8 grave giudicandolo di poco conto o veniale, fino a considerare permesso ci\u00f2 che \u00e8 proibito.\nSecondo la teologia morale, la coscienza lassa va invece distinta da quella \"larga\"\" secondo la quale si hanno tanti buoni motivi per agire secondo coscienza per cui anche se la legge morale presenta altrettanti, o anche pi\u00f9 forti ragioni, si deve preferire l'obbedienza alla propria coscienza. Quindi in caso di dubbio nell'operare una scelta morale, la dottrina lassista suggerisce di preferire l'ipotesi prospettata dalla propria coscienza piuttosto che quella imposta dalla legge, anche se non \u00e8 probabile che la prima sia migliore della seconda.\nSecondo la teologia morale, mentre quindi il peccatore trasgredisce la legge di cui riconosce l'obbligatoriet\u00e0 e quindi riconosce la propria colpa per non aver obbedito, il lassista non ne riconosce l'obbligatoriet\u00e0 ma la giudica trascurabile e ritiene di poter compiere l'atto morale in nome della propria libert\u00e0 di coscienza.\nI sostenitori del lassismo agli inizi del XVII secolo furono i gesuiti Antonio de Escobar y Mendoza, E. Bauny, V. Filliucci, e F. Amico. La diffusione delle teorie lassiste caus\u00f2 nella Francia del secolo XVII la cosiddetta \"querela del lassismo\", diretta in primo luogo contro i gesuiti. La casuistica attir\u00f2 le critiche del matematico francese Blaise Pascal (1623-1662), espresse nel pamphlet \"Lettere provinciali\".\nLa dottrina lassista fu condannata nel 1665, nel 1666 e nel 1679 dal Sant'Uffizio e dall'intervento diretto dei papi Alessandro VII e Innocenzo XI.\nIl probabilismo.\nIl teorico di questo sistema morale viene considerato il domenicano spagnolo Bartolomeo de Medina che, nella sua \"Expositio in I-II s. Thomae\", sostenne che non avendo valore la legge di dubbia interpretazione, quando l'opinione opposta \u00e8 pure semplicemente probabile, sia lecito seguirla, anche se \u00e8 pi\u00f9 probabile l'opinione favorevole alla legge. In altre parole, contro la legge incerta prevale la libert\u00e0 di coscienza.\nSe poi si deve operare una scelta tra casi dubbi, \u00e8 ammesso seguire l'opzione probabile, purch\u00e9 sostenuta da almeno un teologo. Quindi anche se l'altro termine della scelta fosse stato confortato e sostenuto dalla legge, \u00e8 lecito seguire l'opinione probabile, dettata dalla propria coscienza, purch\u00e9 sostenuta da un parere autorevole.\nIl probabilismo di de Medina non \u00e8 da confondersi con il \"probabilismo\" filosofico dell'Antica Grecia. Esso risale alla Nuova Accademia platonica, che ebbe come esponenti Lacide scolarca dal 242 a.C. al 224 a.C., Carneade dal 168 a.C. al 137 a.C., Clitomaco dal 127 a.C. al 110 a.C., Filone di Larissa dal 110 a.C. all'80 a.C. circa.\nL'equiprobabilismo.\nIn tale sistema la libert\u00e0 di coscienza ha un peso minore rispetto alla legge morale. Per cui, secondo il suo iniziatore, il gesuita C. Rassler (\u2020 1723), si pu\u00f2 agire secondo coscienza solo se i motivi probabili per farlo siano della stessa importanza (\"\u00e6que probabiles\", 'ugualmente probabili') di quelli prospettati dalla regola morale.\nLa grande diffusione delle teorie probabilistiche ed equiprobabilistiche avvenne ad opera del vescovo Alfonso Maria de' Liguori, santo e dottore della Chiesa, il quale nell'opera \"Istruzione e pratica\" del 1762 sosteneva alla base di quelle teorie morali il principio \"\"Lex dubia non obligat\".\nIl probabiliorismo.\nContro Alfonso Maria de' Liguori si mosse il rigore dell'ordine domenicano con il probabiliorismo sostenuto dai frati italiani Daniele Concina e Vincenzo Patuzzi e dal gesuita spagnolo Tirso Gonz\u00e1lez de Santalla nel secolo XVIII. Non \u00e8 libert\u00e0 che fonda la legge, come sostenevano i probabilisti, ma al contrario la legge prevale sulla libert\u00e0.\nEssi, richiamandosi a San Tommaso d'Aquino affermano recisamente che la liceit\u00e0 di un'azione morale \u00e8 quella che s'ispira alla legge. Questa pu\u00f2 essere violata solo nel caso in cui la coscienza ci detti un'opinione pi\u00f9 probabile (\"probabilior\") per conseguire un bene che altrimenti non si sarebbe raggiunto seguendo alla lettera la legge.\nIl tuziorismo.\nContro tutte le morali lassiste e probabilistiche si oppose sin dal secolo XVII il tuziorismo di cui \u00e8 considerato iniziatore J. Sinnich (1603-1666). Nel dubbio si deve sempre seguire l'opinione pi\u00f9 sicura (\"tutior\"\", 'pi\u00f9 sicuro') che \u00e8 sempre quella prevista e proposta dalla norma. Ogni opinione in contrasto con la legge va respinta - anche se molto probabile.\nIl tuziorismo fu sostenuto dal giansenismo e quindi fu giudicato difforme dalla dottrina cattolica e condannato dal Sant'Uffizio.\nAssertore di una sorta di \"tuziorismo mitigato\" fu il filosofo Antonio Rosmini (1797-1855), che scrisse diversi saggi di teologia morale (\"Principii della scienza morale\" (1831), \"Antropologia in servigio della scienza morale\", (1838), \"Trattato della coscienza morale\" (1839), sulla linea della filosofia di Sant'Agostino e San Tommaso."}
{"id": "1062450", "revid": "33689", "url": "https://it.wikipedia.org/wiki?curid=1062450", "title": "Lassismo", "text": ""}
{"id": "1062454", "revid": "122412256", "url": "https://it.wikipedia.org/wiki?curid=1062454", "title": "Myodes glareolus", "text": "L'arvicola rossastra o arvicola dei boschi (\"Myodes glareolus\" ) \u00e8 un mammifero roditore appartenente alla famiglia dei Cricetidi.\nSecondo recenti studi, si tratterebbe del mammifero pi\u00f9 abbondante in Europa centrale.\nDistribuzione geografica.\nCon numerose sottospecie (\"Myodes glareolus alstoni\", \"Myodes glareolus britannicus\", \"Myodes glareolus caersarius\", \"Myodes glareolus curcio\", \"Myodes glareolus erica\", \"Myodes glareolus garganicus\", \"Myodes glareolus glareolus\", \"Myodes glareolus hallucalis\", \"Myodes glareolus helveticus\", \"Myodes glareolus istericus\", \"Myodes glareolus nageri\", \"Myodes glareolus pirinus\", \"Myodes glareolus ruttneri\", \"Myodes glareolus skomeriensis\") la specie \u00e8 diffusa dai Pirenei ai Monti dell'Altaj, spingendosi a nord fino alla Scandinavia ed al Circolo Polare Artico: alcune popolazioni insulari sono presenti anche in Inghilterra, Irlanda e nel Mar Baltico, dove furono con tutta probabilit\u00e0 introdotte, pi\u00f9 o meno accidentalmente, ad opera dell'uomo.\nIn Italia la specie \u00e8 diffusa praticamente su tutto il territorio peninsulare (penisola salentina e Pianura Padana escluse), dove con ben quattro sottospecie si concentra in particolare sui massicci montuosi della Sila (sottospecie \"curcio\"), del Gargano (sottospecie \"garganicus\"), dell'Aspromonte (sottospecie \"hallucalis\") e sull'arco alpino (sottospecie \"nageri\").\nCome intuibile dal nome comune, l'arvicola dei boschi predilige le aree boschive ben mature (ossia con abbondante copertura sottoboschiva e di lettiera) a regime climatico non troppo caldo: pertanto, la si trova in prevalenza in aree collinari od addirittura montane, mentre risulta assai rara od assente nelle aree costiere, fortemente antropizzate o nelle pianure. Tali esigenze in termini di \"habitat\" ne fanno un ottimo bioindicatore tanto che esso torna utile anche in paleoclimatologia, in quanto la sua presenza allo stato fossile in determinati strati di roccia indica che la zona in periodi remoti ebbe caratteristiche climatiche ben precise, atte ad ospitare questa specie. Nelle aree pi\u00f9 settentrionali del proprio areale, come in Scandinavia, l'animale si trova anche in aree pianeggianti ed aperte (in virt\u00f9 delle temperature medie inferiori della zona) ed entra addirittura nelle case.\nDescrizione.\nDimensioni.\nMisura fino a 15\u00a0cm di lunghezza (di cui un terzo spettano alla coda), per un peso medio di una ventina di grammi: fra le varie sottospecie possono tuttavia sussistere variazioni di peso anche del 300%.\nAspetto.\nL'arvicola rossastra \u00e8 vagamente somigliante a un topo domestico, dal quale tuttavia si distingue per le minori dimensioni degli occhi e la forma del cranio pi\u00f9 arrotondata: rispetto alle altre specie di arvicola, invece, si differenzia nettamente per la coda ed alle orecchie di maggiori dimensioni in proporzione al corpo, cos\u00ec come per alcune importanti differenze a livello cranico (presenza di due radici per ciascun molare, palato dalla forma appiattita).\nIl pelo \u00e8 bruno-rossiccio sul dorso (da cui il nome comune di arvicola rossiccia), mentre tende a schiarirsi sui fianchi, dove \u00e8 di colore bruno-giallastro: sul ventre e sulle zampe il pelo \u00e8 invece biancastro, anche se in alcune sottospecie pu\u00f2 virare verso il giallo od il fulvo. La coda termina in un ciuffetto di peli ed \u00e8 dello stesso colore del dorso, al quale si inframezzano peli pi\u00f9 lunghi e robusti di colore nerastro.\nL'arvicola rossiccia muta il proprio pelo in primavera ed autunno: dopo la muta il colore rimane immutato, mentre varia la sua consistenza. Il manto estivo, infatti, \u00e8 pi\u00f9 sericeo e rado rispetto a quello invernale, dove l'animale presenta inoltre un sottopelo grigiastro per meglio difendersi dalle intemperie e dalle basse temperature.\nBiologia.\nSi tratta di animali sociali e dalle abitudini catadrome, ossia alternano periodi di riposo e di attivit\u00e0 durante le 24 ore: generalmente le ore di attivit\u00e0 totali dell'animale oscillano da due a sei a seconda della stagione, scaglionate in 3-9 periodi attivi alternati a periodi di riposo, con picchi di attivit\u00e0 durante estate ed inverno e valori minimi durante primavera ed autunno.\nL'animale pu\u00f2 scegliere il proprio periodo di attivit\u00e0 anche in base alla concorrenza per il cibo esercitata da altri animali: nelle aree dove l'arvicola rossiccia coabita col topo selvatico dal collo giallo (\"Apodemus flavicollis\"), infatti, essa tende ad avere abitudini perlopi\u00f9 diurne, per evitare di entrare in competizione per il cibo con quest'ultimo.\nDurante il riposo, le arvicole cercano rifugio in complicati sistemi di gallerie che esse stesse scavano immediatamente al di sotto della superficie, avendo cura di realizzare numerosi sbocchi verso l'esterno, generalmente siti in corrispondenza di ceppi o sassi per meglio camuffarli. Spesso le gallerie continuano anche al di sopra del terreno, in quanto vengono scavate anche al di sotto della copertura di fogliame, di erba o di neve.\nLe arvicole si muovono con abilit\u00e0 e cautela nel fitto del sottobosco, preferendo il folto delle felci o l'intrico dei rovi, che, oltre ad offrire una discreta protezione all'animale grazie alle loro spine, sono anche un'ottima fonte di cibo. Spesso e volentieri l'animale si arrampica sugli alberi, il che lo rende pi\u00f9 facilmente avvistabile rispetto alle altre arvicole. In alcuni casi, l'animale pu\u00f2 addirittura utilizzare il nido di qualche uccello posto su qualche albero come proprio rifugio.\nCiascun esemplare stabilisce un proprio territorio, che pu\u00f2 variare in estensione a seconda del periodo dell'anno, dell\"'habitat\" preso in considerazione, della densit\u00e0 di popolazione residente e del rango sociale occupato dal proprietario del territorio, ma solitamente esso non ha mai diametro inferiore ai 45 m, considerando come centro del territorio la camera principale della propria tana sotterranea, posta solitamente a circa mezzo metro di profondit\u00e0. La tana pu\u00f2 tuttavia trovarsi anche sul terreno, fra le foglie morte od in tronchi cavi: l'animale provvede in ogni caso a renderla confortevole imbottendola con foglie, muschio, peli di animali e fibre vegetali.\nAlimentazione.\nLe arvicole sono animali essenzialmente erbivori: nei mesi primaverili si nutrono di erbe, radici, e germogli, mentre d'estate e d'autunno lo spettro alimentare dell'animale si amplia, andando ad includere anche frutti e semi, assieme anche a noci, bacche, grano, orzo e semi di graminacee. Durante tutto l'anno l'animale pu\u00f2 nutrirsi anche di insetti e larve, lumache ed altri piccoli invertebrati, che tuttavia non vanno mai a superare un terzo del totale di cibo ingerito dall'animale.\nDurante l'estate, l'animale pu\u00f2 anche raddoppiare il suo peso in funzione della maggiore quantit\u00e0 di cibo disponibile, per poi tornare al proprio peso forma durante l'inverno, quando il cibo reperibile \u00e8 molto pi\u00f9 scarso. Pu\u00f2 accadere, anche se \u00e8 poco frequente, che l'arvicola rossastra immagazzini nei periodi di abbondanza semi e granaglie all'interno dei fondi ciechi delle proprie gallerie.\nNelle aree in cui sono presenti in gran numero, le arvicole rossicce sono considerate animali nocivi, in quanto tendono a danneggiare le colture ed a rosicchiare la corteccia dei giovani alberi, di solito larici e sambuchi, portandoli alla morte.\nRiproduzione.\nI territori dei maschi (in particolare quelli dei grossi individui dominanti) sono pi\u00f9 grandi rispetto a quelli delle femmine: per questo motivo, il territorio di ciascun maschio andr\u00e0 con tutta probabilit\u00e0 a sovrapporsi con quello di pi\u00f9 femmine, con le quali si accoppier\u00e0 durante il periodo riproduttivo. Quest'ultimo \u00e8 legato al fotoperiodo e va generalmente da aprile ad ottobre, con un picco nel mese di giugno: in caso di annate particolarmente favorevoli o sfavorevoli in termini di presenza di cibo, tuttavia, la durata del periodo degli amori pu\u00f2 espandersi da marzo a novembre (in certi boschi alpini le arvicole si riproducono addirittura durante tutto l'anno, seppure in inverno l'attivit\u00e0 riproduttiva risulta molto ridotta) o limitarsi ai soli mesi di maggio e giugno.\nOgni maschio tenta di accoppiarsi col maggior numero di femmine possibile, arrivando anche a compiere piccole migrazioni, attratto dall'odore della femmina in estro: dal canto suo, la femmina si accoppia anch'essa con numerosi maschi, pur dando la priorit\u00e0 agli individui dominanti residenti nelle vicinanze del proprio territorio piuttosto che agli esemplari \"randagi\" e subordinati. L'estro ha una durata di quattro giorni. Le femmine, infatti, hanno ruolo dominante nei confronti dei maschi, in special modo durante il periodo riproduttivo\nLa gravidanza dura circa tre settimane: la prima gravidanza dell'anno dura solitamente di meno (18 giorni), mentre le successive (fino a cinque in un anno) hanno solitamente durata maggiore, poich\u00e9 la femmina pu\u00f2 rimanere di nuovo gravida mentre sta ancora allattando la figliata precedente e perci\u00f2 molto probabilmente ritarda l'impianto degli ovuli nel proprio utero per evitare di partorire nuovamente mentre sta ancora accudendo i cuccioli. In prossimit\u00e0 del parto, le femmine divengono molto aggressive le une nei confronti delle altre e contraggono i confini del proprio territorio, evitando cos\u00ec di sovrapporre parte del proprio spazio vitale a quello di altre femmine.\nAl termine della gravidanza, la femmina d\u00e0 alla luce nella camera principale della propria tana dai tre ai dieci cuccioli, inizialmente ciechi, sordi e privi di pelo, fatta eccezione per qualche isolata vibrissa sul muso. I peli cominciano a crescere sul dorso a partire dal terzo giorno di vita, ma solo attorno alle 5 settimane di vita la peluria grigia giovanile lascer\u00e0 il posto al manto definitivo. I cuccioli cominciano a sentire a partire dagli 11 giorni di vita, mentre a 12 giorni aprono gli occhi.\nLo svezzamento avviene attorno alle tre settimane di vita, mentre la maturit\u00e0 sessuale sopraggiunge attorno alle nove settimane: le femmine sono tuttavia talvolta in grado di portare a termine delle gravidanze gi\u00e0 a partire dalla quarta settimana di vita, mentre i maschi mai prima dell'ottava settimana. In ogni caso, gli esemplari che si riproducono lo stesso anno della propria nascita generalmente non superano l'inverno, e questo \u00e8 valido in particolare per le femmine. Tutte le femmine raramente arrivano a partorire pi\u00f9 di tre volte nel corso della loro vita.\nPare che la popolazione di arvicole rossastre abbia dei picchi di proliferazione ogni 3-4 anni, ai quali conseguono improvvisi e drastici cali numerici: le motivazioni dietro alla fluttuazione della densit\u00e0 di popolazione sono ancora oggetto di studio. Secondo alcuni \u00e8 dovuto ad un aumento dei predatori (predation hypothesis), le cui popolazioni fluttuano in modo simile, seguendo le fluttuazioni delle popolazioni di prede. Quello che \u00e8 certo \u00e8 le popolazioni di molte specie di micromammiferi fluttuano in maniera sincrona nello spazio e nel tempo.\nLa femmina pu\u00f2 uccidere i cuccioli delle femmine dei territori vicini, cos\u00ec da evitare concorrenza sia per s\u00e9 (una femmina in allattamento richiede fino al 130% di cibo in pi\u00f9) che per la propria progenie, mentre i maschi possono uccidere delle nidiate per far s\u00ec che la femmina vada nuovamente in estro e si accoppi con loro.\nLa speranza di vita media di questi animali in natura, complice la forte pressione venatoria alla quale sono sottoposti da una vasta gamma di animali carnivori (principalmente Barbagianni, allocchi, donnole e falchi) per i quali rappresentano una fonte primaria di nutrimento, \u00e8 di circa un anno e mezzo: in cattivit\u00e0, tuttavia, alcuni esemplari sono vissuti fino a 12 anni."}
{"id": "1062455", "revid": "161374", "url": "https://it.wikipedia.org/wiki?curid=1062455", "title": "Arvicola rossastra", "text": ""}
{"id": "1062457", "revid": "125869088", "url": "https://it.wikipedia.org/wiki?curid=1062457", "title": "Chamaeleo", "text": "Chamaeleo \u00e8 un genere di piccoli sauri della famiglia dei Chamaeleonidae.\nDescrizione.\nRispetto agli altri generi della famiglia, il genere \"Chamaeleo\" non presenta decorazioni del capo particolarmente appariscenti quali corni o strutture similari. In tutte le specie \u00e8 presente una cresta golare, pi\u00f9 vistosa in alcune specie (p.es. \"C.calyptratus\"), quasi impercettibile in altre. Un carattere sinapomorfico del genere \u00e8 la presenza di uno sperone tarsale, pi\u00f9 pronunciato nei maschi rispetto alle femmine.\nDistribuzione e habitat.\nIl genere \u00e8 ampiamente distribuito in Africa ed estende il suo areale all'Europa meridionale, al Medio Oriente, alla penisola arabica e al subcontinente indiano. Una specie (\"C.\u00a0monachus\") \u00e8 endemica dell'isola di Socotra.\nSebbene alcune specie possano ambientarsi nelle foreste di bassa quota e nelle praterie montane, la maggior parte di esse popolano la savana, la macchia e gli ambienti semidesertici, con un'unica specie (\"C.\u00a0namaquensis\") adattatasi al deserto vero e proprio.\nTassonomia.\nComprende le seguenti specie:\nBinomi obsoleti.\nNumerose altre specie attribuite in passato al genere \"Chamaeleo\" sono oggi collocate in altri generi. Tra di esse: "}
{"id": "1062458", "revid": "1522738", "url": "https://it.wikipedia.org/wiki?curid=1062458", "title": "Shah Jahan", "text": "Il nome di Sh\u0101h Jah\u0101n proviene dalla lingua farsi (), che significa \"re del mondo\".\nSh\u0101h Jah\u0101n svilupp\u00f2 l'architettura moghul, ed \u00e8 noto per aver costruito il Taj Mahal in memoria della sua amatissima moglie defunta. Dopo 30 anni di regno, fu arrestato da suo figlio Aurangzeb, che lo depose.\nConsiderato uno degli uomini pi\u00f9 ricchi della sua epoca.\nBiografia.\nAscesa al trono.\nAppena nato, Sh\u0101h Jah\u0101n ricevette il nome persiano di \"Khurram\" (gioioso) che gli venne dato da suo nonno paterno, Akbar. Figlio del Gran Mogol Jah\u0101ng\u012br e della sua seconda moglie, la Principessa di stirpe Rajput Jagat Gosini, dovette contendere il trono ai suoi fratelli sin da giovane.\nNell'Impero Moghul la discendenza al trono non veniva assegnata secondo la regola della primogenitura, ma ogni figlio poteva rivendicare la pretesa alla successione e contenderla agli altri, sia guadagnando il favore del sovrano con le sue imprese, sia eliminando segretamente gli altri pretendenti.\nNel 1607 in occasione del suo quindicesimo compleanno ricevette in dono l'equivalente del suo peso in oro e gemme.\nNel 1611 suo padre spos\u00f2 N\u016br Jah\u0101n, vedova dell'avventuriero Sher Afghan \u02bfAl\u012b Quli Kh\u0101n, la quale divenne presto la favorita del re e la figura predominante alla corte del Moghul, della quale prese il controllo insieme al fratello A\u1e63af Kh\u0101n.\nL'ascesa al trono del principe Khurram fu il risultato di una dura lotta contro numerosi nemici, soprattutto nella corte del Mogul, tra i quali spiccava proprio la sua matrigna N\u016br Jah\u0101n. Khurram aveva guadagnato il favore di suo padre grazie alla sua campagna vittoriosa del 1617 contro la dinastia L\u014ddh\u012b nell'altopiano del Deccan, rendendo sicuri i confini meridionali dell'Impero. Tuttavia, anche se queste vittorie gli avevano fatto guadagnare il titolo onorifico di Sh\u0101h Jah\u0101n Bah\u0101dur (\"Il valoroso Re del Mondo\"), alcuni esponenti della corte, guidati dalla matrigna, complottarono contro di lui. Il maggiore degli ostacoli opposti da N\u016br Jah\u0101n fu il matrimonio della sua prima figlia con il fratello minore di Khurr\u0101m, il Principe Sh\u0101hriyar. L'appoggio della regina a Sh\u0101hryar come pretendente al trono scaten\u00f2 le ire di Khurr\u0101m, che si ribell\u00f2 apertamente all'Imperatore Moghul nel 1622, anche grazie all'appoggio di suo suocero Asaf Khan.\nLa ribellione venne sedata dalle truppe di Jah\u0101ng\u012br nel 1626 e come conseguenza Khurram dovette sottomettersi incondizionatamente. Tuttavia, alla morte di suo padre nel 1627, il Principe Khurram divenne il nuovo Imperatore Moghul con il nome di Sh\u0101h Jah\u0101n, \"Re del Mondo e Signore delle Congiunzioni Favorevoli\", quest'ultimo titolo era da lui particolarmente amato perch\u00e9 ricordava la sua discendenza dalla dinastia musulmana di origine mongola dei Timuridi.\nMatrimonio.\nNel 1612, la figlia di A\u1e63af Kh\u0101n, Arjumand B\u0101n\u016b B\u0113gum (chiamata in seguito Mumt\u0101z Ma\u1e25al, \"Gioiello del Palazzo\"), era stata data in sposa a Khurram, consolidando cos\u00ec il potere a corte di N\u016br Jah\u0101n e di suo fratello. Tuttavia ella prese risolutamente le parti del marito.\nNonostante le sue numerose gravidanze, l'Imperatrice Mumt\u0101z viaggi\u00f2 sempre a fianco del suo sposo, accompagnandolo durante le sue campagne militari prima a favore e poi contro suo padre. Essa fu la favorita di Sh\u0101h Jah\u0101n, che ricambi\u00f2 sempre la sua devozione, eleggendola a sua confidente e pi\u00f9 importante consigliera. Tuttavia, come testimoniano le cronache del tempo, Mumt\u0101z non aspir\u00f2 mai a condividere il potere politico del suo consorte.\nIl regno.\nDopo essersi ribellato a suo padre Jah\u0101ng\u012br gli succedette al trono nel 1627 dopo la sua morte.\nSebbene il regno di suo padre fosse stato relativamente pacifico, durante l'ultima fase sub\u00ec diverse minacce esterne. Sh\u0101h Jah\u0101n oper\u00f2 un cambio di rotta di questa tendenza, sedando la rivolta musulmana del regno di Ahmednagar, respingendo l'invasione dei portoghesi in Bengala e conquistando i regni di Baglana e Bundelkhand a ovest e di Bijapur e Golconda nel Deccan a sud. Tuttavia le vittorie militari di Shah Jahan prosciugarono il tesoro imperiale, poich\u00e9 per assicurarsi i suoi successi l'Imperatore aveva trasformato l'esercito in una potente macchina da guerra, nominando nuovi nobili che avrebbero ingrossato le file del suo esercito con i loro contingenti. \nQuesta dispendiosa politica ebbe anche i suoi frutti positivi proprio in campo economico, promuovendo lo sviluppo di nuovi centri e rotte commerciali e il fiorire dell'artigianato in citt\u00e0 come Lahore, Delhi e Agra, unite tra loro da nuove strade e vie fluviali.\nSh\u0101h Jah\u0101n trasfer\u00ec la capitale dell'Impero da Agra a Delhi, divenuta centro del potere musulmano, che abbell\u00ec di nuovi edifici che testimoniano ancora il suo celebrato gusto estetico in architettura. \nFu durante il suo regno che l'Impero Moghul raggiunse l'apice del suo potere. Gli eventi capitali della storia del suo regno sono la conquista del regno musulmano di Ahmednagar nel Deccan nel 1636, la perdita di Kandahar in favore della Persia nel 1653 e una seconda guerra con i regni musulmani del Deccan nel 1655. Nel 1658 si ammal\u00f2 gravemente e la falsa notizia della sua morte scaten\u00f2 la guerra per la successione tra i suoi figli, Aurangzeb, Murad Baksh, Dara Sukoh e Sh\u0101h Shuja\u02bf. Alla fine di questo conflitto Sh\u0101h Jah\u0101n, che si era schierato a favore di Dara, venne confinato da Aurangzeb nel Forte rosso di Agra dove rest\u00f2 prigioniero fino alla sua morte nel 1666.\nMemoria successiva.\nDurante il suo regno l'architettura indiana visse la sua et\u00e0 dell'oro, Sh\u0101h Jah\u0101n fece erigere numerosi edifici monumentali il pi\u00f9 famoso dei quali \u00e8 lo splendido T\u0101j Ma\u1e25al ad Agra, destinato a essere il mausoleo della sua sposa Mumt\u0101z Ma\u1e25al. Egli fu anche il fondatore della nuova citt\u00e0 di Delhi il cui nome originario era proprio Sh\u0101hjah\u0101n\u0101b\u0101d.\nLe strutture pi\u00f9 notevoli legate al suo regno sono:\nSh\u0101h Jah\u0101n nei resoconti dei viaggiatori europei.\nMolti elementi della biografia di questo Imperatore del regno Moghul provengono dalle memorie lasciate da diversi viaggiatori europei che vissero o visitarono la sua corte imperiale.\nCome gran parte dei suoi predecessori e dei suoi antenati, Sh\u0101h Jah\u0101n aveva nella sua corte diverse mogli, concubine e danzatrici, cosa che venne notata da molti viaggiatori europei. Il viaggiatore italiano Niccol\u00f2 Manucci scrisse, ad esempio, che \u00abl'unica cosa di cui sembra curarsi questo Imperatore \u00e8 la ricerca di nuove donne che servano al suo piacere\u00bb e che \u00abper questo scopo stabil\u00ec una fiera nella sua corte dove non era ammesso nessuno che non fosse donna. Vecchia o giovane, povera o nobile, purch\u00e9 fosse bella\u00bb.\nSempre il Manucci afferma che quando il figlio Aurangzeb lo imprigion\u00f2 nel Forte Rosso di Agra \u00abgli permise di portare con s\u00e9 tutte le sue donne, comprese le danzatrici e le cantanti\u00bb e che \u00abanche quando raggiunse l'et\u00e0 senile costui non perse la sua debolezza per la carne\u00bb.\nI viaggiatori europei riportano anche la sua relazione con Farzana B\u0113gum, sorella della sua sposa Mumt\u0101z Ma\u1e25al, e la voce secondo la quale il figlio di costei fosse in realt\u00e0 figlio di Sh\u0101h Jah\u0101n. Scrive il Manucci: \u00abper mio conto non ho dubbi di questo fatto, poich\u00e9 costui \u00e8 molto somigliante al Principe Dara\u00bb."}
{"id": "1062461", "revid": "767487", "url": "https://it.wikipedia.org/wiki?curid=1062461", "title": "Esacontaedro trapezoidale", "text": "In geometria solida l'esacontaedro trapezoidale \u00e8 uno dei tredici solidi di Catalan, denominato anche execontaedro deltoidale. La sua forma \u00e8 simile a quella di un dodecaedro, in cui ogni faccia pentagonale \u00e8 divisa in 5 aquiloni, ed il suo centro \u00e8 spostato lievemente verso l'esterno.\nPropriet\u00e0.\nLe sue 60 facce sono tutte aquiloni.\nSi tratta dell'unico solido di Catalan che non ha un ciclo hamiltoniano tra i suoi vertici.\nPoliedro duale.\nIl poliedro duale dell'esacontaedro trapezoidale \u00e8 il rombicosidodecaedro, un solido archimedeo.\nAltri poliedri.\nLo scheletro dell'esacontaedro (formato da vertici e spigoli) \u00e8 simile all'unione degli scheletri del dodecaedro e del duale icosaedro. Alcuni vertici dell'esacontaedro sono infatti anche vertici del dodecaedro regolare, dell'icosaedro regolare, oltre che del triacontaedro rombico.\nTagliando alcune porzioni del poliedro e reincollandole dopo aver effettuato delle rotazioni \u00e8 possibile costruire vari tipi di poliedri isomeri all'esacontaedro, come ad esempio i poliedri mostrati qui sotto."}
{"id": "1062462", "revid": "93328", "url": "https://it.wikipedia.org/wiki?curid=1062462", "title": "Sconfitta di Adua", "text": ""}
{"id": "1062466", "revid": "1573940", "url": "https://it.wikipedia.org/wiki?curid=1062466", "title": "Scyllarus arctus", "text": "La magnosella (Scyllarus arctus conosciuta anche come cicala di mare o batti batti, \u00e8 un crostaceo decapodo della famiglia dei Scyllaridae. Non va confusa con \"Squilla mantis\", anch'essa talvolta chiamata \"cicala di mare\" nel linguaggio comune, ma appartenente a famiglia e ordine differenti.\nDescrizione.\nDa 10 ai 15-16 centimetri di lunghezza, non adatta al nuoto. Corpo appiattito, con antenne piatte \"a paletta\", leggermente violacee sui bordi e frastagliate. Carapace bruno, scaglie e spine gialle.\nDistribuzione.\nComune nel Mar Mediterraneo, nel Mare di Marmara, sulle coste del Marocco, Azzorre, Isole Canarie, segnalata anche sulle rive portoghesi. Dai 5 ai 50 metri di profondit\u00e0. \u00c8 una specie rara, protetta in Italia poich\u00e9 sensibile alla pesca ed all'inquinamento.\nSpecie affini.\nMolto simile alla \"Scyllarides latus\" (\"magnosa\"), con cui viene confusa, anche se le dimensioni della \"S. latus\" sono decisamente pi\u00f9 considerevoli. Altro segno di differenziazione \u00e8 il margine delle antenne, frastagliato nella \"S. arctus\" e liscio nella magnosa.\nAlla stessa famiglia appartiene il palibaco (\"Palibacus praecursor\"), oggi estinto."}
{"id": "1062469", "revid": "1776051", "url": "https://it.wikipedia.org/wiki?curid=1062469", "title": "Trasporti in Burundi", "text": "Questa voce raccoglie le principali tipologie di Trasporti in Burundi.\nTrasporti su rotaia.\nRete ferroviaria.\nAssenti\nReti metropolitane.\nAssenti\nReti tranviarie.\nAssenti\nTrasporti su strada.\nRete stradale.\nStrade pubbliche: in totale 14.480\u00a0km (dati 1996)\nReti filoviarie.\nAssenti \nAutolinee.\nNella capitale, Bujumbura, ed in poche altre zone abitate, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nFanno capo al Lago Tanganica.\nTrasporti aerei.\nAeroporti.\nIn totale: 4 (dati 1999)\na) con piste di rullaggio pavimentate: 1\nb) con piste di rullaggio non pavimentate: 3"}
{"id": "1062471", "revid": "1013865", "url": "https://it.wikipedia.org/wiki?curid=1062471", "title": "Virovitica", "text": "Virovitica (, in tedesco \"Wirowititz\", in ungherese \"Ver\u0151ce\", in latino, \"Viroviticza\" o \"Verucia\") \u00e8 una citt\u00e0 della Croazia situata al confine con l'Ungheria poco distante dal fiume Drava sulle pendici settentrionali del monte Bilogora.\nVirovitica storicamente \u00e8 considerata parte della Slavonia mentre la vicina citt\u00e0 di Koprivnica appartiene alla Podravina. \nVirovitica \u00e8 il capoluogo della Regione di Virovitica e della Podravina."}
{"id": "1062483", "revid": "339392", "url": "https://it.wikipedia.org/wiki?curid=1062483", "title": "Maxima Zorreguieta Stefanini Cerruti", "text": ""}
{"id": "1062486", "revid": "29244", "url": "https://it.wikipedia.org/wiki?curid=1062486", "title": "Magnosella", "text": ""}
{"id": "1062487", "revid": "661526", "url": "https://it.wikipedia.org/wiki?curid=1062487", "title": "Kento", "text": "Attivo gi\u00e0 dai primi anni '90, pu\u00f2 essere inquadrato nel filone musicale del rap militante/rap impegnato.\nBiografia.\nNato il 18 novembre del 1976 e cresciuto a Reggio Calabria, Francesco \"Kento\" Carlo si avvicina al microfono nei primi anni '90 mosso da un naturale approccio antagonista e ispirato dal rap combattente delle posse attive in quegli anni. Trasferitosi a Roma nel 1995, Kento si unisce al collettivo de \"Gli Inquilini\", con cui - tra il 2003 e il 2007- produce 4 album. Nel frattempo consolida il suo progetto tra l'hip hop e il reggae (tuttora attivo) con i reggini Kalafro Sound Power, il cui disco d'esordio, \"Solo l'Amore\", vede la luce nell'estate 2007. Esce nel 2009 il suo disco d'esordio solista \"Sacco o Vanzetti\" raccogliendo critiche e recensioni positive Nel 2010 ritorna assieme ai suoi Kalafro con \"Resistenza sonora\", album di rivolta contro l'oppressione della malavita organizzata e delle ingiustizie di uno stato sempre pi\u00f9 avulso, e con l'omonimo singolo \"Resistenza sonora\". \n\u00c8 inoltre il primo rapper di matrice hip hop a partecipare ad una finale del Premio Tenco, nell'edizione 2016.\nNel 2017 \u00e8 stato pubblicato l'ultimo cd del rapper, dal titolo \"Da Sud\". Il video del secondo singolo estratto dal suo nuovo lavoro, dal titolo \"H.I.P. H.O.P.\", realizzato in collaborazione con i Voodoo Brothers, \u00e8 stato presentato in esclusiva da Fanpage.it.\n\u00c8 autore di una rubrica sul quotidiano \"il Fatto Quotidiano\" dal titolo \"Il blog di Kento\".\n\"Sacco o Vanzetti\".\n\"Sacco o Vanzetti\" \u00e8 l'album di esordio da solista di Kento, pubblicato nel dicembre 2009 sotto etichetta Relief Records EU. Ispirato alla vicenda dei due anarchici italiani ingiustamente condannati a morte negli Stati Uniti, Sacco o Vanzetti \u00e8 composto da 15 tracce + 2 tracce bonus, e contiene preziose collaborazioni con artisti della scena Hip Hop e non, tra cui spiccano Tayo \"Hyst\" Yamanouchi, Lord Madness, Jungla Beat, il veterano della scena Hip hop/ punk Chef Ragoo e la band romana Torpedo, che ha curato le musiche della title track. Le produzioni musicali sono affidate al Beatmaker napoletano Matteo \"Peight\" Vitagliano."}
{"id": "1062491", "revid": "29244", "url": "https://it.wikipedia.org/wiki?curid=1062491", "title": "Cannocchia", "text": ""}
{"id": "1062496", "revid": "32658", "url": "https://it.wikipedia.org/wiki?curid=1062496", "title": "Forte Altafiumara", "text": ""}
{"id": "1062497", "revid": "6923", "url": "https://it.wikipedia.org/wiki?curid=1062497", "title": "Visure ipotecarie", "text": ""}
{"id": "1062504", "revid": "436907", "url": "https://it.wikipedia.org/wiki?curid=1062504", "title": "On and On (Jack Johnson)", "text": "On and On \u00e8 il secondo album di Jack Johnson. Nonostante la critica abbia accolto di malumore questo secondo lavoro in studio, grazie a questo album Jack Johnson \u00e8 diventato noto in tutti gli Stati Uniti, proprio grazie alla conferma del sound di Brushfire Fairytales che la critica non ha apprezzato. Si possono trovare anche delle nostalgie di musica reggae tramite il brano \"Wasting Time\", scritto da Johnson in collaborazione con i componenti del suo gruppo. Nell'anno di uscita dell'album, 2003, l'album \u00e8 stato 3\u00ba in classifica di vendite tramite Internet, a conferma della discordanza singolare tra impatto critico e vendite effettive."}
{"id": "1062519", "revid": "6923", "url": "https://it.wikipedia.org/wiki?curid=1062519", "title": "Honda NSR500", "text": ""}
{"id": "1062539", "revid": "157639", "url": "https://it.wikipedia.org/wiki?curid=1062539", "title": "SBCL", "text": ""}
{"id": "1062542", "revid": "968255", "url": "https://it.wikipedia.org/wiki?curid=1062542", "title": "Orchestra d'archi", "text": "Per orchestra d'archi si intende una orchestra formata esclusivamente da strumenti ad arco e cio\u00e8 violini, viole, violoncelli e contrabbassi (violone da gamba). Una grande orchestra d'archi \u00e8 mediamente formata da 16 violini primi, 14 violini secondi, 12 viole, 10 violoncelli ed 8-10 contrabbassi. Un'orchestra media \u00e8 normalmente formata da 12 violini primi, 10 violini secondi, 8 viole, 6 violoncelli e 4-6 contrabbassi. Un'orchestra d'archi da camera \u00e8 formata da 8 violini primi, 6 violini secondi, 4 viole, 3 violoncelli e 2-3 contrabbassi. Nelle orchestre pi\u00f9 grandi il numero dei violini primi pu\u00f2 aumentare a volont\u00e0 fino ad arrivare a 24 e tutti gli altri archi debbono essere dunque aumentati in proporzione. La forma pi\u00f9 ridotta di orchestra d'archi \u00e8 costituita dal quartetto d'archi che \u00e8 formato da un primo violino, un secondo violino, una viola ed un violoncello.\nTra le composizioni per orchestra d'archi si possono ricordare le tredici sinfonie per archi di Felix Mendelssohn."}
{"id": "1062544", "revid": "339392", "url": "https://it.wikipedia.org/wiki?curid=1062544", "title": "US Triestina Calcio", "text": ""}
{"id": "1062552", "revid": "594829", "url": "https://it.wikipedia.org/wiki?curid=1062552", "title": "Lelio Cantini", "text": ""}
{"id": "1062556", "revid": "1234826", "url": "https://it.wikipedia.org/wiki?curid=1062556", "title": "Mumtaz Mahal", "text": "Biografia.\nNata ad Agra con il nome di Arjumand B\u0101n\u016b B\u0113gum, suo padre era un nobile di origini persiane di nome Abd al Hasan Asaf Khan e fratello di N\u016br Jah\u0101n (\"Luce del mondo\"), sposa del Gran mogol Jah\u0101ng\u012br.\nDi fede musulmana, spos\u00f2 il 10 maggio 1612 all'et\u00e0 di 19 anni il principe Khurram, che sarebbe stato incoronato in seguito Imperatore moghul con il nome di Sh\u0101h Jah\u0101n, Divenne la sua terza moglie, ma ben presto fu la sua favorita per tutto il resto della sua vita.\nNon si sa molto della sua figura e della sua vita, tranne che era una donna di straordinaria bellezza ma dotata anche di molte virt\u00f9 morali, che fu amata profondamente da Sh\u0101h Jah\u0101n e che questi fu da lei sempre ricambiato devotamente. Anche prima della sua morte precoce, venne celebrata da numerosi poeti e artisti non solo la bellezza di Mumt\u0101z Ma\u1e25al, ma anche la sua grazia e la sua piet\u00e0 nei confronti dei poveri e dei derelitti. Si dice che persino la luna si vergognasse di comparire in onore della sua bellezza.\nMumt\u0101z Ma\u1e25al segu\u00ec fedelmente suo marito durante le sue campagne militari nel Deccan e in seguito durante la sua ribellione contro il padre nel 1622. La sua dedizione venne sempre apprezzata da suo marito, che le fece dono del trono reale, il \"muhr uzah\".\nNonostante la sua semplicit\u00e0 e il suo disinteresse per i giochi di potere della corte imperiale, Mumt\u0101z divenne presto la consigliera personale dell'imperatore, ottenendo su costui un grandissimo ascendente che spesso ella utilizz\u00f2 per intercedere in favore degli umili e degli esiliati da suo marito. Si dice che fosse molto amante degli elefanti e che non disdegnasse di assistere alle gare di lotta che si tenevano per intrattenere la Corte del Moghul.\nMumtaz diede a Shah Jahan ben quattordici figli, sette dei quali morirono giovanissimi. Ella stessa mor\u00ec di parto a Burhanpur nel Deccan il 17 giugno 1631 all'et\u00e0 di soli 38 anni, mentre era al seguito di Sh\u0101h Jah\u0101n nella sua campagna contro i signori della dinastia L\u014dd\u012b, o L\u014ddh\u012b.\nLa promessa in punto di morte.\nMor\u00ec in seguito a delle complicazioni dovute al parto, durante il travaglio. La leggenda vuole che in punto di morte, dopo aver dato alla luce il suo quattordicesimo figlio, la principessa Gauhara B\u0113gum, Mumt\u0101z chiese come ultimi desideri a suo marito di erigere un monumento come simbolo del loro amore; di sposarsi di nuovo per dare una nuova madre ai loro figli; che sarebbe sempre stato buono e comprensivo con i loro figli; e che avrebbe sempre visitato la sua tomba nell'anniversario della sua morte. L'Imperatore, disperato, giur\u00f2 solennemente e dopo la morte della sua amata rest\u00f2 recluso in assoluta solitudine per un intero anno; quando si mostr\u00f2 nuovamente in pubblico apparve come un uomo emaciato, con la faccia scavata e i capelli completamente bianchi.\nSh\u0101h Jah\u0101n mantenne la promessa fatta alla sua favorita e ordin\u00f2 la costruzione del mausoleo per Mumt\u0101z, il celebre e stupendo T\u0101j Ma\u1e25al, che richiese ben venti anni e l'impiego di gran parte del tesoro imperiale per la sua costruzione."}
{"id": "1062571", "revid": "46291", "url": "https://it.wikipedia.org/wiki?curid=1062571", "title": "Elodea densa", "text": "Elodea densa \u00e8 una pianta acquatica appartenente alla famiglia Hydrocharitaceae.\nDescrizione.\nLa pianta \u00e8 composta da steli che possono raggiungere anche 60\u00a0cm, da cui nascono delle piccole foglioline.\nAcquariofilia.\n\u00c8 una pianta molto utile in acquario, infatti assorbe una gran quantit\u00e0 di nitrati e fosfati, vuole come valori (se coltivata in acquario) ph 7-8, gh 6-22, kh 4-5, buona fertilizzazione. Inoltre la si pu\u00f2 riprodurre tagliando un pezzo di stelo della pianta. La si interra nel substrato (fertile o inerte non c'\u00e8 differenza) e dopo qualche giorno la pianta comincer\u00e0 a crescere."}
{"id": "1062574", "revid": "57342", "url": "https://it.wikipedia.org/wiki?curid=1062574", "title": "Guido Calogero", "text": "Per la sua intensa attivit\u00e0 civile, politica e di pensiero, \u00e8 stato uno fra i pi\u00f9 attivi e impegnati intellettuali del Novecento italiano.\nDiresse l'Istituto italiano di cultura a Londra. Fu membro dell'Accademia Nazionale dei Lincei. Fu professore ordinario di filosofia teoretica alla Sapienza, succedendo sulla cattedra a Ugo Spirito.\nLa vita e la formazione culturale.\nNacque a Roma il 4 dicembre 1904, da padre messinese, Giorgio, professore di francese e da Ernesta Michelangeli, figlia di Luigi. Quest'ultimo, di origini marchigiane, fu professore universitario di letteratura greca e poeta carducciano. Al nonno poeta, Calogero, tra le altre voci che scrisse per incarico della Enciclopedia Italiana (e di queste: \"Socrate\", Platone\", \"Logica\"), ne dedic\u00f2 una.\nLa madre Ernesta era stata la prima studentessa universitaria a giungere alla laurea nell'Universit\u00e0 di Messina. Guido, figlio unico, fu particolarmente curato nella sua formazione culturale sia da parte dei genitori che dei nonni: del resto le sue qualit\u00e0 intellettuali ebbero modo di rivelarsi sin dall'inizio quando, ad appena 16 anni, ebbe pubblicata una raccolta di poesie, dai toni dannunziani, dalla casa editrice Signorelli. Frequent\u00f2 il ginnasio a Pisa e il liceo al \"Mamiani\" di Roma, dove consegu\u00ec la maturit\u00e0 classica con un anno di anticipo, nel 1921. Si iscrisse alla Facolt\u00e0 di Lettere dell'Universit\u00e0 di Roma, dove svilupp\u00f2 i suoi interessi per l'italiano, il latino e il greco. Tuttavia, la lettura di Benedetto Croce e l'esperienza dell'insegnamento di Giovanni Gentile lo portarono a dedicarsi agli studi filosofici.\nNel 1925 si laure\u00f2 con una tesi che fu pubblicata nel 1927 col titolo \"I fondamenti della logica aristotelica\".\nLibero docente (dal 1927) e incaricato (dal 1928) di Storia della filosofia antica alla Sapienza nonch\u00e9 insegnante di liceo, Guido Calogero prest\u00f2 giuramento di fedelt\u00e0 al fascismo nel 1931 . Nominato professore straordinario di filosofia e storia della filosofia all'Istituto Superiore di Magistero di Firenze lo stesso anno, fu promosso a ordinario di storia della filosofia all'Universit\u00e0 di Pisa nel 1934. \nIl liberalsocialismo.\nCalogero, che aveva aderito all'antifascismo e che nei suoi frequenti soggiorni in Germania era stato segnalato dalla polizia come nemico politico, ebbe tuttavia sempre rapporti amichevoli con Giovanni Gentile. Dal 1935 venne chiamato da Gentile a tenere esercitazioni di \"Storia della Filosofia\" alla Normale di Pisa, dove tenne le sue lezioni impegnandosi intellettualmente nel frattempo nell'attivit\u00e0 antifascista clandestina dentro e fuori dalla Scuola.\nIn Toscana conobbe e frequent\u00f2 Aldo Capitini e, dalla loro comunanza del sentire politico, nacque nel 1940 il \"manifesto del liberalsocialismo\".\nL'antifascismo nazionale fu attirato dal loro programma politico, in special modo i giovani che in seguito alla guerra di Spagna stavano scoprendo la vera natura del fascismo. \nIl liberalsocialismo si faceva portatore di un antifascismo etico-politico, distinto rispetto all'antifascismo popolare che si opponeva al regime soprattutto per le proprie difficili condizioni di vita.\nMentre le classi popolari antifasciste confluivano naturalmente nelle file degli organizzati partiti di matrice marxista, i giovani intellettuali si ritrovavano pi\u00f9 adatti all'opposizione etico-culturale di Capitini e degli antifascisti laici borghesi tra cui Luigi Russo, Piero Calamandrei, Ranuccio Bianchi Bandinelli e Alberto Carocci che s'impegnarono, prima ancora dell'entrata in guerra dell'Italia a fianco dei tedeschi, nel diffondere l'antifascismo soprattutto in Toscana.\nDopo l'entrata in guerra dell'Italia, motivo questo preminente nel generare un pi\u00f9 diffuso antifascismo tra le classi popolari, i liberal-socialisti continuarono a fare opposizione prevalentemente nell'ambito dell'antifascismo borghese ed ebbero contatti sporadici e individuali con gli antifascisti cattolici e comunisti. L'elaborazione politica dei liberal-socialisti di Calogero, Norberto Bobbio e Tristano Codignola, si svilupp\u00f2 in via del tutto autonoma da quella di Giustizia e Libert\u00e0. I liberal-socialisti, infatti, prendendo ispirazione dalla dottrina crociana volevano approdare ad un socialismo democratico. Tuttavia, lo stesso Croce fu assai critico verso l'idea di coniugare liberalismo e socialismo, definendo il liberalsocialismo un \u00abircocervo\u00bb , una creatura mitologica ibrida. Il percorso del socialismo liberale di Rosselli con Giustizia e Libert\u00e0 era l'inverso di quello dei liberal-socialisti: da un socialismo aperto e riformatore giungere ad un nuovo sistema liberale. I due movimenti si trovavano comunque concordi nel mettere in atto il punto principale dei loro programmi: rendere quanto pi\u00f9 attivo l'impegno nella lotta al fascismo.\nLa fondazione del Partito d'Azione e il confino.\nIl 4 giugno 1942, Calogero fu tra i fondatori del Partito d'Azione, nella casa romana di suo cognato Federico Comandini; il partito nacque clandestinamente dalla confluenza dei liberal-socialisti di Calogero con i liberal-democratici di Ugo La Malfa e altri esponenti repubblicani. Il programma del nuovo partito prevedeva la nascita di una repubblica italiana e la realizzazione di un'economia mista con la nazionalizzazione dei grandi monopoli industriali e finanziari.\nQuesta pi\u00f9 intensa attivit\u00e0 caus\u00f2 naturalmente l'intervento della polizia e del Tribunale speciale che colp\u00ec duramente con un'ondata di arresti e di denunce gli esponenti del Partito d'Azione. Imputato di \"manifestazioni contrarie alle direttive del Regime\", Calogero fu sospeso dall'insegnamento a tempo indeterminato con privazione dello stipendio. Arrestato dalla polizia fascista a Bari, fu condannato al confino a Scanno, in Abruzzo. Tutte queste misure venivano annullate nell'agosto 1943. A Scanno nel settembre del '43, dopo l'armistizio, incontr\u00f2 un suo ex-discepolo Carlo Azeglio Ciampi, che ader\u00ec al Partito d'Azione.\nL'attivit\u00e0 politica nel dopoguerra.\nFinita la guerra Calogero continu\u00f2 ad impegnarsi per realizzare il suo programma liberal-socialista stringendo maggiormente i rapporti d'amicizia e di comunanza politica con Norberto Bobbio che per\u00f2 si dimostrava piuttosto scettico sulle effettive possibilit\u00e0 che il liberalsocialismo riuscisse ad affermarsi in Italia.\nCalogero continu\u00f2 a militare nel Partito d'Azione che per il suo scarso radicamento popolare ottenne appena 7 seggi alla Costituente (1946) e quindi si dissolse poco dopo. Non per questo termin\u00f2 l'impegno sociale e politico di Calogero che si schier\u00f2 in seguito a sostegno del Fronte popolare nelle cruciali elezioni politiche del 1948, che contrariamente alle speranze della sinistra, segnarono il successo elettorale dei partiti guidati dalla Democrazia Cristiana.\nCollabor\u00f2 alla rivista Il Mondo di Mario Pannunzio dalle cui colonne avvi\u00f2 una campagna di stampa per la scuola laica. \nFu a fianco di Danilo Dolci che denunciava lo strapotere della mafia siciliana appoggiata dal regime politico locale e nazionale.\nNel dicembre del 1955 fu tra i fondatori del Partito Radicale e nel 1958 s'iscrisse tra i candidati nella lista repubblicana-radicale per la Camera dei deputati.\nNel 1963 Calogero con Gennaro Sasso fece rinascere la testata della rivista \"La Cultura\", edita da Il Mulino, indirizzandola a un contenuto prevalentemente filosofico.\nUscito dal partito il 30 ottobre del 1966, ader\u00ec al Partito Socialista Unificato, che riuniva il Psi e il Psdi.\nRitiratosi dalla vita politica attiva, continu\u00f2 a trattare temi sociali come direttore della rivista Panorama. Fu inoltre Direttore de \u00abLa Cultura. Rivista di filosofia, letteratura e storia\u00bb, e sulla copertina della quale fece incidere una riproduzione di un'antica erma di Socrate che reca la famosa frase, tratta dal Critone di Platone (46 b), \u00absono sempre stato tale da non lasciarmi persuadere da nient'altro se non dal discorso che, alla mia ragione, appaia il migliore\u00bb.\nCalogero assunse la direzione di una rivista edita del Grande Oriente d'Italia e lo storico della Massoneria Aldo Alessandro Mola lo d\u00e0 come massone . La partecipazione di Calogero alla Massoneria \u00e8 invece negata dal saggista Diego Fusaro, che sostiene che l'autore della \"filosofia del dialogo\" non fosse massone ma che \u00ab\"...egli accett\u00f2 consapevolmente di dirigere una rivista edita dalla Massoneria di Palazzo Giustiniani e la diresse con il vigore morale che derivava dai suoi convincimenti umanitari\"\u00bb coincidenti con i valori che sono propri della Massoneria quelli della Fraternit\u00e0, della Libert\u00e0, dell'Uguaglianza .\nMor\u00ec a Roma il 17 aprile 1986.\nIl pensiero.\nLa filosofia della presenza.\nLa sua \u00abfilosofia della presenza\u00bb, intesa come continua presenza e consapevolezza dell'io con se stesso (\u00abio non posso mai pensarmi fuori di me; io sono la mia continua consapevolezza\u00bb) comporta la inevitabile responsabilit\u00e0 delle proprie azioni ispirate ai propri principi morali prescindendo da ogni gerarchia di valori che si pretendano assoluti.\nCiascuno di noi si trova quindi a dover operare delle scelte in riferimento ai propri valori: \u00ab\"Ogni valutazione \u00e8 autonoma, compiendosi nella sfera di quella presenza soggettiva, che non pu\u00f2 mai risolversi in nulla d'altro. Sono io che valuto, io che approvo e disapprovo, e che di conseguenza decido\"\u00bb. (G. Calogero, Etica, Giuridica, Politica, II vol. delle Lezioni di filosofia, Einaudi, Torino 1960, III ed., p.\u00a022).\nL'inutilit\u00e0 della metafisica.\nN\u00e9 l'ontologia n\u00e9 la metafisica possono, secondo Calogero orientare le nostre scelte. Se per esempio io decidessi di orientare la mia vita in vista dell'immortalit\u00e0 dovrei concludere che: \u00ab\"L'immortale non ha valore per il solo fatto di essere immortale, ma anzi merita di essere immortale solo se ha valore anche quando \u00e8 mortale. Solo quando un certo tipo di esistenza \u00e8 preferibile, essa merita di diventare eterna: ma il semplice fatto che si annunci eterna non stabilisce che sia preferibile\"\u00bb (G. Calogero, \"L'immortale\", in \"Quaderno laico\", Laterza, Bari 1967, pp.\u00a021\u201322, la citaz. \u00e8 a p.\u00a022). L'immortalit\u00e0, quindi, non serve come principio ispiratore della mia esistenza. \u00c8 al contrario la nostra vita che d\u00e0 senso alle teorie metafisiche che noi sceglieremo. Nessuno potr\u00e0 mai giustificarsi per aver agito obbedendo a regole esterne: la responsabilit\u00e0 di ci\u00f2 che ha fatto con la sua scelta sar\u00e0 sempre e soltanto sua.\nL'etica non determinata dalla logica.\nAlla base di ogni nostra scelta vi dovr\u00e0 essere la scelta dell'etica che secondo C. non pu\u00f2 essere determinata da principi logici. I filosofi hanno cercato spesso di fornire una dimostrazione della necessit\u00e0 logica dell'etica, non capendo, secondo Calogero, che non si pu\u00f2 dimostrare il dovere etico, se quello stesso dovere non \u00e8 sentito da chi lo accetta come tale.\nPer Mario Peretti, invece, una teoria del genere non \u00e8 accettabile: \u00ab\"La logica dimostra e fonda l'etica, non nel senso che preceda temporalmente la buona volont\u00e0, ma nel senso che questa non potr\u00e0 trovare un fondamento razionale, una dimostrazione della giustizia della propria scelta, se non appunto nella logica\"\u00bb (Mario Peretti, \"La filosofia del dialogo di Guido Calogero\", in \"Rivista di filosofia neoscolastica\", 1968, LX, n. 1, pp.\u00a070\u201395, la citaz. \u00e8 a p.\u00a076).\nCalogero controbatte che la tesi di Peretti per esempio dovr\u00e0 essere dimostrata e ci sar\u00e0 qualcuno che lo ascolter\u00e0 perch\u00e9 questi ha compiuto una scelta etica di comprensione e di tolleranza delle idee altrui. Non esiste una Logica al di fuori degli uomini che la realizzano e la utilizzano. Anche ammettendo che la scelta etica fosse fatta previa dimostrazione logica, anche in quel caso, non sarebbe la Logica ad imporla o a dimostrarne la necessit\u00e0, ma sarebbe sempre l'Io a decidere di accettarla. Altrimenti si correrebbe il rischio di un Io che rivolga le responsabilit\u00e0 delle sue scelte a un'entit\u00e0 trascendente che lo manovri e diriga.\nCalogero, nei suoi studi giovanili, ha dunque ricompreso appieno il cuore della logica classica, allontanandosi dai sentieri battuti della tradizione aristotelica consolidata e avvicinandosi, come protagonista, ai risultati delle nuove filosofie novecentesche, pi\u00f9 attente al rapporto tra \u201cl'uomo e la parola\u201d.\nLa teoria sul pensiero greco arcaico.\nGuido Calogero si dedic\u00f2 in modo particolare ai problemi logici del pensiero antico trattati nelle opere: \"I fondamenti della logica aristotelica\" (1927), gli \"Studi sull'eleatismo\" (1932) e nei primi quattro capitoli della \"Storia della logica antica\" (1967).\nNel 1927 grazie ad una borsa di studio Calogero trascorse un lungo periodo presso l'Universit\u00e0 di Heidelberg dove incontr\u00f2 pensatori come Heinrich Rickert, Raymond Klibansky e conobbe l'opera di Ernst Cassirer. Avvalendosi delle conoscenze sul pensiero di questi studiosi e dei suoi studi su Aristotele, egli comincia a definire un concetto di \"et\u00e0 arcaica\".\nMentre Cassirer parlava di un'et\u00e0 mitica dove non si distingueva tra parola e cosa, riferendola al passaggio dal pensiero primitivo a quello razionale adulto, Calogero vi vedeva una \"coalescenza arcaica\", una specie di fusione di linguaggio, realt\u00e0 e verit\u00e0..\nNel primo capitolo della \"Storia della logica antica\", dedicato a \"La struttura del pensiero arcaico\", Calogero espone la sua teoria secondo la quale i greci avevano una visione della realt\u00e0 come \"spettacolo\": la vista era, ed \u00e8, infatti, tra i cinque sensi, quello primario per la specie umana, che mette in contatto diretto con il mondo esterno.\nI Greci, sostiene Calogero, in epoca arcaica non distinguevano dunque tra visibilit\u00e0, esistenza e pensiero: solo ci\u00f2 che era visibile esisteva veramente e quindi poteva essere pensato.\nQuesta interpretazione veniva da Calogero, e successivamente dallo storico della filosofia antica Gabriele Giannantoni, suffragata da una serie di prove indirette:\nLa religione pi\u00f9 antica, quella iniziatica dei misteri sembra contraddire questa teoria. I misteri, infatti, venivano celebrati in luoghi appartati e la stessa parola richiama il buio, la segretezza. In effetti il termine misteri deriva da \"m\u00f9stoi\" (\u03bc\u03cd\u03c3\u03c4\u03bf\u03b9), a sua volta derivato dal verbo \"muo\" (\u03bc\u03cd\u03c9), che significa \"coloro che serrano la bocca e strizzano gli occhi\" come si fa appunto per vedere meglio. I \"m\u00f9stoi\", cio\u00e8, sono quelli che vogliono vedere l'invisibile.\nUna permanenza di questa indistinzione tra essere e pensiero Calogero la riscontra nei suoi studi sugli eleati, e in particolare su Parmenide, il filosofo convinto che pensare ed essere siano la stessa cosa e che non si possa pensare il \"non essere\".\nIndistinzione di ontologia, logica e linguaggio.\nA questo atteggiamento visivo si aggiungeva, secondo la teoria di Calogero, la credenza per i greci arcaici, che solo ci\u00f2 che pu\u00f2 essere pensato pu\u00f2 essere nominato.\nIl nome, cio\u00e8, non ha ancora un significato simbolico e convenzionale ma \u00e8 ci\u00f2 che attribuisce realt\u00e0 alla cosa esistente: la cosa ha quindi il nome che le \u00e8 proprio e questo \u00e8 l'unico che possa avere.\nDa ci\u00f2 deriva la difficolt\u00e0 a dare nome a realt\u00e0 come quella di un fiume, che cambiano continuamente.\nSar\u00e0 Eraclito che stabilir\u00e0 che \"tutto muta, meno la legge del mutamento\" e cio\u00e8 che tutto muta meno la legge intesa come \"logos\", la \"parola\" che acquista il suo valore simbolico e che quindi ci dar\u00e0 stabilit\u00e0 in una realt\u00e0 concepita in continuo mutamento.\nLa sopravvivenza della convinzione che il nome renda reali gli eventi permane per molto tempo nei riti sacerdotali e magici dove la \"formula\", che deve essere pronunziata nella sua esattezza nominale, realizza l'avvenimento invocato.\nAltri riconoscimenti.\nNel 1960 l'Accademia dei Lincei gli ha conferito il Premio Feltrinelli per le Scienze Filosofiche."}
{"id": "1062577", "revid": "2096950", "url": "https://it.wikipedia.org/wiki?curid=1062577", "title": "Gennaro Picinni", "text": "A partire dagli anni cinquanta Picinni da grande impulso alla propria vena artistica, partecipando a diverse competizioni a livello provinciale che accrebbero la sua fama di pittore.\nNei primi anni si dedica alla realizzazione di opere dai toni surrealistici e astrattistici.\nPer tutti gli anni sessanta e anni settanta instancabile percorre la strada del successo.\nAl culmine della sua carriera, essendosi dedicato alla pittura a soggetto religioso, alcuni suoi dipinti sono entrati nelle bacheche dei Musei Vaticani."}
{"id": "1062581", "revid": "46291", "url": "https://it.wikipedia.org/wiki?curid=1062581", "title": "Anubias barteri", "text": "Anubias barteri \u00e8 una pianta acquatica appartenente alla famiglia delle Aracee.\nDescrizione.\nPresenta numerosi rizomi con numerose foglie verdi.\nBiologia.\nLa riproduzione avviene quando la pianta emette il fiore e si ha l'impollinazione, ma questo pu\u00f2 avvenire solo se la pianta \u00e8 emersa.\nDistribuzione e habitat.\n\u00c8 originaria della paludi africane.\nTassonomia.\nSono riconosciute 5 variet\u00e0:\nColtivazione.\n\u00c8 una pianta ombrofila, quindi richiede una luce piuttosto bassa. In presenza di una forte illuminazione, le sue foglie si riempiono di alghe e tende a morire \"soffocata\". Cresce meglio se il suo fondo \u00e8 \"povero\", quindi se ancorata a un legno o a una pietra.\nAcquariofilia.\nGeneralmente \u00e8 una pianta che viene utilizzata negli acquari con ciclidi, dato che spesso risparmiano le loro foglie coriacee."}
{"id": "1062587", "revid": "79968", "url": "https://it.wikipedia.org/wiki?curid=1062587", "title": "Antonio Stornaiolo", "text": "Biografia.\nDopo la maturit\u00e0 classica, si laurea in lettere al Dams di Bologna (110/110 con lode) e nel 1995 diventa giornalista pubblicista. \nComincia la sua carriera artistica nel 1981. Nel 1985 forma con il compagno di studi Emilio Solfrizzi il duo comico Toti e Tata. Nel 1988 fonda a Bari -con Emilio Solfrizzi e Lele Sampietro- il teatro cabaret \"La Dolce Vita\". Nello stesso anno, lui e Solfrizzi, iniziano la collaborazione con l'autore Gennaro Nunziante, con il quale, per quasi un decennio, realizzano programmi televisivi (\"Filomena Coza Depurada\", \"Teledurazzo\", \"Il Polpo\", \"Melensa\", \"Extra TV\", \"Zero a zero\", \"Televiscion\", \"Love Store\") e spettacoli teatrali (\"Se ci sei datti un colpo\", \"West Durazzo Story\", \"The Show must go home\") che riscuotono un grande consenso di pubblico e critica.\nToti e Tata sciolgono il loro sodalizio nel 1998 e Antonio continua a lavorare come presentatore e conduttore, ma anche per il teatro, il cinema e la televisione. Tra i film di cui \u00e8 interprete troviamo \"Fratelli coltelli\" (1997) di Maurizio Ponzi, \"Mari del sud\" (2001) con Diego Abatantuono e -in seguito- \"Buona giornata\" (2012) di Carlo Vanzina e \"Il pasticciere\" (2012) di Luigi Sardiello. Nel 2015 ha partecipato, come attore e produttore, alla realizzazione del film \"Il vangelo secondo Mattei\". \nPer la televisione \u00e8 stato nel cast di \"Regina\" (2001), \"Il padre delle spose\" (2006), \"Il commissario Zagaria\" (2011), \"Volare - La grande storia di Domenico Modugno\" (2013) e \"Tutta la musica del cuore\" (2013).\nHa partecipato nel 2005 come co-conduttore, a fianco di Renzo Arbore, a \"Speciale per me\".\nNel 2016 ha esordito nell'operetta con \"La vedova allegra\" di Lehar per la regia di Federico Tiezzi per la Fondazione Teatro Petruzzelli di Bari ed \u00e8 in scena con \"Pi\u00f9ShakespearePerTutti\", conversazione-spettacolo di cui \u00e8 anche autore e regista.\nNel 2017 ha interpretato il ruolo di Frosch in \"Die Fledermaus\" (\"Il Pipistrello\") di J. Strauss (figlio) per la regia di Daniel Benoin per la Fondazione Teatro Petruzzelli di Bari. "}
{"id": "1062593", "revid": "1652635", "url": "https://it.wikipedia.org/wiki?curid=1062593", "title": "Moscoforo", "text": "Il cosiddetto Moscoforo (, da \u03bc\u03cc\u03c3\u03c7\u03bf\u03c2, \"vitello\", e \u03c6\u03ad\u03c1\u03c9, \"portare\": \"portatore di vitello\") \u00e8 una scultura greca in marmo dell'Imetto di et\u00e0 arcaica (570-560 a.C. circa), alta 162 cm e conservata nel Museo dell'Acropoli ad Atene.\nStoria.\nLa statua fu rinvenuta sull'Acropoli di Atene nel 1863 negli scavi a sud-est dell'Acropoli nella cosiddetta \"colmata persiana\", ovvero il terrapieno in cui erano stati sepolti tutti i resti dei monumenti distrutti dai Persiani nel 480 a.C.\nDescrizione e stile.\nIn questa scultura viene rappresentato un uomo, probabilmente lo stesso offerente, che porta sulle spalle un vitello, secondo uno schema noto sin dal Kriophoros cretese del VII secolo a.C. ora a Berlino. Sul basamento della scultura si legge:\nL'occasione della dedica fatta ad Atena \u00e8 incerta: potrebbe trattarsi del vincitore di una gara che aveva come premio un vitello o di un sacrificio in onore della dea.\nLa figura originariamente era policroma, con occhi di pasta vitrea, avorio e osso. Il viso dell'uomo presenta il cosiddetto \"sorriso arcaico\" (utile per l'arrotondamento degli occhi e della bocca) e lo sguardo diritto, opposto allo sguardo abbassato del vitello. I muscoli sono ben torniti ed hanno una superficie fluida e levigata, collegata alle cadenze lineari del sottilissimo mantello che ricade con due lembi decorativi sul davanti. Da notare la disposizione chiastica delle braccia del giovane e delle zampe del vitello sulle sue spalle, che contribuisce a serrare il rapporto tra le due figure, le partiture orizzontali dell'addome e le forme corporee (specie delle spalle) ben definite, il mantello che addolcisce le linee e crea una continuit\u00e0 tra il gomito e il bacino in una morbida linea di contorno. Come osserva H. Payne, qui, la struttura prevalentemente cubica del kouros greco sembra per la prima volta smorzarsi in una maggiore volont\u00e0 di lavorazione a tutto tondo."}
{"id": "1062604", "revid": "1005847", "url": "https://it.wikipedia.org/wiki?curid=1062604", "title": "Araldo di Crollalanza", "text": "Biografia.\nAraldo di Crollalanza era figlio di Goffredo, direttore dell'Istituto superiore di scienze economiche e commerciali di Bari e celebre araldista e genealogista, e di Maria Giuseppina Amalia Noya dei baroni di Bitetto (Mola di Bari 6 novembre 1868 - Bari 27 dicembre 1941).\nAdesione al fascismo.\nAder\u00ec al fascismo gi\u00e0 nel 1919, e guid\u00f2 gli squadristi pugliesi durante la marcia su Roma. Il 7 gennaio 1922 fu iniziato in Massoneria nella Loggia \"Nazionale\", appartenente alla Gran Loggia d'Italia. Fece carriera tra le file del Partito Nazionale Fascista e nel 1923 divenne console generale della Milizia volontaria per la sicurezza nazionale.\nFu nominato per il biennio 1926-1928 podest\u00e0 della citt\u00e0 di Bari. Eletto Deputato del Partito Nazionale Fascista dal 1924 fino al 1943, fu prima sottosegretario (1928) e nel 1930 ministro dei lavori pubblici (fino al 1935). Si distinse particolarmente per l'impegno nei soccorsi e nella ricostruzione post-sisma, in occasione del terremoto del Vulture avvenuto il 23 luglio 1930.\nDal 1935 al 1943 presiedette l'Opera nazionale combattenti, ed il suo nome \u00e8 in particolare legato alla bonifica dell'Agro Pontino: durante il suo ministero infatti furono create le citt\u00e0 di Littoria (oggi Latina), Sabaudia e Pontinia; mentre durante la successiva presidenza dell'ONC furono create anche le citt\u00e0 di Aprilia e Pomezia, bench\u00e9 le prime siano da ascrivere all'intraprendenza del suo predecessore alla presidenza dell'ONC, il conte Valentino Orsolini Cencelli. Nel 1939 assunse anche la presidenza della Commissione lavori pubblici della Camera dei fasci e delle corporazioni.\nIl ruolo nella RSI.\nNella Repubblica Sociale Italiana fu commissario straordinario per il Senato e la Camera.\nIl secondo dopoguerra.\nArrestato il 13 giugno 1946 per la sua attivit\u00e0 durante il regime, fu rilasciato il 1\u00ba luglio e prosciolto definitivamente nel 1950.\nFu redattore del Giornale d'Italia, fino a quando fu eletto senatore della Repubblica come indipendente nella lista del Movimento Sociale Italiano nel 1953. Fu rieletto per sette legislature, fino alla morte. Nel 1976 si iscrisse al MSI-DN e fu anche capogruppo al Senato dal 1977 al 1986.\nDal 1956 al 1976 \u00e8 anche consigliere comunale di Bari.\nA lui \u00e8 intitolato una parte del lungomare di Bari. Al suo impegno prima come podest\u00e0 e, successivamente, come sottosegretario e ministro durante il ventennio fascista, si devono infatti i lavori di riqualificazione del lungomare della citt\u00e0 di Bari.\nNel corso degli anni gli sono stati intitolati anche una piazza a Latina, una piazza nel Comune di Pomezia a Santa Procula, una via nel Comune di Aprilia ed una nel Comune di Altamura, la piazza della stazione nel comune di Monopoli. Due sculture raffiguranti il busto del politico sono situate a Bari: una all'aperto in piazza \"Eroi del mare\", inaugurata nel 2001 in presenza del presidente dell'Associazione Israele-Italia Alexander Wiesel, mentre l'altra si trova nella pinacoteca provinciale di Bari, dopo che per molti anni era stata nella sala consiliare del comune barese."}
{"id": "1062605", "revid": "1442080", "url": "https://it.wikipedia.org/wiki?curid=1062605", "title": "Lophura imperialis", "text": "Il fagiano imperiale (Lophura imperialis) \u00e8 un fagiano blu scuro di medie dimensioni, lungo fino a 75\u00a0cm, con una zona di pelle nuda rossa sulla faccia, una cresta blu, zampe porpora e piumaggio lucido. La femmina \u00e8 bruna con una corta cresta erettile e la coda e le primarie nerastre.\nIl fagiano imperiale si trova nelle foreste del Vietnam e del Laos. Il suo aspetto ricorda quello di un altro enigmatico uccello del Vietnam, il fagiano vietnamita, ma \u00e8 di dimensioni pi\u00f9 grosse, ha la coda pi\u00f9 lunga e la cresta e la coda blu scuro. La specie pi\u00f9 piccola ha la cresta e le piume centrali della coda bianche.\nNoto in origine solamente a partire da una coppia portata viva in Europa da Jean Th\u00e9odore Delacour nel 1923, questa specie venne riscoperta nel 1990, quando un maschio immaturo rimase nella trappola di un coltivatore di rattan. Un altro maschio immaturo venne catturato nel febbraio 2000.\nQuesto raro uccello non \u00e8 considerato una specie vera e propria, ma un ibrido naturale tra il fagiano vietnamita e la sottospecie \"annamensis\" del fagiano argentato."}
{"id": "1062607", "revid": "1610933", "url": "https://it.wikipedia.org/wiki?curid=1062607", "title": "Fagiano imperiale", "text": ""}
{"id": "1062616", "revid": "138197", "url": "https://it.wikipedia.org/wiki?curid=1062616", "title": "Argiropulo", "text": ""}
{"id": "1062618", "revid": "834", "url": "https://it.wikipedia.org/wiki?curid=1062618", "title": "Videogiochi Namco", "text": "Lista di videogiochi realizzati dalla Namco."}
{"id": "1062621", "revid": "76963", "url": "https://it.wikipedia.org/wiki?curid=1062621", "title": "James Sandecker", "text": "LAmmiraglio James Sandecker \u00e8 un personaggio letterario presente nei libri di Clive Cussler. \u00c8 stato a capo della NUMA fino a \"Odissea\" dove il suo posto \u00e8 stato preso da Dirk Pitt. L\"'ammiraglio\" ha assunto invece la carica di vicepresidente degli Stati Uniti. Si laure\u00f2 presso l'accademia navale degli Stati Uniti nel 1939. Descritto come molto rigido e inflessibile quando assunse le redini della NUMA la sua squadra era costituita solo da una dozzina di elementi, negli anni \u00e8 riuscito a modificare l'organizzazione rendendola molto pi\u00f9 efficiente e con tanti scienziati al suo comando. Sempre all'avanguardia sono le navi della flotta che montano spesso ogni tipo di nuova tecnologia. Negli anni ha costruito la sua rete di conoscenze nel mondo politico che spesso sono determinanti per ottenere le autorizzazioni per le azioni che si rendono necessarie nelle avventure. \u00c8 vegetariano e si tiene in forma correndo tutte le mattine per vari chilometri. Fuma sigari Hoyo de Monterrey, che si fa importare da un suo amico, ed \u00e8 tormentato dal fatto che Al Giordino fumi gli stessi senza che non ne manchi mai nessuno dalla sua riserva personale. Nella trasposizione cinematografica di Recuperate il Titanic! \u00e8 stato interpretato da Jason Robards mentre in Sahara da William H. Macy."}
{"id": "1062622", "revid": "427552", "url": "https://it.wikipedia.org/wiki?curid=1062622", "title": "Centrale fotovoltaica", "text": ""}
{"id": "1062627", "revid": "767487", "url": "https://it.wikipedia.org/wiki?curid=1062627", "title": "Albino Lorenzo", "text": "Ricevette le prime nozioni di disegno dal padre Saverio e si form\u00f2 a Palmi presso l'Istituto magistrale. Nel 1940 inizi\u00f2 a lavorare presso l'Ufficio delle imposte dirette della sua citt\u00e0 e nel 1944 spos\u00f2 Luigia Capua, dalla quale ebbe 18 figli.\nDurante gli anni cinquanta Lorenzo inizi\u00f2 a definire le tematiche della sua opera. Tra il 1957 e il 1960 insegn\u00f2 disegno presso il Seminario arcivescovile tropeano. Negli anni sessanta inizi\u00f2 a partecipare presso mostre collettive nazionali ed internazionali (tra cui a Parigi, Deauville e Nizza in Francia, Knokke in Belgio e a New York negli Stati Uniti. .\nEspose per la prima volta le sue opere in una personale a Catanzaro nel 1962. Fino all'ultima mostra, nell'anno della sua morte nel 2005, ha partecipato ad oltre cinquanta esposizioni personali e ad oltre settanta mostre collettive.\nOnorificenze.\nCavaliere Ordine al Merito della Repubblica Italiana; \nUfficiale Ordine al Merito della Repubblica Italiana"}
{"id": "1062631", "revid": "124123", "url": "https://it.wikipedia.org/wiki?curid=1062631", "title": "Grazio Falisco", "text": "Biografia.\nDi Grazio non abbiamo testimonianze biografiche, se non un verso di Ovidio, che, nelle \"Epistulae ex Ponto\" afferma \"visto che Grazio ha dato le giuste armi a chi caccia\", includendolo in un catalogo di poeti. Sarebbe anche possibile, anche se non certo, che il suo lavoro fosse noto a Manilio.\nL'epiteto \"Faliscus\" non \u00e8 ammesso da tutti: infatti, \"nostris Faliscis\" del v. 40 del suo poema non implica necessariamente che egli fosse nativo di Falerii: ogni italico o anche siciliano potrebbe aver usato la stessa fraseologia e, in effetti, vi \u00e8 una possibilit\u00e0 che fosse siciliano, poich\u00e9 egli cita il fatto di aver visto spesso in difficolt\u00e0 cani immersi nelle piscine bituminose della Sicilia.\n\"Cynegeticon\".\nDi Grazio resta un \"Cynegeticon\", un poema didascalico sulla caccia con i cani, pervenuto in cinque spezzoni per un totale di 536 esametri: in essi, il poeta descrive i vari di caccia, le migliori razze di cavalli e cani, con preziose digressioni di argomento mitologico ed etico-religioso.\nDopo il proemio (1-23), il poeta tratta (24-119) delle attrezzature del cacciatore, dei mezzi di cattura e uccisione e, in secondo luogo (150-541) dei suoi compagni di caccia, cani e cavalli, con una breve sottosezione sul vestiario dei cacciatori. La parte pi\u00f9 lunga \u00e8, comunque, quella dedicata ai cani (150-496), in modo da giustificare il titolo del poemetto; ma, oltre a gestire le loro razze e di allevamento, i loro punti forti e le malattie, Grazio \u00e8, nel complesso, abile a rompere la monotonia tecnica, come detto, con digressioni.&lt;br&gt;Sono, infatti, quattro e riguardano un noto cacciatore (213-62); gli effetti miserabili del lusso sugli esseri umani (310-25), abbastanza curiosamente aggiunti alla prescrizione di una cucina \"casalinga\" per i cani; una grotta in Sicilia (430-66); un sacrificio a Diana (480-96). "}
{"id": "1062632", "revid": "3831", "url": "https://it.wikipedia.org/wiki?curid=1062632", "title": "Gratius Faliscus", "text": ""}
{"id": "1062635", "revid": "714843", "url": "https://it.wikipedia.org/wiki?curid=1062635", "title": "Armando Perotti", "text": "Biografia.\nNacque in una famiglia agiata: suo padre, il tenente Camillo Gaetano Perotti, di Ivrea, era giunto a Bari nel 1862 con la qualifica di capitano del genio militare. Sua madre, Fulvia dei conti Miani, polignanese, era una giornalista e scrittrice di orientamento liberale, discendente da una famiglia della nobilt\u00e0 napoletana. La coppia risiedeva in quegli anni a Bari, ma soleva trascorrere lunghi periodi di villeggiatura a Cassano delle Murge, comune del quale Camillo Gaetano Perotti sarebbe stato sindaco dal 1875 al 1883. L'infanzia di Armando fu contraddistinta dai frequenti spostamenti della famiglia, che nel 1869 si trasfer\u00ec a Gaeta e due anni dopo a Roma, per fare ritorno in Puglia solo nel 1874.\nOttenuta la maturit\u00e0 classica a soli 17 anni, Armando fu dissuaso dalla famiglia dal proseguire gli studi presso l'Accademia Navale di Livorno e si iscrisse alla facolt\u00e0 di Giurisprudenza dell'Universit\u00e0 di Roma. Vi sostenne pochi esami, tanto da decidersi a trasferirsi presto a Firenze, dove ottenne il diploma di abilitazione in materie letterarie ad appena venti anni. Il breve soggiorno romano fu tuttavia per Armando occasione per iniziare le prime frequentazioni delle redazioni giornalistiche. Trasferitosi a Perugia, vi pubblic\u00f2 un volume di sonetti e nel 1889 si laure\u00f2 in giurisprudenza. Stabilitosi nuovamente a Roma, prese a frequentare i circoli culturali della capitale, e strinse amicizia con lo scultore molfettese Filippo Cifariello, che gli trasmise la passione per lo studio erudito della Puglia, sino ad allora negletto. \nIl definitivo ritorno a Bari risale al 1893: Armando Perotti divenne presto uno degli esponenti di spicco dei circoli intellettuali cittadini, e prese a collaborare attivamente a numerose testate giornalistiche e satiriche, tra le quali il \"Fra Melitone\", che in quegli anni aveva ospitato le prime caricature di Frate Menotti, e il \"Corriere delle Puglie\". Nella collaborazione con il Corriere, Perotti manifest\u00f2 la variet\u00e0 dei suoi interessi che spaziavano dall'attualit\u00e0 cittadina alle tradizioni popolari, dal teatro ai problemi sociali. Dopo la morte del padre, nel 1898 si trasfer\u00ec a Castro, nel basso Salento, diradando cos\u00ec la partecipazione alla vita culturale barese e dedicandosi a tempo pieno a quegli studi sulle tradizioni popolari che nel 1908 produssero \"Bari ignota\". Tornato a Bari, Perotti si spos\u00f2 e partecip\u00f2 alle elezioni comunali del 1910, risultando a sorpresa il candidato pi\u00f9 votato. \nNegli anni successivi, oltre a mantenere la collaborazione con il \"Corriere delle Puglie\" pot\u00e9 approfondire le proprie ricerche presso la biblioteca Sagarriga Visconti-Volpi, della quale fu anche direttore, e diede alla luce diverse opere a carattere storiografico. La coeva produzione poetica sarebbe stata pubblicata postuma.\nDopo un periodo di malattia, nel 1924 Perotti mor\u00ec a Cassano delle Murge all'et\u00e0 di 59 anni.\nAttivit\u00e0.\nNella formazione culturale di Armando Perotti influirono le due lauree in lettere e in giurisprudenza, ma anche il clima positivista dei nuovi studi storiografici meridionali.\nLo studio delle fonti, attingendo al patrimonio - sia storico che pubblicistico - lo aiut\u00f2 a costruire la del momento, tra Ottocento e Novecento, bufere e speranze.\nLa sua attivit\u00e0 di scrittore fu strenuamente condotta, tanto da meritare l'attenzione di Benedetto Croce che giudic\u00f2 i suoi libri \"esatti nell'erudizione, storicamente intelligenti, letterariamente sobri e di buongusto\", con attenzione maniacale, l'aspetto pi\u00f9 conosciuto della sua poliedrica personalit\u00e0\nScrittore e poeta si espresse, cogliendo il nesso tra continuit\u00e0 e innovazione, tradizione e cronaca, misura e pathos. Scriveva Luigi De Secly, elzevirista del \"Corriere delle Puglie\": La Terra di Bari ha avuto ed ha molti poligrafi, e alcuni di essi certamente benemeriti, ma un solo artista, Armando Perotti che ha saputo far rivivere storie e leggende e monumenti di Puglia. L'efficacia del Perotti storico rievocatore delle vicende della sua Terra \u00e8 stata ed \u00e8 notevole, certo assai superiore a quella avuta da coloro che lo precedettero, anche se le benemerenze scientifiche di qualcuno di questi ultimi siano certamente maggiori\". Vale la pena tirarlo fuori dal cassetto dell'obl\u00eco per varie ragioni.\nNell'attivit\u00e0 di giornalista collabor\u00f2 con 22 testate, regionali e nazionali, usando la stampa come strumento di lettura della disarmonia costruttiva della storia reale. Pubblic\u00f2 oltre 200 articoli sul \"Corriere delle Puglie\" (poi \"La Gazzetta del Mezzogiorno\"), occupandosi della quotidianit\u00e0 e dei beni culturali, impegnato nel recupero dell'identit\u00e0 e delle radici pugliesi, nella cornice del nuovo Stato unitario.\nPoligrafo e poeta, pu\u00f2 essere considerato il primo critico d'arte del Novecento; coniug\u00f2 estetica e politica, efficienza e giustizia; cre\u00f2 una mitologia barese: intendeva promuovere - attraverso libri e articoli - una coscienza storica (non tollerava le approssimazioni e considerava lo sviluppo una questione di alta e bassa \"coltura\"), un \"Nuovo Umanesimo\".\nAree di interesse furono: la toponomastica, il dialetto, i beni culturali, le questioni urbane, l'ambiente, il lavoro, il mercato. Oltre le notizie della quotidianit\u00e0, scovava le notizie sepolte nelle vecchie carte. Rivalut\u00f2 i Borgia e raccont\u00f2 di Bona Sforza con la forza della narrazione e della retorica. Disse di lui Tosti Cardarelli, nella commossa parola esaltatrice il prof. Angelico, in \"La Gazzetta del Mezzogiorno\", 24 febbraio 1931, parole appunto di elogio, ricordando la sua amicizia con Fra Menotti.\nOpere.\nQuesta opera fa seguito agli scritti raccolti in \"Bari Ignota\" rubrica del \"Corriere delle Puglie\" tra il '19 e il '22.\nRiconoscimenti.\nIniziative a ricordo dello scrittore sono state assunte dai Comuni di Bari, Cassano delle Murge, Polignano a Mare, Bisceglie e Castro. Giornate di studi in suo onore si sono tenute a Bari nel 2003 e nel 2007.\nAl suo nome \u00e8 intitolata una parte del lungomare a sud di Bari: nella localit\u00e0 detta \"Punta Perotti\" era stata avviata nel 1995 la costruzione di un complesso immobiliare in violazione della legge Galasso. Il complesso \u00e8 stato abbattuto nel 2006."}
{"id": "1062639", "revid": "838137", "url": "https://it.wikipedia.org/wiki?curid=1062639", "title": "Lisp Toolkit", "text": "LTK \u00e8 acronimo di Lisp Toolkit, una libreria per la creazione di interfacce grafiche multipiattaforma scritte in Common LISP.\nFunzionamento.\nLTK contiene una serie di funzioni e di classi che convertono i comandi impartiti in Lisp in stringhe nel linguaggio di programmazione Tcl/Tk. Queste stringhe vengono inviate tramite uno stream bidirezionale all'apposito interprete \"wish\" (che deve essere installato sulla macchina), che elabora i comandi presenti nelle stringhe e si occupa della creazione delle finestre e dei widget.\nProgrammi di esempio.\nCaricamento di LTK.\nPrima di poter essere utilizzata, la libreria deve essere caricata dell'implementazione Common Lisp presente nel sistema. Per fare ci\u00f2 conviene prima compilarla\n(compile-file \"ltk\") ;; Compila la libreria\nin modo che sia pi\u00f9 rapidamente caricabile e utilizzabile in futuro tramite i comandi\n(load \"ltk\") ;; Carica\n(in-package :ltk) ;; Entra nel package di LTK\nEsempi contenuti in LTK.\nLa libreria contiene gi\u00e0 due esempi\n(ltktest) ;; Esempio di finestra con vari pulsanti, menu, popup, ecc.\n(ltk-eyes) ;; Occhi che seguono il puntatore del mouse.\nCreazione dell'interfaccia.\nQuesta funzione crea una finestra e al suo interno un pulsante (\"b\", istanza della classe button) con la scritta \"Premi qui\", che stampa in output la scritta \"Hello world!\".\n (with-ltk ()\n (let ((b (make-instance 'button\n :master nil\n :text \"Premi qui\"\n :command (lambda ()\n (format t \"Hello World!~&amp;\")))))\n (pack b))))\nStato di sviluppo.\nLTK \u00e8 in fase di sviluppo e non tutti i widget forniti da Tcl/Tk sono supportati. Ci sono anche alcuni problemi nella comunicazione con l'interprete \"wish\" in Microsoft Windows."}
{"id": "1062641", "revid": "83531", "url": "https://it.wikipedia.org/wiki?curid=1062641", "title": "Fratelli Vianeo", "text": "Allievi di Gustavo e Antonio Branca, pionieri della rinoplastica, i fratelli Boiano divennero cos\u00ec esperti nella tecnica da far coniare il termine \"magia tropoensium\". Da loro apprese tale arte anche il bolognese Gaspare Tagliacozzi, primo ad aver lasciato dei trattati sulla materia.\nIl cognome dei due chirurghi a seguito di alcune variazioni fonetiche, fu storpiato in \"Vianeo\". \nPietro Boiano spos\u00f2 Laura Guarno, la cui nobile famiglia aveva fondato a Tropea l'ospedale in cui furono perfezionate le tecniche di rinoplastica.\nTale tecnica consisteva nel sollevare lembi di pelle dalla parte interna dell'avambraccio del paziente per poi applicarli sul naso mutilo. Il paziente veniva immobilizzato per il tempo necessario alla cicatrizzazione della pelle sul naso.\nA loro \u00e8 stato intitolato il Liceo Scientifico di Tropea (VV). Il cognome dei due fratelli Pietro e Paolo fu Vianeo. Essi seguirono la tradizione di famiglia, del padre Bernardino e del nonno Vincenzo, il quale fu il primo ad usare la tecnica della rinoplastica. Vincenzo Vianeo nacque a Maida ed oper\u00f2 nella sua citt\u00e0 natale.\nFu proprio Vincenzo Vianeo di Maida a far uso per primo delle tecniche relative alla rinoplastica."}
{"id": "1062644", "revid": "93328", "url": "https://it.wikipedia.org/wiki?curid=1062644", "title": "Tg Uno", "text": ""}
{"id": "1062652", "revid": "363629", "url": "https://it.wikipedia.org/wiki?curid=1062652", "title": "Anatossina", "text": "Un'anatossina o tossoide \u00e8 una tossina batterica che, mediante trattamento con formaldeide, \u00e8 stata privata del potere tossico ma non di quello immunogeno, permettendole di conservare la sua capacit\u00e0 d'indurre la produzione di anticorpi specifici neutralizzanti da parte dei globuli bianchi una volta introdotta nell'organismo.\nL'inattivazione avviene attraverso il metodo di Ramon, messo a punto 100 anni fa ma ancora utilizzato. La tossina viene trattata con una soluzione di formaldeide al 4\u2030 per circa 30 giorni ad una temperatura di 37 \u00b0C, fino al raggiungimento della completa detossificazione.\nLe anatossine vengono impiegate come vaccini, come ad esempio quello antidifterico e quello antitetanico. In questo caso la vaccinazione determina la produzione di anticorpi antitossina che, in caso di contagio con i batteri corrispondenti, il \"Corynebacterium diphtheriae\" e il \"Clostridium tetani\", provocano la distruzione delle loro tossine impedendo lo sviluppo della malattia."}
{"id": "1062656", "revid": "1573940", "url": "https://it.wikipedia.org/wiki?curid=1062656", "title": "Lophura edwardsi", "text": "Il fagiano di Edwards (Lophura edwardsi ()) \u00e8 un uccello galliforme della famiglia dei Fasianidi originario del Vietnam centrale.\nDescrizione.\nDimensioni.\nMisura, coda compresa, 58-65 cm; la coda raggiunge una lunghezza di 24-26 cm nel maschio e di 20-22 cm nella femmina. Due maschi esaminati pesavano rispettivamente 1115 e 1100 g, mentre una femmina 1050 g.\nAspetto.\nNel maschio la livrea uniformemente blu-nero metallico, per quanto sobria, \u00e8 indubbiamente appariscente, ed inoltre \u00e8 talmente iridescente da farlo apparire di raso, caratteristica che diviene ancor pi\u00f9 intensa quando l'animale si trova esposto alla luce solare. Il capo \u00e8 caratterizzato da una breve e ispida cresta bianca, molto pi\u00f9 corta rispetto a quelle dei suoi congeneri; i lati della testa presentano evidenti porzioni di pelle nuda rossa attorno agli anelli oculari che si ingrossano e papillano quando il maschio si trova in uno stato di eccitazione o durante il corteggiamento. La coda \u00e8 corta, il becco \u00e8 bianco-verdognolo e le zampe sono rossicce con tarsi dotati di forti speroni. Nella femmina il piumaggio \u00e8 generalmente marrone-grigio senza iridescenze, con ali e coda che presentano sfumature pi\u00f9 calde e nerastre. La cresta \u00e8 praticamente inesistente; le zone di pelle nuda rossa attorno agli anelli oculari sono meno ampie e vellutate rispetto a quelle del maschio; la coda \u00e8 breve e le zampe, rossicce come nel maschio, hanno tarsi privi di speroni, o speroni solo minimamente accennati. I giovani di entrambi i sessi sono molto simili alle femmine adulte, con i maschi che dopo i tre mesi di vita si rendono distinguibili per la presenza di piume blu-nere sparse su tutto il corpo, mentre le giovani femmine sono caratterizzate da variegature nerastre sulla parte alta del dorso (mantellina), sulle scapolari e sulle copritrici.\nNegli esemplari aberranti descritti precedentemente come una specie a parte, il fagiano vietnamita (\"L. hatinhensis\"), il maschio si differenzia per la coppia di timoniere centrali bianche che, assieme alla cresta, possono essere leggermente pi\u00f9 lunghe rispetto a quelle degli esemplari \u00abnormali\u00bb, mentre le femmine di entrambe le forme risultano molto simili, pur essendo quelle di fagiano vietnamita un pochino pi\u00f9 scure. Tuttavia, la presenza di piccole differenze nel piumaggio e l'assenza di sovrapposizioni dell'areale hanno indotto gli studiosi a pensare che il fagiano vietnamita sia una semplice variante di \"L. edwardsi\" e non una sottospecie dello stesso, oppure il risultato di una serie di incroci avvenuti all'interno di una popolazione piccola e isolata; del resto una simile variazione pare essersi verificata anche in cattivit\u00e0 tra esemplari appartenenti alla forma nominale.\nI fagiani di Edwards sono uccelli abbastanza longevi, con il record di un maschio iscritto nel registro genealogico internazionale vissuto sino all'et\u00e0 di 22 anni. Un'altra caratteristica che contraddistingue questi fagiani riguarda le femmine, che a partire dai 6-8 anni di vita possono andare soggette ad una forma di \u00abmascolinizzazione\u00bb (ginandria), condizione abbastanza comune in altre specie come i pesci, e, se pur meno frequentemente, anche nei rettili, ma pressoch\u00e9 unica negli uccelli.\nBiologia.\nSi tratta di una specie dalle piccole dimensioni, perfettamente adattata al tipo di ambiente fitto ed intricato in cui solitamente vive. Predilige le foreste umide di semi-sempreverdi e quelle pluviali di pianura, aree costiere o bassa collina sino a 500 metri di altitudine, pur essendo difficilmente avvistabile sopra i 300 metri; predilige le zone caratterizzate da una lussureggiante vegetazione dominata da rampicanti e con un intricato sottobosco, ma \u00e8 presente anche in foreste secondarie e radure erbose nelle quali suole fare bagni di polvere e di sole.\nRiproduzione.\nAllo stato selvatico non si conosce quasi nulla sul comportamento sociale e riproduttivo della specie, n\u00e9 tanto meno si \u00e8 certi sull'et\u00e0 in cui inizia a riprodursi, che potrebbe essere al primo, al secondo se non addirittura al terzo anno di vita; tuttavia, alcuni indizi portano a presumere che essa sia monogama. Per quel poco che ne sappiamo, il nido viene realizzato direttamente sul terreno e consiste in una buca poco profonda modellata dalla femmina e rifinita grossolanamente con materiali morbidi ed asciutti trovati nelle immediate vicinanze, nascosta nel fitto della vegetazione in un luogo tranquillo e sicuro, al riparo, per quanto possibile, dalle abbondanti piogge. Di norma vengono deposte 2-8 uova, rotonde e di colore rosa disseminato di macchioline fulvo-crema; esse vengono incubate, per quel che ne sappiamo, dalla sola femmina, mentre il maschio rimane appostato nelle immediate vicinanze a fare la guardia. Una volta schiuse, quest'ultimo si riunisce alla famigliola, aiutando con fervore la compagna ad allevare la prole.\nDistribuzione e habitat.\nIl fagiano di Edwards \u00e8 endemico delle regioni centro-meridionali del Vietnam; la massima concentrazione di uccelli si riscontra all'interno della riserva naturale di Ke-Go e nei suoi dintorni, nella provincia di Ha Tinh, ma la specie \u00e8 anche presente in alcune aree delle province di Quang-Tri e Thua Thien-Hue. Il \u00abfagiano vietnamtita\u00bb si trova solitamente pi\u00f9 a nord, in zone collinari ricoperte da fitta vegetazione.\nTassonomia.\nLa specie \u00e8 attualmente considerata monotipica, ma fino a non molto tempo fa venivano riconosciute, oltre a quella nominale, altre due sottospecie, \"L. e. hatinhensis\" e \"L. e. imperialis\", talvolta considerate entrambi come specie a parte. Scoperto nel 1965 in una regione centrale del Vietnam, il \"L. e. hatinhensis\" venne ufficialmente riconosciuto come specie da Vo Quy nel 1975. Ciononostante, alcuni studiosi continuarono a ritenerlo una sottospecie di \"L. edwardsi\". Il suo status tassonomico, tuttavia, non \u00e8 mai stato ben definito ed attualmente esso viene considerato una variante instabile di quest'ultimo creatasi a seguito di fenomeni di inincrocio. Il cosiddetto \u00abfagiano imperiale\u00bb (\"L. e. imperialis\"), invece, \u00e8 risultato essere il frutto dell'incrocio tra esemplari di fagiano di Edwards e individui della sottospecie \"annamensis\" del fagiano argentato (\"L. nycthemera\").\nConservazione.\nScoperto e descritto per la prima volta nel 1896, del fagiano di Edwards (cos\u00ec chiamato in onore dell'ornitologo e paleontologo francese Alphonse Milne-Edwards, che fu direttore del Museo di Storia Naturale di Parigi) non se ebbe pi\u00f9 notizia sino al 1923, quando Delacour, nel corso di una spedizione, ritrov\u00f2 la specie nell'Annan, cos\u00ec come veniva chiamata all'epoca la regione centrale del Vietnam. La specie, secondo gli organismi preposti al controllo, sembra destinata ad estinguersi in tempi relativamente brevi a meno che non si intervenga tempestivamente con efficaci misure di conservazione. Gli \"habitat\" storici dove viveva abitualmente sono ormai andati distrutti, spogliati di quella che sino a non molti decenni fa corrispondeva ad una lussureggiante vegetazione primaria dal massiccio uso di prodotti chimici e/o defolianti fatto dagli americani durante la guerra del Vietnam, e successivamente convertiti dai locali in aree agricole. Tuttavia la perdita di \"habitat\" naturale \u00e8 continuata e le cose non sono migliorate, dato che il disboscamento \u00e8 ancora in atto, soprattutto in pianura, con intere foreste andate distrutte e con le poche rimaste sotto forte pressione e in lenta agonia, soggette come sono a tagli continui e spesso incontrollati, che fanno s\u00ec che le gi\u00e0 piccole e frammentate popolazioni siano in continuo calo. Non bisogna inoltre dimenticare la caccia e le catture non autorizzate, effettuate a terra sfruttando le trappole normalmente utilizzate per i mammiferi, di soggetti vivi che vanno ad incrementare il commercio illegale di animali. In ogni caso i dati elaborati e basati su notizie provenienti dai luoghi di origine non bastano a tracciare un quadro preciso sullo stato attuale della specie, che rimane pi\u00f9 che mai confuso. Si ritiene, tuttavia, che ne rimangano ormai meno di 250 individui."}
{"id": "1062657", "revid": "1543377", "url": "https://it.wikipedia.org/wiki?curid=1062657", "title": "Croce Gloriosa di Dozul\u00e9", "text": "La Croce Gloriosa di Dozul\u00e9 \u00e8 una croce mai realizzata, ma che alcune persone desiderano venga eretta nel comune francese di Dozul\u00e9. Le apparizioni che spinsero al progetto della croce sono condannate dalla Chiesa cattolica e i sostenitori della croce di Dozul\u00e9 non sono considerati in comunione con la Chiesa di Roma. \nDovrebbe essere tutta illuminata, alta 738 metri (pari alla quota del Golgota) con bracci di 123 metri (cio\u00e8 con le dimensioni verticale e orizzontale in rapporto di 6 a 1).\nLa denominazione \"Croce Gloriosa\" di Dozul\u00e9 la distingue dalle \"Croci d'Amore\", riduzioni in scala di 1 a 100 realizzate da seguaci di Dozul\u00e9 in alcuni paesi del mondo (Francia, Italia, Messico, Argentina, etc,).\nIl culto.\nLa Croce di Dozul\u00e9 prende il nome dalla cittadina francese dove tra il 1972 e il 1978 Ges\u00f9 sarebbe apparso per quarantanove volte a Madeleine Aumont, moglie di un operaio e madre di cinque figli, alla presenza dell'Abate Victor L'Horset e di alcune religiose, dettando una serie di insegnamenti, moniti per l'umanit\u00e0, tra cui la \"Preghiera di Dozul\u00e9\" e messaggi di un prossimo \u00abritorno del Cristo-Re\u00bb .\nLa preghiera di Dozul\u00e9.\nSecondo le parole di Madeleine Aumont del 2 gennaio 1976, le presunte apparizioni consentirebbero di conoscere la promessa di Ges\u00f9 alla Chiesa, e non ad una setta:\n\u00abIo prometto alle anime che andranno a pentirsi ai piedi della Croce Gloriosa e che reciteranno tutti i giorni la Preghiera che ho insegnato loro, che in questa vita Satana non avr\u00e0 pi\u00f9 potere su di loro, e che per un periodo di sozzura, in un istante essi diverranno puri e saranno figli di Dio per l'eternit\u00e0. Mio Padre la cui Bont\u00e0 \u00e8 Infinita, vuol salvare l'Umanit\u00e0 che \u00e8 sull'orlo del precipizio. Mediante quest'Ultimo Messaggio dovete prepararvi.\u00bb.\nLe richieste di indagine canonica.\nIl racconto integrale delle parole che Ges\u00f9 avrebbe \"dettate\" a Madeleine Aumont \u00e8 stato redatto grazie ai \"Quaderni di Maddalena\" e ai verbali del parroco e delle suore che affermarono di aver assistito agli avvenimenti.\nIl parroco di Dozul\u00e9, L'Horset, diede ordine alle suore di redigere un verbale ad ogni apparizione e di trasmetterlo al Vescovo di Bayeux-Lisieux, Jean Badr\u00e9, il quale si rifiut\u00f2 di trasmettere al Papa il verbale del 1975.\nNel 1981 un missionario di passaggio a Dozul\u00e9, Jean Marie, credendo nel messaggio, lo consegn\u00f2 a Giovanni Paolo II nel corso di un pellegrinaggio a Roma poco tempo dopo l'attentato. Nel 1983, Padre Gr\u00e9co, gesuita, confessore del Papa, esperto al Concilio Vaticano II e consulente pontificio, convoc\u00f2 per tre giorni un architetto parigino e sua moglie, sedicenti testimoni delle apparizioni e un gruppo di simpatizzanti del messaggio. \nPadre Gr\u00e9co propose di redigere una breve lettera per Giovanni Paolo II per chiedergli di fare aprire un'indagine canonica dal Vescovo di Bayeux-Lisieux, responsabile della Diocesi. \nPadre Gr\u00e9co consegn\u00f2 personalmente la lettera a Papa Giovanni Paolo II che incaric\u00f2 il Vescovo di aprire un'inchiesta canonica. L'indagine canonica disposta dal Vescovo ha ricevuto critiche da sostenitori del fenomeno. (vedi: L'Avvenire prima dell'anno 2000 - ed. Segno).\nUna commissione diocesana port\u00f2 a conclusioni negative. Il cardinale Ratzinger, rivolgendosi al Vescovo si espresse dicendo: \u00abLa Congregazione\u2026 non dubita che seguirete ulteriormente questa vicenda con la stessa prudente vigilanza, e che prenderete all'occorrenza le misure opportune che in questa materia competono alla vostra personale autorit\u00e0 episcopale.\u00bb\nQuindi la Congregazione conferma e sostiene l'autorit\u00e0 del vescovo locale che vieta il culto di questi presunti fenomeni.\nIl 24 giugno 1985 il Vescovo di Bayeux-Lisieux pubblic\u00f2 un'ordinanza ufficiale di non riconoscimento della soprannaturalit\u00e0 e di divieto del culto pubblico.\nLa posizione della Chiesa cattolica.\nLa posizione della Chiesa Cattolica \u00e8 espressa dal Vescovo di Bayeux-Lisieux che ne ha vietato il culto. \nNel maggio 2011, Mons. Boulanger, Vescovo della Diocesi di Beyeux- Lisieux, ha riaperto il caso \"Dozul\u00e9\" istituendo una nuova Commissione di Inchiesta.\nDiffusione del culto.\nIl culto di questa croce si \u00e8 diffusa in varie parti del mondo, sostanzialmente senza l'approvazione della Chiesa e spesso senza informare gli Ordinari del luogo, in alcuni casi i Vescovi."}
{"id": "1062658", "revid": "1610933", "url": "https://it.wikipedia.org/wiki?curid=1062658", "title": "Fagiano di Edwards", "text": ""}
{"id": "1062661", "revid": "1728", "url": "https://it.wikipedia.org/wiki?curid=1062661", "title": "Quarzo Rosa", "text": ""}
{"id": "1062662", "revid": "729019", "url": "https://it.wikipedia.org/wiki?curid=1062662", "title": "Fronte islamico unito per la salvezza dell'Afghanistan", "text": "Il Fronte islamico unito per la salvezza dell'Afghanistan (dari: \"Jabha-yi Muttahid-i Islami-yi Milli bara-yi Nijat-i Afghanistan\"), conosciuto in Occidente anche come Alleanza del Nord, \u00e8 un'organizzazione politico-militare fondata dallo Stato islamico dell'Afghanistan nel 1996.\nSi tratta dell'unione di diversi gruppi combattenti afghani comandati dai cosiddetti \"Signori della guerra\", in precedenza belligeranti tra loro, con lo scopo di combattere i talebani. Alla fine del 2001, grazie anche all'intervento statunitense, il Fronte \u00e8 riuscito a riconquistare gran parte dell'Afghanistan, sottraendolo ai talebani.\nNonostante i timori di un nuovo periodo di instabilit\u00e0 politica nati in seguito alla sconfitta dei talebani, l'organizzazione ha deciso di riconoscere il nuovo governo afghano.\nIn seguito alla presa del potere dei talebani del 15 agosto 2021, molti capi combattenti della storica Alleanza del Nord sono tornati in attivit\u00e0, sotto la guida di Ahmad Massoud, nella resistenza del Panjshir.\nStoria.\nLa nascita e gli anni '90.\nI Mujaheddin che avevano combattuto contro l'Unione Sovietica e avevano fondato lo Stato islamico dell'Afghanistan, negli anni '90 dovettero fronteggiare l'attacco dei talebani. Nel 1996, con la caduta di Kabul in mano talebana, alcuni signori della guerra, tra cui Rashid Dostum, non vollero riconoscere il neonato ordine talebano. L'organizzazione raccolse dunque diverse fazioni, con idee politiche opposte, con lo scopo di combattere militarmente il regime, senza tuttavia offendere l'ideologia di nessuno dei componenti interni.\nAll'interno del Fronte erano presenti per lo pi\u00f9 tre gruppi etnici: i Tagiki (la seconda etnia pi\u00f9 grande dell'Afghanistan, che comprende il 27% della popolazione), gli Hazara (tra il 9% e il 25% della popolazione) e gli Uzbeki (9% dell'Afghanistan). Anche molti ex-membri del governo comunista afghano sostenuto dall'Unione Sovietica erano presenti all'interno dell'organizzazione.\nNonostante fosse riconosciuto da gran parte della comunit\u00e0 internazionale come il vero governo afghano, il Fronte controllava solo il 30% del paese, tra cui le province di Badakhshan, Kapisa, Takhar e parte del Parvan, Konar, Nurestan, Laghman, Samangan, Konduz, Ghowr e Bamian. Tutte queste zone sono situate nel nord del paese, e questo spiega il nome di Alleanza del nord, con cui l'organizzazione \u00e8 stata in seguito ribattezzata dai media.\nIl presidente Burhanuddin Rabbani era il capo politico del Fronte, ma aveva scarso potere e il suo governo fu caratterizzato da notevole instabilit\u00e0 politica. Il Ministero della difesa, gestito da Ahmed Shah Massoud e Mohammed Fahim, fu l'unico organo governativo stabile durante questa fase. Massoud fu probabilmente la figura di maggior rilievo dell'organizzazione. 10.000 dei 40.000 soldati del Fronte erano sotto il suo comando, ed erano quelli con il miglior addestramento ed equipaggiamento. Altri leader importanti furono Abdul Rashid Dostum, Mohammed Fahim, e Ismail Khan. Dostum fu anche vicepresidente al fianco di Rabbani, con potere di nominare sei ministri, tra cui quello della difesa e quello degli affari esteri. Dostum era anche il comandante militare dell'Afghanistan del nord.\nPrima dell'11 settembre 2001, Russia, India e Iran fornivano aiuti al Fronte, mentre Pakistan, Arabia Saudita e gli Emirati Arabi Uniti si schierarono con i talebani. La guerra civile prosegu\u00ec fino al 2001 a fasi alterne, senza che n\u00e9 i talebani, n\u00e9 il Fronte riuscissero a ottenere vittorie significative.\nIl 2001 e la guerra in Afghanistan.\nIl 13 settembre 2001 venne confermata la morte di Massoud, ucciso quattro giorni prima da infiltrati di al-Qa'ida che si erano presentati all'organizzazione come giornalisti. Massoud fu sostituito da Mohammed Fahim, il secondo comandante pi\u00f9 alto in grado di etnia Tagika. Tra il novembre e il dicembre 2001, il Fronte riusc\u00ec a riacquistare il controllo di gran parte del paese, compresa la capitale Kabul. Contribuirono in gran parte al successo gli attacchi aerei nel corso dell'invasione condotta dagli USA. Il Fronte ebbe una presenza molto forte all'interno del governo provvisorio afghano guidato da Hamid Karzai. Fahim divenne vicepresidente e ministro della Difesa, Yunus Qanuni fu nominato ministro dell'Istruzione e Consigliere alla sicurezza, e Abdullah Abdullah divenne ministro degli Esteri.\nKarzai, contrariamente a quanto prospettato dalla comunit\u00e0 internazionale, nelle elezioni del 2004 decise di liberarsi della ingente presenza governativa del Fronte, e scelse come candidato vicepresidente Ahmad Zia Massoud, fratello minore del defunto Ahmad Shah Massoud. Karzai vinse facilmente le elezioni, ottenendo il 55,4% dei voti, seguito da altri tre leader del Fronte: Qanuni (16,3%), Mohammed Mohaqiq (11,7%) e Abdul Rashid Dostum (10%).\nAttualmente il Fronte si \u00e8 diviso in diverse fazioni politiche. Si crede che molti Tagiki e Hazara, tra cui Mohammed Fahim, Mohammed Mohaqiq e Abdullah Abdullah, si siano uniti all'alleanza politica di Qanuni. Quest'ultimo \u00e8 stato eletto presidente della camera bassa del parlamento afghano, ed \u00e8 da molti considerato il vero leader dell'opposizione a Karzai. Un altro gruppo rilevante emerso dall'organizzazione, composto per lo pi\u00f9 da uzbeki, si \u00e8 formato intorno alla figura di Dostum, in opposizione a Fahim nel periodo del governo provvisorio. Infine, diversi ex-membri del fronte, tra cui Rabbani, appoggiano ora Karzai.\nGran parte della forza militare del Fronte \u00e8 confluita nell'esercito regolare afghano o \u00e8 stata smantellata. Ci\u00f2 ha permesso di diminuire i rischi che ex-membri dell'organizzazione potessero insorgere militarmente contro il nuovo governo.\nIl 2021 e la resistenza del Panjshir.\nDopo vent'anni di lotta contro i talebani e la terza caduta di Kabul si riorganizza, nella valle del Panjshir, la resistenza anti-talebana sotto la guida di due \"leader\", il figlio di Ahmad Massoud e l'autoproclamato presidente \"ad interim\" Amrullah Saleh.\nUn mese dopo la valle viene conquistata e Massoud fugge in Tagikistan.\nFazioni.\nL'organizzazione era composta da circa 5 fazioni di combattenti mujaheddin. L'Iran e la Turchia lo consideravano composto da sette.\nEsse erano:\nCritiche.\nLa comunit\u00e0 afghana e quella internazionale hanno spesso criticato il Fronte per aver avuto scarso rispetto dei diritti umani. I signori della guerra avevano grandissimo potere all'interno dei territori da loro controllati, governati da leggi spesso definite draconiane. Lo Human Rights Watch ha pubblicato documenti circa fenomeni di rapimento, esecuzione, stupro, arresto arbitrari rivolti nei confronti della popolazione civile.\nL'Associazione rivoluzionaria delle donne dell'Afghanistan (RAWA), un'associazione per i diritti delle donne afghane, ha accusato il Fronte di essere la continuazione dell'oppressione talebana."}
{"id": "1062663", "revid": "256896", "url": "https://it.wikipedia.org/wiki?curid=1062663", "title": "Alleanza del nord", "text": ""}
{"id": "1062666", "revid": "1522738", "url": "https://it.wikipedia.org/wiki?curid=1062666", "title": "Bahadur Shah I", "text": "Nato a Burhanpur, fu il quarto figlio del Gran Mogol Aurangzeb. Durante il regno di suo padre fu nominato governatore dei territori nord-occidentali dell'Impero Moghul. Le province sotto la sua amministrazione comprendevano i territori del Punjab dove il potere dei Sikh era diventato sempre maggiore. A differenza della politica di Aurangzeb, che seguiva in maniera rigida l'ortodossia islamica, e che per questo perseguiva con fervore fanatico tutti i credenti delle fedi non-islamiche, in particolare Hindu e Sikh, Bah\u0101dur cerc\u00f2 sempre di non eseguire gli editti dell'Imperatore o di applicarli in maniera molto blanda nel suo governatorato. Ci\u00f2 permise a Bah\u0101dur di mantenere una pace relativa nei territori sotto la sua giurisdizione, senza mai dover affrontare alcuna rivolta, stringendo anzi dei cordiali rapporti con il guru dei Sikh Gobind Singh.\nRegno di Bah\u0101dur.\nDopo la morte di Aurangzeb nel 1707, segu\u00ec una violenta lotta fratricida per la successione al trono di Gran Mogol. Uno dei suoi fratelli, il Principe A\u02bf\u1e93am Sh\u0101h, si autoproclam\u00f2 Imperatore e marci\u00f2 con il suo esercito su Delhi ma venne sconfitto dall'esercito fedele a Bah\u0101dur. \nDopo aver ottenuto il trono con il nome di Bah\u0101dur Sh\u0101h I, il nuovo Imperatore dovette subito affrontare le minacce che incombevano sull'Impero Moghul e causate dalla politica ortodossa di suo padre. L'intolleranza religiosa di Aurangzeb, infatti, aveva imposto con un certo successo la legge islamica ma a spese di importanti gruppi tribali e dinastici come i Sikh, e i Rajput e i Maratha. Questi ultimi, sotto la guida del loro leader di fede Hindu Shahaji, avevano conquistato una notevole porzione della pianura di Decca dando vita all'Impero Maratha che sarebbe divenuto sempre pi\u00f9 potente al punto di conquistare e sottomettere l'intero Impero Moghul.\nLe continue ribellioni scatenate da Aurangzeb avevano portato una grave instabilit\u00e0 al regno, che, dopo la sua morte e sotto il regno di Bah\u0101dur, avrebbe portato a una lenta decadenza e al progressivo smembramento dell'Impero Moghul. \nNonostante i tentativi di mediazione con le forze ribelli da parte di Bah\u0101dur, di convinzioni pi\u00f9 moderate, l'anarchia all'interno dell'Impero era ormai inarrestabile. A ci\u00f2 si aggiunga anche l'insufficiente abilit\u00e0 militare di Bahadur che non lo aiutarono nel suo tentativo di ripristinare e imporre nuovamente l'autorit\u00e0 imperiale sui territori ribelli.\nEgli mor\u00ec dopo un breve regno di cinque anni a Lahore mentre progettava la modifica dei Giardini di Shalimar ed a lui succedette suo figlio Jah\u0101nd\u0101r Sh\u0101h."}
{"id": "1062670", "revid": "1915706", "url": "https://it.wikipedia.org/wiki?curid=1062670", "title": "Carbidopa", "text": " \nLa carbidopa (o S-(\u2212)-carbidopa) \u00e8 una molecola usata come farmaco assieme alla L-DOPA nel trattamento della malattia di Parkinson.\nViene somministrata insieme a quest'ultima perch\u00e9, essendo una molecola che inibisce la DOPA decarbossilasi, blocca la conversione della L-DOPA in dopamina a livello periferico permettendo cos\u00ec ad essa di esplicare la sua azione a livello del sistema nervoso centrale. La conversione (per decarbossilazione) della L-DOPA a dopamina non \u00e8 inibita a livello del sistema nervoso centrale in quanto la carbidopa non attraversa la barriera ematoencefalica. Si noti che la stessa dopamina non \u00e8 in grado di attraversare tale barriera, la L-DOPA invece pu\u00f2 attraversare la barriera ematoencefalica e agire da profarmaco per la dopamina.\nL'enzima, infatti, riconosce la molecola come simile alla dopamina ma essendoci un metile vicino al carbonile non si ha attacco per impedimento sterico del metile stesso.\nL'inibizione delle decarbossilasi periferiche aumenta la quota della L-DOPA disponibile per passare la barriera ematoencefalica."}
{"id": "1062673", "revid": "123789310", "url": "https://it.wikipedia.org/wiki?curid=1062673", "title": "V\u01eblva", "text": "La v\u01eblva (o vala, plurale v\u01eblur) \u00e8 una maga esperta nella divinazione e negli oracoli: veniva consultata anche dagli d\u00e8i, ai quali predisse le vicissitudini future della famiglia divina (cio\u00e8 la morte di Baldr e la fine dell'universo).\n\u00c8 una veggente e una sacerdotessa presso il popolo dei Germani e nei paesi nordici.\nEtimologia.\nIn norreno antico \"v\u01eblva\" significa \"portatrice della bacchetta\" o \"portatrice del bastone magico\". \nDeriva dal proto-germanico *\"walw\u014dn\", collegato alla parola \"wand\", bacchetta (in norreno \"vole\", \"v\u01eblr\"). \"Vala\", viceversa, \u00e8 una forma letteraria di \"V\u01eblva\".\n\"Sp\u00e1kona\" o \"sp\u00e6kona\" \u00e8 \"veggente, colui che vede\", dall'antico norreno \"sp\u00e1\" o \"sp\u00e6\", radice comune con il termine inglese \"spy\", col latino \"specio\" (io vedo\"), tramite il proto-germanico \"*spah-\" e il sanscrito \"sp\u00e1\u00e7ati\", \"p\u00e1\u00e7yati\" (\"vede\"), quindi col proto-indoeuropeo \"\" (vedere, osservare).\nRituali.\nLe v\u01eblur erano deputate al sei\u00f0r, una pratica estatica e di divinazione che pu\u00f2 implicare anche comportamenti giudicati ambigui o vergognosi se praticati da uomini.\nLo stesso Odino, anche se dio delle arti magiche, preferiva praticarli raramente; nonostante ci\u00f2, Loki, nella Lokasenna, accusa per questo Odino di avere \"modi effeminati\".\nPer quanto rari, \u00e8 riportato qualche v\u01eblva di sesso maschile (\"sei\u00f0ma\u00f0r\"), visto come non virile ed effiminato, perci\u00f2 chiamato ergi (o argr) e ni\u00f0r, una delle peggiori accuse che potessere essere rivolte a un uomo. "}
{"id": "1062674", "revid": "767487", "url": "https://it.wikipedia.org/wiki?curid=1062674", "title": "Il silenzio sul mare", "text": " \u00e8 un film del 1991 diretto da Takeshi Kitano.\nTrama.\nShigeru \u00e8 un sordo che vive la sua vita apaticamente, diviso fra il lavoro part-time da netturbino e le silenziose passeggiate sul mare con la sua fidanzata (anche lei sorda). Un giorno per\u00f2, trova una tavola da surf abbandonata vicino ad un bidone dell'immondizia, incontro che gli cambier\u00e0 la vita. Decide cos\u00ec di imparare a surfare, trovando finalmente uno stimolo nella sua vita: poter cavalcare quelle onde silenziose che tante volte aveva ammirato. Il gestore di un negozio di articoli sportivi, notati i suoi sforzi, lo iscrive ad una gara, ma Shigeru, non sentendo la chiamata al momento della prova viene squalificato. Questo per\u00f2 non lo scoraggia, e grazie anche all'amore della fidanzata, sempre vicina a lui, continuer\u00e0 imperterrito a cercare di migliorarsi.\nCommento.\nAl suo terzo lungometraggio, Takeshi Kitano cambia per la prima volta rotta nella sua cinematografia e dalle dure storie yakuza di \"Violent Cop\" e \"Boiling Point - I nuovi gangster\" passa ad un film che non \u00e8 altro che un sincero atto d'amore nei confronti del mare, elemento ricorrente praticamente in tutte le sue opere. Il mare che, un po' come i personaggi dei suoi film, riesce ad essere dolce e spietato contemporaneamente, cos\u00ec infinitamente bello e crudele.\nIl protagonista, rassegnato ad una vita incolore, riuscir\u00e0 proprio grazie al mare a trovare uno stimolo, a dare un senso alla propria esistenza, ma anche a causa della sua impetuosit\u00e0 trover\u00e0 la propria morte.\nColonna sonora.\nQuesta partitura musicale \u00e8 la prima realizzata da Joe Hisaishi per Takeshi Kitano. Il loro sodalizio durer\u00e0 per altri 6 film.\nTracklist:"}
{"id": "1062682", "revid": "729019", "url": "https://it.wikipedia.org/wiki?curid=1062682", "title": "Distretto di Amstetten", "text": "Il distretto di Amstetten \u00e8 uno dei distretti della Bassa Austria, in Austria. Il capoluogo \u00e8 Amstetten.\nSuddivisione amministrativa.\nIl distretto si suddivide in 34 comuni di cui 3 con status di citt\u00e0 (\"Stadt\") e 17 con diritto di mercato (\"Marktgemeinde\"). Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1062684", "revid": "36426", "url": "https://it.wikipedia.org/wiki?curid=1062684", "title": "Palazzina Cinese (Palermo)", "text": ""}
{"id": "1062689", "revid": "348618", "url": "https://it.wikipedia.org/wiki?curid=1062689", "title": "Cormoide", "text": "Cormoide \u00e8 il termine di passaggio tra tallo e cormo: corpo pluricellulare nel quale in seguito ad una iniziale differenziazione dei tessuti cominciano a mettersi in evidenza organi specializzati (filloidi, cauloidi, rizoidi). Vivono sulla terra ma in luoghi molto umidi e non raggiungono grandezze rilevanti. Le Briofite sono piante a cormoide."}
{"id": "1062693", "revid": "54708", "url": "https://it.wikipedia.org/wiki?curid=1062693", "title": "Gultopp", "text": ""}
{"id": "1062694", "revid": "486946", "url": "https://it.wikipedia.org/wiki?curid=1062694", "title": "Campionato di calcio dell'Arabia Saudita", "text": ""}
{"id": "1062696", "revid": "124564243", "url": "https://it.wikipedia.org/wiki?curid=1062696", "title": "Serafino Rafaele Minich", "text": "Biografia.\nFiglio di Stanislao e Pisana Papacizza, la famiglia era originaria della Dalmazia ma si era trasferita a Venezia. Era fratello maggiore di Angelo Minich, anatomista e chirurgo. Perduto il padre precocemente, la famiglia visse disagi economici che tuttavia non preclusero ad entrambi il prosieguo degli studi. Serafino frequenta prima il liceo di Venezia godendo di un posto gratuito come convittore, poi dal 1826 la facolt\u00e0 di matematica dell'Universit\u00e0 di Padova beneficiando di una borsa di studio finanziata dal governo austriaco. Contemporaneamente si iscrisse anche a un'accademia privata, l'accademia dei Costanti, per continuare ad esercitarsi nelle materie letterarie.\nSi laure\u00f2 in matematica il 6 settembre 1829, e poi di nuovo in filosofia nel 1837. Fece pratica come ingegnere ma poi prefer\u00ec il posto di assistente alla cattedra di agraria e di storia naturale sempre presso l'ateneo patavino.\nNel 1834 ottenne la supplenza per l'insegnamento di introduzione al calcolo sublime, avviandosi alla carriera universitaria e dunque rinunciando al posto di insegnante di matematica e fisica vinto tramite regolare concorso. Questa scelta si rivel\u00f2 fruttuosa: nel 1842 divenne professore ordinario di matematica pura sublime, che raccoglieva gli insegnamenti di algebra, geometria analitica e calcolo. Nel 1898 la cattedra venne smembrata in due, e a Minich spett\u00f2 l'insegnamento della parte di calcolo, mentre al collega Giusto Bellavitis furono assegnate le altre due parti.\n\u00c8 stato autore di oltre cento pubblicazioni scientifiche riguardanti principalmente l'analisi, la geometria differenziale e la meccanica razionale, dedicandosi altres\u00ec alla risoluzione generale delle equazioni algebriche.\nFu pi\u00f9 volte \"Magnifico Rettore\" dell'Universit\u00e0 di Padova.\nFu socio di numerose accademie e societ\u00e0 scientifiche tra cui:\nInoltre, prese parte ad alcuni Congressi degli Scienziati Italiani (IV, VI, IX), e ricevette importanti onorificenze come quella di commendatore dell\u2019Ordine della Corona d\u2019Italia (1873) e di cavaliere della Legion d\u2019onore (1874).\nCollocato a riposo nel 1874, venne eletto poco dopo deputato del Regno di Italia, impegnandosi per la tutela dell'ambiente costiero veneto, su cui pure produsse degli scritti. Rimase in parlamento per tre legislature.\nNon perse mai l'interesse per le lettere, di cui era cultore riconosciuto. Pubblic\u00f2 studi su Dante, e studi\u00f2 con passione Tasso e la letteratura latina.\nMorto nel 1883, Minich don\u00f2 la propria biblioteca all'Istituto veneto, in cui, per scelta del fratello Angelo, confluirono anche le carte di lavoro e i manoscritti."}
{"id": "1062698", "revid": "111433", "url": "https://it.wikipedia.org/wiki?curid=1062698", "title": "\u00dalfhe\u00f0inn", "text": "Gli \u00dalfhe\u00f0nar (al singolare \u00dalfhe\u00f0inn: letteralmente, \u00abvestiti di lupo\u00bb) erano guerrieri della mitologia norrena. Cos\u00ec come dice il nome, questi leggendari guerrieri si coprivano esclusivamente con la pelle del lupo da loro ucciso per ricevere tale nomenclatura. Sono diventati famosi grazie al loro impeto guerriero, che per la mitologia, veniva ceduto loro dal dio Odino e dall'animale totemico, il lupo. Questi guerrieri sciamani, prima del combattimento, assumevano: birra, un estratto di amanita muscaria e digitale. Questo mix dava loro allucinazioni, comportava anche aumento della temperatura corporea, del battito cardiaco e dell'adrenalina. Dopo aver assunto queste sostanze, festeggiavano sino allo stremo e da l\u00ec si lanciavano in battaglia.\nA differenza dei Berserkir, gli \u00dalfhe\u00f0nar combattevano in gruppo, proprio come lupi. \nDei Berserkir e \u00dalfhe\u00f0nar si parla nella \"saga di Egil\", nella \"saga di Hrolf\", nella \"saga degli Ynglingar\", nella \"saga di Grettir\", nell\"Edda in prosa\". Anche lo storico latino Tacito ne fa menzione.\nFino alla conversione al cristianesimo i \u00dalfhe\u00f0nar furono truppe d'\u00e9lite dei re scandinavi.\nVennero banditi nel 1015 e i gruppi organizzati scomparvero nel 1100.\nFurono proprio le storie sugli \u00dalfhe\u00f0nar a contribuire alle leggende sui lupi mannari: il vescovo Olaus Magnus parla di \u00abLicantropi del Baltico\u00bb."}
{"id": "1062699", "revid": "767487", "url": "https://it.wikipedia.org/wiki?curid=1062699", "title": "Musica hausa", "text": "La musica hausa rappresenta una delle principali tradizioni della musica folk nigeriana. Gli Hausa (diffusi nel nord del paese) sono infatti uno dei principali gruppi etnici della Nigeria, e la loro musica ha influenzato in modo significativo la musica dell'Africa Occidentale in generale. A sua volta, la musica hausa fonde elementi provenienti dalla tradizione islamica del Maghreb (per esempio l'improvvisazione ritmica libera e la scala melodica araba) e altri tipici dell'Africa occidentale come la poliritmia e il dialogo \"chiamata-e-risposta\" fra il cantante solista e il coro.\nGeneri.\nSi possono distinguere due sottogeneri di musica hausa: la musica cerimoniale, detta \"rokon fada\", e la musica delle aree rurali.\nMusica cerimoniale.\nLa musica cerimoniale hausa, o rokon fada, ha una lunga tradizione incentrata sul canto di glorificazione di persone di potere come sultani ed emiri; viene suonata nelle \"sara\", le cerimonie settimanali in onore degli emiri, ma anche in altri contesti ritualizzati come matrimoni, funerali e riti della circoncisione. I canti vengono accompagnati da timpani, tamburi parlanti e kakaki, una lunga tromba originariamente in uso presso la cavalleria dell'Impero Songhai e tradizionalmente associata con il tema della forza militare. La kakaki pu\u00f2 arrivare fino a due metri di lunghezza, e, per trasportarla \u00e8 necessario smontarla in tre parti. \nLa tradizione della musica cerimoniale hausa \u00e8 tramandata di padre in figlio in famiglie di cantori; fra i pi\u00f9 noti interpreti contemporanei si pu\u00f2 citare Narambad.\nMusica rurale.\nLa musica folk delle zone rurali serve ad accompagnare danze tradizionali come la asauwara (riservata alle ragazze) e il b\u00f2\u00f2r\u00ed\u00ed. Fra gli strumenti impiegati nella musica rurale hausa ci sono il kontigi (un liuto a una corda), il goje (un \"fiddle\" a una corda), e il kukkuma (un altro tipo di fiddle). Musicisti rinomati di questo genere sono il cantante Muhamman Shata, il suonatore di kontigi\nDan Maraya, il suonatore di goje Audo Yaron Goje, e il suonatore di kukkuma Ibrahim Na Habu.\nIl b\u00f2\u00f2r\u00ed\u00ed.\nIl b\u00f2\u00f2r\u00ed\u00ed \u00e8 una forma di danza religiosa originaria della cultura hausa e in seguito diffusasi attraverso le vie di comunicazione trans-sahariane anche in alcune aree del Nordafrica (per esempio in Libia). I danzatori, accompagnati da una musica ossessiva e ipnotica, cadono in uno stato di trance e si esibiscono in comportamenti insoliti o osceni, come l'imitazione di animali o di atti sessuali. La musica e il canto si sviluppano attorno a un insieme di litanie dette \"k\u00edr\u00e0\u00e0r\u00ec\"; gli strumenti musicali pi\u00f9 utilizzati sono il calabash, e cordofoni simili al liuto e al violino. Una forma simile di danza religiosa, detta \"mami wata\", si trova presso il delta del Niger."}
{"id": "1062700", "revid": "39224", "url": "https://it.wikipedia.org/wiki?curid=1062700", "title": "Tumore del rene", "text": ""}
{"id": "1062701", "revid": "767487", "url": "https://it.wikipedia.org/wiki?curid=1062701", "title": "Numero di Sherwood", "text": "Il numero di Sherwood \u00e8 un numero adimensionale che rappresenta il rapporto tra trasferimento di massa convettivo e diffusivo ed \u00e8 stato chiamato cos\u00ec in onore di Thomas Kilgore Sherwood.\nIl suo analogo nel caso dello scambio termico \u00e8 il numero di Nusselt.\nDefinizione matematica.\n\u00c8 definito come:\ndove:\nUtilizzando l'analisi dimensionale, il numero di Sherwood pu\u00f2 anche essere ulteriormente definito come una funzione dei numeri di Reynolds e Schmidt:\nAd esempio, per una singola sfera pu\u00f2 essere espressa come:\ndove formula_7 \u00e8 il numero di Sherwood dovuto solo alla convezione naturale e non alla convezione forzata.\nApplicazioni.\nIl numero di Sherwood pu\u00f2 essere utilizzato per la risoluzione di problemi riguardanti la diffusione e la convezione di materia, tuttavia questo metodo risolutivo risulta di ottima approssimazione soltanto qualora sia soddisfatta l'ipotesi necessaria all'effettuazione di un'analisi a parametri concentrati (numero di Biot molto inferiore ad 1). Si procede esprimendo il numero di Sherwood come combinazione lineare del numero di Schmidt e del numero di Reynolds elevati ad opportuni esponenti; nel particolare i coefficienti e gli esponenti dei due fattori adimensionali formula_8 dipendono dalla geometria del sistema.\nUna correlazione pi\u00f9 specifica \u00e8 l'equazione di Froessling:\nQuesta forma \u00e8 applicabile alla diffusione molecolare da una singola particella sferica. \u00c8 particolarmente utile in situazioni in cui il numero di Reynolds e il numero di Schmidt sono prontamente disponibili. Poich\u00e9 formula_10 e formula_11 sono entrambi numeri adimensionali, anche il numero di Sherwood \u00e8 adimensionale.\nQueste correlazioni sono le analogie del trasferimento di massa alle correlazioni di trasferimento di calore del numero di Nusselt in termini di numero di Reynolds e numero di Prandtl. Per una correlazione per una data geometria (ad esempio sfere, piastre, cilindri, ecc.), una correlazione di trasferimento di calore (spesso pi\u00f9 facilmente disponibile dalla letteratura e dal lavoro sperimentale, e pi\u00f9 facile da determinare) per il numero di Nusselt formula_12 in termini di numero di Reynolds formula_13 e il numero di Prandtl formula_14 pu\u00f2 essere utilizzata come correlazione di trasferimento di massa sostituendo il numero di Prandtl con l'analogo numero adimensionale per il trasferimento di massa (cio\u00e8 il numero di Schmidt) e sostituendo il numero di Nusselt con l'analogo numero adimensionale per il trasferimento di massa (ossia il numero di Sherwood).\nAd esempio, una correlazione di trasferimento di calore per le sfere \u00e8 data dalla correlazione di Ranz-Marshall:\nformula_15.\nQuesta correlazione pu\u00f2 essere trasformata in una correlazione di trasferimento di massa utilizzando la procedura di cui sopra, che produce:\nformula_16.\nQuesto \u00e8 un modo molto concreto di dimostrare le analogie tra diverse forme di fenomeni di trasporto."}
{"id": "1062703", "revid": "38120", "url": "https://it.wikipedia.org/wiki?curid=1062703", "title": "Il Signore degli Anelli, Gioco di Battaglie Strategiche", "text": ""}
{"id": "1062708", "revid": "33751", "url": "https://it.wikipedia.org/wiki?curid=1062708", "title": "AFC Cup", "text": ""}
{"id": "1062710", "revid": "1573940", "url": "https://it.wikipedia.org/wiki?curid=1062710", "title": "Lophura inornata", "text": "Il fagiano di Salvadori (Lophura inornata ()) \u00e8 un uccello della famiglia dei Fasianidi endemico dell'isola di Sumatra. Deve il nome al suo scopritore, il naturalista italiano Tommaso Salvadori (1835-1923).\nDescrizione.\nDimensioni.\nIl maschio misura 45-60 cm di lunghezza, dei quali 15-20 spettanti alla coda, per un peso di 1000-1200 g. La femmina \u00e8 leggermente pi\u00f9 piccola: 45-55 cm di lunghezza, dei quali 15-20 spettanti alla coda, per un peso di 800-1000 g.\nAspetto.\nIl fagiano di Salvadori \u00e8 privo di cresta. Ha una coda piuttosto corta, arrotondata e leggermente scaglionata, composta da 14 timoniere. Il becco \u00e8 chiaro, di colore bianco-verdastro. Le iridi sono rosso-arancio, pi\u00f9 marroni nella femmina. La pelle nuda orbitale \u00e8 verde-giallastra, con una piccola macchia gialla dietro l'occhio. Le caruncole facciali sono rosso scarlatto. Le zampe presentano una tinta grigio-verdastra e nel maschio sono dotate di speroni. I sessi differiscono tra loro. Nel maschio adulto, il piumaggio \u00e8 quasi interamente blu-nerastro. La maggior parte delle piume del corpo e del collo sono nere con una larga frangia blu acciaio. Il ventre, la regione anale, le piume delle ali e la coda sono nero opaco. La femmina adulta \u00e8 quasi interamente castano-rossastra. Ogni piuma \u00e8 finemente spruzzata di nero con un segno chiaro e una stria camoscio. La gola \u00e8 di un marrone pi\u00f9 chiaro. La coda \u00e8 bruno-nerastra. L'aspetto dei giovani \u00e8 poco noto. Assomigliano alle femmine, ma le loro piume sono bordate di camoscio chiaro, che conferisce alla loro livrea un aspetto squamoso e striato.\nIl cosiddetto \u00abfagiano di Sumatra\u00bb (\"L. i. hoogerwerfi\"), un tempo considerato come specie a parte, appartiene probabilmente alla stessa specie. Non esiste una descrizione ufficiale del maschio, ma alcune foto scattate sul campo suggeriscono che assomigli molto a quello della sottospecie nominale \"inornata\" e non presenti alcuna differenza morfologica rimarchevole con questo. Al contrario, la femmina differisce in modo significativo, con il suo piumaggio di un marrone pi\u00f9 scuro e uniforme. Essa non possiede le macchioline e le strisce che caratterizzano la sua parente prossima. L'insieme del piumaggio \u00e8 finemente vermicolato di nero, in maniera pi\u00f9 approssimata sulle copritrici alari. La gola \u00e8 biancastra. Il colore rosso compare solo sulla parte bassa del dorso, sul groppone e sui fianchi.\nBiologia.\nComportamento.\nI fagiani di Salvadori vivono in coppie o in piccoli gruppi. Sono uccelli molto riservati che conducono un'esistenza al riparo della copertura della fitta foresta e che fuggono rapidamente attraverso il sottobosco al minimo segnale di pericolo. Le femmine sono ancora pi\u00f9 paurose e diffidenti dei maschi. I fagiani di Salvadori sembrano essere monogami. Durante il periodo nuziale, all'alba, il maschio inizia ad emettere una serie di richiami definibili come una via di mezzo fra una risata ed il chiocciare della madre che chiama a s\u00e9 la prole. Nel frattempo, gli anelli oculari e la piccola macchia gialla posta dietro agli occhi diventano pi\u00f9 evidenti. Inizia allora una parata durante la quale esibisce le caruncole scarlatte e si mette a sbattere freneticamente le ali. Si rizza in punta di piedi e segue lentamente la femmina in tutti i suoi spostamenti.\nAlimentazione.\nIl fagiano di Salvadori ha una dieta prevalentemente vegetariana. I contenuti stomacali hanno rivelato la presenza di mandorle e di vari tipi di noci. All'interno dei parchi nazionali, approfitta della presenza degli esseri umani e consuma le briciole sparse e i resti di cibo abbandonati da visitatori ed escursionisti.\nRiproduzione.\nI costumi riproduttivi di questo fagiano sono poco conosciuti. Finora non \u00e8 mai stato scoperto un nido appartenente alla sottospecie nominale, mentre uno appartenente alla forma \"hoogerwerfi\" venne rinvenuto nel mese di febbraio del 1979 a 1800 metri di altitudine. In cattivit\u00e0, le femmine della sottospecie nominale depongono 2 uova color marrone cioccolata che covano per un periodo di 22 giorni.\nDistribuzione e habitat.\nIl fagiano di Salvadori \u00e8 endemico di Sumatra. La sottospecie nominale \"inornata\" vive nella regione dei monti Barisan, nel sud-ovest dell'isola. La sottospecie \"hoogerwerfi\", invece, \u00e8 confinata al parco nazionale del Gunung Leuser, nel nord dell'isola.\nQuesta specie frequenta normalmente le foreste pluviali primarie dotate di un fitto sottobosco, tra 600 e 2000 metri di altitudine. Non vi sono differenze degne di nota tra le preferenze in materia di habitat tra le due sottospecie. Secondo recenti osservazioni, entrambe sembrano in grado di adattarsi a tipi di foresta degradati dalle attivit\u00e0 umane. I fagiani di Salvadori sono in linea di massima uccelli propri delle regioni montuose, ma occasionalmente possono scendere ad altitudini pi\u00f9 modeste.\nTassonomia.\nCome gi\u00e0 ricordato, esistono due sottospecie di fagiano di Salvadori:\nConservazione.\nIn diverse localit\u00e0 del centro-sud di Sumatra sembra che la specie sia ancora relativamente comune. Tuttavia, a causa del crescente degrado ambientale, la distruzione di gran parte delle foreste per scopi commerciali, soppiantate da aziende agricole con distruzione definitiva dell'habitat originario, le siccit\u00e0, gli incendi sempre pi\u00f9 frequenti e spesso dolosi, associati ad una pressione venatoria incontrollata, stanno portando le gi\u00e0 piccole e frammentate popolazioni vicino al punto di non ritorno."}
{"id": "1062712", "revid": "1610933", "url": "https://it.wikipedia.org/wiki?curid=1062712", "title": "Fagiano di Salvadori", "text": ""}
{"id": "1062715", "revid": "288338", "url": "https://it.wikipedia.org/wiki?curid=1062715", "title": "Ugo Morin", "text": "Biografia.\nUgo Morin \u00e8 nato a Trieste il 7 febbraio 1901 ed \u00e8 morto a Padova il 1\u00ba gennaio 1968. Consegu\u00ec a Fiume (ora Croazia) la maturit\u00e0 scientifica nel 1920 e a Trieste il diploma di capitano della marina mercantile. Partecip\u00f2 nel 1919 \u2013 a 18 anni \u2013 alla \u201cimpresa di Fiume\u201d, anche se, di questa vicenda non parl\u00f2 mai volentieri (testimonianza di Arno Predonzan).\nLaureatosi all'Universit\u00e0 di Padova nel 1926, consegu\u00ec nel 1933 un incarico alla cattedra di geometria descrittiva, come assistente di Annibale Comessatti (1886-1945). Ottenne la libera docenza nel 1935, proseguendo l'insegnamento a Padova e, dal 1942 al 1945, all'Universit\u00e0 di Firenze (geometria analitica). Dal 1946 fu di nuovo a Padova e vi rimase sino alla morte. Fu autore di lavori scientifici riguardanti la geometria algebrica classica sia l'algebra astratta.\nMentre era a Firenze, facendo la spola con Padova e il Veneto, si distinse per il suo impegno civile, contribuendo non poco alla resistenza: organizzava clandestinamente il Partito d'Azione e le milizie e la sua attivit\u00e0 nelle file della Resistenza, dedicandosi all'organizzazione clandestina del Partito d'Azione e delle formazioni partigiane di Giustizia e Libert\u00e0; nel 1945 assumeva la presidenza del CLN del Veneto.\nA lui sono intitolati un liceo scientifico di Mestre e il Centro Ricerche Didattiche \"Ugo Morin\" di Paderno del Grappa (Treviso) che si occupa di Didattica della Matematica e delle Scienze e pubblica la rivista \"L'insegnamento della Matematica e delle scienze integrate\"."}
{"id": "1062716", "revid": "729019", "url": "https://it.wikipedia.org/wiki?curid=1062716", "title": "Distretto di Baden (Austria)", "text": "Il distretto di Baden \u00e8 uno dei distretti della Bassa Austria, in Austria.\nSuddivisione amministrativa.\nIl distretto si divide in 30 comuni, fra i quali 5 con status di citt\u00e0, 18 con diritto di mercato ed i restanti 7 comuni semplici. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1062723", "revid": "339392", "url": "https://it.wikipedia.org/wiki?curid=1062723", "title": "Coppa asiatica", "text": ""}
{"id": "1062725", "revid": "119671", "url": "https://it.wikipedia.org/wiki?curid=1062725", "title": "Atomo neutro", "text": ""}
{"id": "1062729", "revid": "77358", "url": "https://it.wikipedia.org/wiki?curid=1062729", "title": "Atomo Neutro", "text": ""}
{"id": "1062733", "revid": "228587", "url": "https://it.wikipedia.org/wiki?curid=1062733", "title": "D.O.A.", "text": "I D.O.A. sono un gruppo musicale hardcore punk di Vancouver nato nel 1978 dalle ceneri dei The Skulls. Il nome \u00e8 l'acronimo del termine \"Dead On Arrival\", che ha un significato assimilabile al nostro \"prodotto difettoso all'origine\", oppure, nel gergo ospedaliero, \"giunto cadavere\". Spesso il gruppo \u00e8 indicato come uno dei fondatori dell'hardcore, insieme a gruppi come Bad Brains e Minor Threat. Molti ritengono che l'album del gruppo \"Hardcore '81\" sia stato fondamentale e abbia dato il nome alla seconda ondata di punk americano nota come hardcore punk. Il chitarrista e cantante Joey \"Shithead\" Keithley \u00e8 l'unico dei componenti originali che ancora oggi suona nel gruppo (anche se il primo bassista Randy Rampage \u00e8 ritornato nei DOA dopo una lunga assenza). I DOA hanno pubblicato spesso i loro album con l'etichetta di Jello Biafra, la Alternative Tentacles, oltre ad aver prodotto un album con Biafra: \"Last Scream of the Missing Neighbors\".\nI D.O.A nel tempo hanno mantenuto una posizione politica anarchica, senza compromessi, e il gruppo spesso suona per differenti cause e benefit. I temi trattati sono parecchi, tra cui l'antirazzismo, l'antiglobalizzazione, la libert\u00e0 di parola, e temi ambientalisti. Sono molti i gruppi che citano i DOA tra le loro influenze musicali, tra cui i Red Hot Chili Peppers, Green Day, Rancid e The Offspring.\nUno dei fondatori del gruppo, Joe Keithley, ha ora una sua etichetta, la Sudden Death Records, che produce diversi generi musicali.\nStoria.\n1978-1993.\nQuando gli Skulls si sciolsero, Joey Shithead form\u00f2 i D.O.A con il batterista Chuck Biscuits e il bassista Randy Rampage. La band pubblic\u00f2 alcuni singoli discografici ed EP con la Sudden Death Records, e and\u00f2 in tour per il nordamerica. Il sound iniziale della band era molto semplice, potente ma allo stesso tempo melodico e risentiva molto dell'influenza dei Sex Pistols e dei primi album dei Clash e dei Ramones.\nNel 1980 reclutarono un secondo chitarrista, Dave Gregg, e pubblicarono il loro primo album studio, \"Something Better Change\" su Friends Records. Questo disco fu rapidamente seguito da \"Hardcore '81\", nel quale la band si sposta verso l'hardcore punk.\nDopo Hardcore '81 sia Chuck Biscuits sia Randy Rampage lasciarono la band e furono rimpiazzati da due ex-Skulls, Dimwit alla batteria e Wimpy Roy al basso, e Keithley rimase l'unico componente originale. Questa formazione sarebbe durata molti anni e avrebbe pubblicato molti album importanti, tra cui l'EP \"War on 45\". In \"War on 45\" la band introdusse influenze funk e reggae, oltre ad approfondire le tematiche pacifiste e antimperialiste. Dopo aver introdotto elementi metal nell'album del 1984 \"Bloodied But Unbowed\", il gruppo si spost\u00f2 verso l'hard rock nei due album \"Let's Wreck The Party\" e \"True (North) Strong And Free\". Nello stesso periodo la formazione inizi\u00f2 a cambiare continuamente, con Dimwit sostituito da Jon Card dopo \"Let's Wreck The Party\" e Dave Gregg rimpiazzato da Chris Prohom dopo \"True (North) Strong And Free\".\nIn \"Murder\" del 1990 il gruppo ritorn\u00f2 ad una produzione pi\u00f9 grezza e introdusse elementi thrash metal; a questo proposito All Music Guide dice che \"al tempo di questa pubblicazione, i D.O.A. erano abbastanza distanti da quelli delle origini (riferendosi all'introduzione di elementi metal)\". Lo stesso anno pubblicarono un album in collaborazione con Jello Biafra dei Dead Kennedys, intitolato \"Last Scream Of The Missing Neighbors\". Dopo aver pubblicato un album live nel 1991 dal titolo \"Talk Minus Action = 0\", il gruppo annunci\u00f2 il suo scioglimento.\nRitorno sulle scene.\nTuttavia due anni dopo Joey Shithead e Wimpy Roy si riunirono sotto il nome D.O.A con il nuovo batterista Ken Jansen. La nuova formazione registr\u00f2 un EP e due album nei primi anni novanta, \"13 Flavours Of Doom\" e \"Loggerheads\". Questi album segnarono un ritorno alle sonorit\u00e0 punk degli esordi e furono prodotti dal veterano John Wright dei NoMeansNo, che suon\u00f2 anche le tastiere negli album.\nUna tragedia colp\u00ec la band nel 1991 quando il batterista Ken Jensen mor\u00ec in un incendio domestico. Il gruppo ricord\u00f2 il batterista con l'EP split \"Ken Jensen Memorial Single\" su Alternative Tentacles, registrato dai D.O.A. e dai Red Tide. La band ingaggi\u00f2 Ford Pier alla chitarra e registr\u00f2 \"The Black Spot\" con John Wright alla batteria.\nNegli anni novanta Wimpy Roy llasci\u00f2 la band dopo 15 anni e la band assistette a continui cambi di formazione, riuscendo tuttavia a pubblicare un altro album, \"Festival Of Atheists\". Finalmente il gruppo trov\u00f2 un batterista in pianta stabile intorno al 2000: The Great Baldini. Nel 2002 Keithley pubblic\u00f2 il suo primo album solista \"Beat Trash\" e il bassista originale Randy Rampage rientr\u00f2 nella band quasi 20 anni per \"Win The Battle album\". Tuttavia poco dopo Rampage usc\u00ec nuovamente dalla band e fu rimpiazzato da Dan Yaremko.\nNel 2003, il sindaco di Vancouver Larry Campbell ha stabilito per il 21 dicembre il \"D.O.A. Day\" in onore del venticinquesimo anniversario della band.\nNel 2004 la band pubblic\u00f2 \"Live Free or Die\" e nel 2006 Randy Rampage si riun\u00ec nuovamente al gruppo.\nLa formazione rimase stabile fino al 2008, quando The Great Baldini lasci\u00f2 il gruppo e fu sostituito da James Hayden. Sempre nel 2008, che il produttore dei Metallica Bob Rock avrebbe prodotto l'album del trentesimo anniversario dei D.O.A. Nel settembre 2008, i D.O.A. pubblicarono \"Northern Avenger\" e iniziarono il tour del trentesimo anniversario. Durante il tour, tuttavia, Randy Rampage fu nuovamente sostituito da Dan Yaremko."}
{"id": "1062738", "revid": "834", "url": "https://it.wikipedia.org/wiki?curid=1062738", "title": "Pierre Cuq", "text": ""}
{"id": "1062739", "revid": "125749682", "url": "https://it.wikipedia.org/wiki?curid=1062739", "title": "Ernesto Padova", "text": "Biografia.\nNacque in Livorno il 17 febbraio 1845, dal Cav. Mois\u00e8 \u2013 stimato commerciante di origine ebraica \u2013 e da Anna Cal\u00f2.\nFu iscritto come studente di matematica nel quadriennio 1862\u201366 presso l'Universit\u00e0 di Pisa, dove venne designato a rappresentare la Facolt\u00e0 di Scienze alla celebrazione in Firenze del VI centenario della nascita di Dante. Vi si laure\u00f2 il 16 giugno 1866, con pieni voti e lode, sotto la direzione scientifica del matematico Eugenio Beltrami. Nel gennaio 1872, in seguito a concorso per titoli, fu nominato professore straordinario di meccanica razionale. Nel marzo 1881 fu promosso professore ordinario di meccanica razionale e nel febbraio 1882 fu trasferito, in seguito a sua richiesta, all'Universit\u00e0 di Padova nella cattedra di Meccanica Superiore, dove rimase fino alla morte.\nFu autore di oltre 50 lavori scientifici riguardanti l'analisi, la meccanica razionale e la fisica matematica. In queste discipline, ebbe come allievo Tullio Levi Civita.\nFu socio dell'Accademia nazionale dei Lincei dal 1891."}
{"id": "1062743", "revid": "1610933", "url": "https://it.wikipedia.org/wiki?curid=1062743", "title": "Fagiano di Swinhoe", "text": ""}
{"id": "1062745", "revid": "27585894", "url": "https://it.wikipedia.org/wiki?curid=1062745", "title": "Berretto Verde", "text": ""}
{"id": "1062758", "revid": "1305772", "url": "https://it.wikipedia.org/wiki?curid=1062758", "title": "Reazione organica", "text": "Una reazione organica \u00e8 il risultato della trasformazione di uno o pi\u00f9 composti organici in altri con caratteristiche chimico-fisiche differenti. Le reazioni organiche sono impiegate per ottenere composti sintetici, artificiali, trasformare composti economici e largamente disponibili in altri a maggior valor aggiunto, identificare un composto per reazione con reagenti specifici (saggi e test chimici) o trasformare dei composti in altri meno pericolosi.\nLe reazioni organiche pi\u00f9 anticamente conosciute sono la combustione e la saponificazione. Attualmente delle reazioni organiche se ne conoscono qualche migliaio ed aumentano ogni anno con la scoperta di nuove possibili interazioni fra i composti, nonch\u00e9 prodotti di reazione ottenuti da reagenti e catalizzatori sempre pi\u00f9 complessi. Comunemente ad ogni reazione organica veniva dato il nome dello scopritore o del prodotto ottenuto. Con l'aumentare delle reazioni e soprattutto con la necessit\u00e0 di indagare il meccanismo di reazione, si \u00e8 reso indispensabile organizzarle e classificarle. Per la classificazione si possono adottare differenti metodi, ma il rimando ad un nome proprio della reazione, spesso riferita ai suoi primi scopritori, rimane una pratica molto diffusa e comunemente accettata.\nElenco delle reazioni che possiedono un nome proprio.\nIl termine \"reazione\" e \"sintesi\" sono spesso usati con lo stesso significato.\nPer un elenco vedere la lista nel progetto \"\".\nClassificazione secondo il numero di molecole che determinano la velocit\u00e0 della reazione.\nSi dividono in reazioni mono-molecolari, bi-molecolari, tri-molecolari...a molecolarit\u00e0 superiore.\nClassificazione in base al tipo di reagente impiegato.\nQuesto approccio \u00e8 spesso adottato qualora si utilizzi un reagente altamente selettivo, o specifico, come ad esempio nel caso degli ossidanti inorganici come il tetrossido di osmio, o nel caso di riducenti come il litio alluminio idruro."}
{"id": "1062760", "revid": "841827", "url": "https://it.wikipedia.org/wiki?curid=1062760", "title": "Alessio Tulli", "text": "Biografia.\nNato in una notabile famiglia (sia da parte di padre che di madre), fu persona erudita e dal forte temperamento. \u00c8 ricordato come patriota ma fu anche buon poeta sia nella Lingua italiana che in quella Latina.\nEbbe una rete di relazioni con studiosi e personalit\u00e0 abruzzesi del suo tempo tra i quali l'arcivescovo aquilano Anton Ludovico Antinori, lo storico lancianese Omobono Bochache e Niccola Sorricchio di Atri.\nFu in grado di ricostruire la storia di Teramo tra il regno di Ruggieri e quello di Ferdinando il Cattolico che per\u00f2 rimase inedita pur se ritenuta utilissima fonte di studio.\nDal il 1770 fino alla sua morte fu protagonista di un gruppo di intellettuali che recepirono le idee dei filosofi e degli illuministi francesi.\nQuesto club fu osteggiato, definito \"Setta dei miscredenti\" e alcuni di loro, tra cui Alessio Tulli, patirono \"...noje e dispiaceri non pochi\".\nQuando a Teramo giungono i Francesi, l'11 dicembre 1798, il generale Domenico Francesco Rusca chiama Alessio Tulli a far parte della Municipalit\u00e0. Ma nella reazione contro gli invasori venne saccheggiata e bruciata la sua casa. Furono saccheggiate anche le case delle famiglie Thaulero, Michitelli e Nardi.\nIn questa fase di agguati rimase ucciso Angelo Tulli, figlio di Alessio, un giovane di buoni talenti artistici.\nQuando i Francesi lasciano il Regno di Napoli, Alessio Tulli (e suo figlio Matteo) \u00e8 tra coloro che dovettero associarsi ai soldati e prendere la via dell'esilio in quanto su di loro pesava il giudizio di aver sostenuto la presenza dei Francesi e della repubblica.\nSeguendo i soldati verso Roma (lo Stato Pontificio) Alessio Tulli fin\u00ec trucidato in un agguato a Borghetto (oggi Borgo Velino nei pressi di Antrodoco, in Provincia di Rieti) dove rimaesero uccisi numerosi altri uomini.\nQualcuno ipotizza invece che Alessio Tutti sia caduto a Forca di Penne.\nCon l'incendio della sua casa, molte sue opere manoscritte andarono perdute come pure i documenti che aveva utilizzato per la consultazione.\nLasci\u00f2 inedito un \"Inno a San Berardo\" poi pubblicato da Niccola Palma nella sua Storia in 5 volumi. Moltissime poesie italiane furono pubblicate nel giornale poetico di Venezia."}
{"id": "1062762", "revid": "1610933", "url": "https://it.wikipedia.org/wiki?curid=1062762", "title": "Fagiano codagialla", "text": ""}
{"id": "1062765", "revid": "767487", "url": "https://it.wikipedia.org/wiki?curid=1062765", "title": "I Write Sins Not Tragedies", "text": "I Write Sins Not Tragedies \u00e8 una canzone pop punk del gruppo statunitense Panic! at the Disco e il secondo singolo estratto dal loro album d'esordio \"A Fever You Can't Sweat Out\". Il singolo \u00e8 stato pubblicato il 27 febbraio 2006 per la prima volta, nel Regno Unito, il 27 aprile negli Stati Uniti d'America e il 30 ottobre, in una nuova versione, ancora nel Regno Unito.\nIl titolo.\nIl titolo del brano \u00e8 un riferimento al romanzo \"Shampoo Planet\" di Douglas Coupland nel quale il protagonista, Tyler Johnson, pronuncia la frase\nFormazione.\nAl momento della registrazione del singolo la band era composta come segue:\nVideo musicale.\nIl video \u00e8 stato diretto da Shane Drake e tratta di un matrimonio. Si vede come Brendon Urie \"distrugge/salva\" un matrimonio, interrompendo la cerimonia con un gruppo di artisti di circo e facendo capire allo sposo (Daniel Isaac) che la sua amata sposa (Jessie Preston) non \u00e8 tanto brava come credeva. All'inizio si vede Brendon, vestito da direttore di circo, che racconta di come si trovasse l\u00ec per caso e di come sente due persone parlare male della sposa. Dopodich\u00e9 fa irruzione in chiesa con un gruppo di artisti di strada e di circo, gli invitati sono truccati come delle maschere di carnevale. Brendon va dallo sposo e gli spiega che la sposa lo tradisce un po' con tutti, a questo punto la sposa corre fuori in lacrime, seguita da uno degli invitati (un uomo). Lo sposo viene trascinato fuori da Brendon e trova l'amata fra le braccia dell'uomo mentre i due si baciano. A questo punto Brendon e lo sposo scambiano posto, ovvero ad un tratto lo sposo veste i panni di Brendon e lo si vede fuori dalla chiesa con gli artisti che saltano e sputano fuoco attorno a lui.\n. \"Panic! at the Disco - Interview 2006"}
{"id": "1062766", "revid": "1602064", "url": "https://it.wikipedia.org/wiki?curid=1062766", "title": "Ernesto Laura", "text": "Biografia.\nSi laure\u00f2 all'Universit\u00e0 di Torino nel 1901 dove fu Assistente di Calcolo infinitesimale; successivamente pass\u00f2 a meccanica razionale. Nel 1915 divenne professore straordinario di fisica matematica all'Universit\u00e0 di Messina, di meccanica razionale all'Universit\u00e0 di Pavia nel 1916 e, nel 1922 all'Universit\u00e0 di Padova, dove rimase fino alla morte.\nFu autore di lavori scientifici riguardanti la meccanica delle superfici flessibili ed inestendibili.\nFu socio dell'Istituto veneto di scienze, lettere ed arti di cui fu presidente dal 1945 al 1946."}
{"id": "1062770", "revid": "767487", "url": "https://it.wikipedia.org/wiki?curid=1062770", "title": "Return of Saturn", "text": "Return of Saturn \u00e8 il quarto album discografico della band statunitense No Doubt, uscito nel 2000.\nDescrizione.\nPubblicato l'11 aprile 2000 dalla Interscope Records, \u00e8 il primo disco che la band ha realizzato come quartetto. Infatti il tastierista Eric Stefani, che aveva lasciato il gruppo gi\u00e0 nel 1994, aveva partecipato sia all'album \"The Beacon Street Collection\" (1995), che a \"Tragic Kingdom\" (1995), l'album che consacr\u00f2 i ND a livello planetario.\nL'avvio delle registrazioni dell'album si tennero dopo che la band aveva portato in tutto il mondo \"Tragic Kingdom\" con una serie di concerti. Il lavoro si fece pi\u00f9 duro del previsto, dal momento che ci furono circa due anni di transizione dall'inizio delle registrazioni, dovuti ad alcuni problemi interni al gruppo e ad altre difficolt\u00e0 con l'etichetta. Infatti il precedente produttore Matthew Wilder decise di non collaborare pi\u00f9 con i No Doubt, che furono costretti a spostarsi a New York per contattare Michael Beinhorn. Anche questi per\u00f2 ebbe dei disguidi con l'etichetta e quindi la band si affid\u00f2 a Glen Ballard, gi\u00e0 produttore di Alanis Morissette.\nLa band decise di fermare nuovamente le registrazioni nel mese di luglio del 1999, dal momento che ci furono altre divergenze con l'etichetta Interscope Records. Questa infatti si raccomand\u00f2 di scrivere dei pezzi quanto pi\u00f9 commerciali possibili, e ci\u00f2 divise i membri della band, con Dumont e Young che erano restii a fidarsi ancora della Interscope. Dopo una pausa, Gwen Stefani invi\u00f2 a Dumont una \"richiesta di pace\", rappresentata da una demo con alcuni pezzi, e quindi il tutto rientr\u00f2 e la band continu\u00f2 a lavorare sui pezzi che avrebbero composto \"Return of Saturn\".\nLa copertina del disco \u00e8 rappresentata da una fotografia del gruppo realizzata da David LaChapelle.\nIl titolo dell'album deriva dal fatto che l'orbita di Saturno copre un arco temporale di 29,4 anni e, nel periodo in cui si stava lavorando sull'album, la cantante Gwen Stefani, che stava scrivendo i pezzi, aveva proprio tale et\u00e0, che secondo l'astrologia per il segno zodiacale di Gwen, equivaleva ad un periodo di auto-valutazione.\nSingoli estratti.\nIl disco fu anticipato dalla pubblicazione del singolo \"New\", avvenuta nei primi mesi del 1999. Il singolo fu prodotto da Jerry Harrison, membro dei Talking Heads, e inserito nella colonna sonora del film di Doug Liman scritto da John August \"Go - Una notte da dimenticare\" (1999).\nIl 2 maggio 2000 fu pubblicato come singolo il brano \"Ex-Girlfriend\". Il 13 giugno dello stesso anno fu pubblicato \"Simple Kind of Life\", seguito, il 14 novembre, da \"Bathwater\"."}
{"id": "1062771", "revid": "72396", "url": "https://it.wikipedia.org/wiki?curid=1062771", "title": "Ignacio Garc\u00eda-Vali\u00f1o", "text": "La sua attivit\u00e0 principale \u00e8 stata quella di psicologo scolastico, che affiancava a quella di scrittore e sceneggiatore cinematografico. La maggior parte della sua produzione letteraria non \u00e8 ancora tradotta in lingua italiana.\nHa scritto un volume di racconti, \"La caja de m\u00fasica y otros cuentos\" e i romanzi \"La irresistible nariz de Ver\u00f3nica\" (che \u00e8 stato insignito del Premio de Novela Jos\u00e9 M\u00aa de Pereda), \"Urias y el rey David\", \"La caricia del escorpi\u00f3n\", con cui \u00e8 stato finalista del Premio Nadal nel 1998, \"Una cosa es el silencio\" e \"Querido Ca\u00edn\", con cui nel 2006 \u00e8 stato finalista del Premio de Novela Ciudad de Torrevieja.\nIn Italia era noto per aver pubblicato nel 2007 il giallo di ambientazione storica \"Le due morti di Socrate\" (in spagnolo: \"Las dos muertes de Socrates\", pubblicato nel 2003), ambientato ad Atene nel 399 a.C.: l'investigatore \u00e8 il filosofo sofista Prodico di Ceo."}
{"id": "1062773", "revid": "35948", "url": "https://it.wikipedia.org/wiki?curid=1062773", "title": "Fall Out Boys", "text": ""}
{"id": "1062776", "revid": "6066", "url": "https://it.wikipedia.org/wiki?curid=1062776", "title": "Queers", "text": ""}
{"id": "1062783", "revid": "834", "url": "https://it.wikipedia.org/wiki?curid=1062783", "title": "FC Celtic", "text": ""}
{"id": "1062786", "revid": "36426", "url": "https://it.wikipedia.org/wiki?curid=1062786", "title": "Jiddu Krishnamurti", "text": "Dopo la giovent\u00f9 passata negli ambienti della teosofia, non volle pi\u00f9 appartenere a nessuna organizzazione, nazionalit\u00e0 o religione, per cui nel 1948 non prese la cittadinanza dell'India. Non va confuso con Uppaluri Gopala Krishnamurti, anch'egli filosofo indiano.\nBiografia.\nLa famiglia di Krishnamurti era in origine induista, appartenente alla casta dei brahmini, ma il padre divenne nel 1882 un seguace della teosofia. Dopo la morte della madre nel 1906, Krishnamurti fu mandato a scuola ma per il suo scarso rendimento veniva spesso picchiato da maestri e dal padre, e considerato intellettualmente scarso o disabile. Da bambino era spesso malato e contrasse la malaria.\nNel 1909, a 14 anni, il giovane Jiddu (che aveva 10 fratelli di cui 5 morirono da piccoli) fu notato dal sedicente chiaroveggente Charles Webster Leadbeater sulla spiaggia privata della sede della Societ\u00e0 Teosofica di Adyar, un sobborgo di Chennai nel Tamil Nadu. Per le sue capacit\u00e0 spirituali e intellettuali l'allora presidente della Societ\u00e0 Teosofica, l'inglese Annie Besant, lo tenne vicino come fosse suo figlio e lo allev\u00f2 con lo scopo di utilizzarne le capacit\u00e0 come veicolo del pensiero teosofico. In seguito, nell'ambiente teosofico Krishnamurti fu considerato l'ultimo \"iniziato vivente\" o \"maestro mondiale\", denominato \"Lord Maitreya\", in attesa della venuta del futuro Maitreya, ma egli rinunci\u00f2 a questo titolo abbandonando la Societ\u00e0.\nViaggi\u00f2 per il mondo tutta la vita dal 1911 fino a novant'anni, spesso parlando a grandi folle e dialogando con gli studenti delle numerose scuole da lui costituite con i finanziamenti che otteneva. Nell'estate del 1924, dal 16 agosto al 28 settembre, soggiorn\u00f2 anche in Italia, al castello di Pergine Valsugana in Trentino, con un folto gruppo di seguaci per meditare e prepararsi spiritualmente, ospiti della teosofa americana Annie Halderman. Quello che stava a cuore a Krishnamurti era la liberazione dell'uomo dalle paure, dai condizionamenti, dalla sottomissione all'autorit\u00e0, dall'accettazione passiva di qualsiasi dogma. Il dialogo era la forma di comunicazione che preferiva. Voleva capire insieme ai suoi interlocutori il funzionamento della mente umana e i conflitti dell'uomo.\nRiguardo ai problemi della guerra e della violenza, era convinto che solo un cambiamento dell'individuo pu\u00f2 portare alla felicit\u00e0 e che le strategie politiche, economiche e sociali non siano soluzioni per la sofferenza umana. Insisteva sul rifiuto di ogni autorit\u00e0 spirituale o psicologica, compresa la propria, ed era interessato a capire come la struttura della societ\u00e0 condizioni l'individuo. Fu un rigoroso lacto-vegetariano.\nDa un'intervista fatta ad una sua amica, Pupul Jayakar, sappiamo che Krishnamurti, malato da tempo di tumore al pancreas, fu consapevole dell'arrivo della sua morte, tanto da confidarle: \"Questa sera io mi allontaner\u00f2 e passegger\u00f2 sulle montagne e la nebbia salir\u00e0\". Poche ore dopo entr\u00f2 in coma: era il 17 febbraio 1986 (fonte: documentario \"Krishnamurti e il risveglio interiore\"). La frase \"La nebbia salir\u00e0\" non d\u00e0 spazio a fraintendimenti.\nL'Ordine della Stella d'Oriente.\nKrishnamurti teneva conferenze ai membri dell'Ordine della Stella d'Oriente, organizzazione fondata nel 1911 con l'intento di preparare l'avvento del \"Maestro del Mondo\", alla quale era stato messo a capo appena sedicenne dalla sua tutrice legale, Annie Besant.\nMolto presto cominci\u00f2 a mettere in discussione i metodi teosofici, sviluppando un pensiero indipendente. Il giovane Krishnamurti fu sottoposto ad una serie di \"iniziazioni\" che gli causarono una grave crisi psicologica dalla quale usc\u00ec nel 1922 a Ojai Valley, California, in seguito ad una esperienza mistica che poi raccont\u00f2.\nDa quel momento fu sempre pi\u00f9 in contrasto con i \"teosofi\", insistendo sull'inutilit\u00e0 dei riti liturgici per la crescita spirituale e rifiutando il ruolo di autorit\u00e0 finch\u00e9 dopo una lunga riflessione, a 34 anni nel 1929 sciolse l'Ordine e cominci\u00f2 a viaggiare per il mondo esprimendo il suo pensiero, basato su coerenza interiore e indipendenza totale da qualunque tipo di organizzazione.\nCome Annie Besant, Krishnamurti fu anche membro della Massoneria (Le Droit Humain), organizzazione che pure lasci\u00f2.\nGli incontri, il \"ponte\" con la scienza.\nNel 1938 Krishnamurti incontr\u00f2 Aldous Huxley che divenne suo amico e grande ammiratore. Nel 1956 incontr\u00f2 il Dalai Lama. Intorno agli anni sessanta conobbe il maestro di yoga B.K.S. Iyengar, dal quale prese lezioni. Nel 1984 parl\u00f2 con gli scienziati del Los Alamos National Laboratory in New Mexico, U.S.A. Il fisico David Bohm, amico di Albert Einstein, trov\u00f2 nelle parole di Krishnamurti punti in comune con le sue nuove teorie fisiche. Questo diede vita a una serie di dialoghi tra i due che contribuirono a costruire un \"ponte\" tra il cosiddetto misticismo e la scienza: si parla in proposito di \"misticismo quantico\" . Altri scienziati trovarono molto stimolanti i discorsi di Krishnamurti su argomenti quali il tempo, la morte, il pensiero.\nInsegnamento.\nKrishnamurti parlava di come nello \"specchio dei rapporti\" (umani e con le cose) ognuno pu\u00f2 scoprire il contenuto della propria coscienza che \u00e8 comune a tutta l'umanit\u00e0 (non-dualismo tipico dell'Advaita Ved\u0101nta). E diceva che questo pu\u00f2 essere fatto in modo diretto, scoprendo che la \"divisione\" tra osservatore e ci\u00f2 che \u00e8 osservato \u00e8 in realt\u00e0 dentro noi stessi. Diceva che proprio questa divisione dualistica, che impedisce la \"percezione diretta\" \u00e8 alla base del \"conflitto\" e dell'infelicit\u00e0 dell'uomo.\nCelebre e significativa \u00e8 la sua affermazione \"la Verit\u00e0 \u00e8 una terra senza sentieri\", che rappresenta il nocciolo del suo insegnamento che ha spronato l'uomo a liberarsi da ogni strada gi\u00e0 tracciata, dal passato, dai dogmi, dalle ideologie, guardando la realt\u00e0 senza alcun condizionamento.\nSosteneva che \"la vera rivoluzione per raggiungere la libert\u00e0 \u00e8 quella interiore; qualsiasi rivoluzione esterna \u00e8 una restaurazione della solita societ\u00e0 che a nulla serve\" ed inoltre \"la rivoluzione interiore va fatta da s\u00e9 per s\u00e9, nessun maestro o guru pu\u00f2 insegnarti come fare\".\nL'importanza dell'educazione.\nKrishnamurti considerava fondamentale la questione dell'educazione e fond\u00f2 molte scuole in Inghilterra, India e Stati Uniti: la scuola deve essere un posto dove l'insegnante e l'allievo esplorano non solo il mondo esterno della conoscenza ma anche il proprio pensiero e il proprio comportamento per capire il \"condizionamento\" che distorce la realt\u00e0. Solo liberi dai condizionamenti, diceva, si pu\u00f2 veramente imparare.\nAlcune sue frasi celebri:\nDopo la sua morte le scuole private sparse un po' in ogni continente hanno cercato di continuarne l'opera. In Europa la scuola pi\u00f9 famosa \u00e8 quella di Brockwood Park, Bramdean, Hampshire (UK), ma ne esistono ad Ojai in California e numerose in India. Ogni anno a luglio il comitato svizzero organizza incontri vicino a Saanen (Svizzera), luogo in cui Krishnamurti tenne alcune conferenze.\nNecessaria per comprendere J. Krishnamurti \u00e8 l'intenzione di non aspettarsi aiuti dall'esterno bens\u00ec di porsi come maestri di se stessi e di scavare per scoprire l'umanit\u00e0 partendo dalla intimit\u00e0.\nCritiche.\nHelen Nearing, che conobbe Krishnamurti negli anni venti, afferm\u00f2 in \u201cLoving and Leaving the Good Life\u201d che l'atteggiamento di Krishnamurti era condizionato dalla sua posizione privilegiata. Questo, secondo Nearing, era dovuto al fatto di essere sostenuto, addirittura viziato, dai suoi devoti sostenitori fin dalla sua \u201cscoperta\u201d da parte dei teosofisti. Sostenne inoltre che Krishnamurti era ad un tale \u201celevato\u201d livello da essere incapace di normali relazioni personali.\nNel suo libro \u201cLives in the Shadow with J. Krishnamurti\u201d del 1991, Radha Rajagopal Sloss, figlia dei soci di Krishnamurti ormai separati Rosalind e Desikacharya Rajagopal, scrisse riguardo alla relazione di Krishnamurti con i suoi genitori, inclusa una relazione amorosa clandestina tra Krishnamurti e Rosalind che si protrasse per parecchi anni. Questa pubblica rivelazione fu accolta con sorpresa e costernazione da molti, ma accettata dalla Krishnamurti Foundation of America; fu inoltre trattata da Mary Luytens in un capitolo della biografia \u201cKrishnamurti and the Rajagopals.\u201d\nU.G. Krishnamurti rifer\u00ec di avere intrattenuto con lui, per un periodo, discussioni quasi giornaliere le quali \u2013 asseriva \u2013 non procuravano alcuna soddisfacente risposta alle sue domande. Alla fine i loro incontri cessarono. Cos\u00ec descrisse parte della loro ultima discussione: \u00abAllora, verso la fine, insistetti nel dire: \u201cDai, non esiste nulla dietro i concetti astratti che mi stai gettando contro? E lui rispose: \u201cNon hai modo di saperlo per te stesso.\u201d Punto\u00a0\u2013 quella fu la fine della nostra relazione, vedi \u2013 \u201cSe non ho modo di saperlo, tu non hai alcun modo per comunicarlo. Cosa diavolo stiamo facendo qui? Ho sprecato sette anni. Addio, non voglio pi\u00f9 vederti.\u201d E me ne andai.\u00bb."}
{"id": "1062787", "revid": "1543377", "url": "https://it.wikipedia.org/wiki?curid=1062787", "title": "Gaspar de Portol\u00e1", "text": "Biografia.\nNacque a Os de Balaguer, provincia di Lleida, in Catalogna, da una famiglia nobile. Don Gaspar de Portol\u00e1 combatt\u00e9 nell'esercito spagnolo in Italia e Portogallo e divenne luogotenente nel 1743, Governatore della Bassa e Alta California dal 1767 al 1770, fondatore delle citt\u00e0 di San Diego e Monterey (California). Mor\u00ec in Catalogna a Lleida nel 1784.\nLa spedizione.\nDal 1767, i Gesuiti missionari lungo le coste della Baja California avevano costituito circa ventitr\u00e9 missioni in un periodo di settantadue anni. Dicerie circolavano sul fatto che i gesuiti avessero accumulato un'enorme fortuna e stessero diventando troppo potenti. Facendo leva sull'atto di soppressione dell'Ordine dei gesuiti promulgato da Papa Clemente XIV nel luglio 1773, Carlo III di Spagna ordin\u00f2 ai gesuiti di ritornare in Spagna. Eseguendo l'ordine del re, il vicer\u00e9 della Nuova Spagna ordin\u00f2 l'arresto e la deportazione di tutti i gesuiti presenti nelle missioni e Don Gaspar de Portol\u00e1 fu accusato della responsabilit\u00e0 di tale espulsione. Le missioni furono assegnate ai francescani e pi\u00f9 tardi ai domenicani.\nLa Spagna si orient\u00f2 a stabilire missioni in Bassa California e avamposti in Alta California, nel timore che quelle terre potessero essere rivendicate dall'Impero britannico, che non soltanto aveva costituito 13 colonie sulla costa orientale di quelli che oggi sono gli Stati Uniti, ma aveva recentemente colonizzato il Canada e i cacciatori di pellicce stavano scendendo dall'Alaska, dirigendosi verso le terre dell'Alta California. Un messaggio del 23 gennaio 1768, inviato da re Carlo al vicer\u00e9, mise in moto le forze spagnole verso la conquista della costa del Pacifico. Vennero costituiti insediamenti nella baia di San Diego e in quella di Monterey, che erano gi\u00e0 state esplorate e descritte dall'esploratore Sebasti\u00e1n Vizca\u00edno che aveva disegnato la linea costiera della California nel 1602. In maggio, il Visitatore generale spagnolo Jos\u00e9 de G\u00e1lvez progett\u00f2 una spedizione costituita da quattro corpi di spedizione, due via mare e due per via di terra, e Portol\u00e1 si offr\u00ec di comandare la spedizione.\nTutti e quattro i distaccamenti si ritrovarono nella baia di San Diego. La prima nave, il \"San Carlos\", salp\u00f2 da La Paz Baja California il 10 gennaio 1769, e il \"San Antonio\" part\u00ec il 15 febbraio. Il primo distaccamento di terra condotto da Fernando Rivera y Moncada, part\u00ec dalla missione Velicat\u00e1 di San Fernando il 24 marzo. Con padre Rivera part\u00ec Juan Crespi, il famoso cronista dell'intera spedizione. Quella condotta da Portol\u00e1, che comprendeva padre Jun\u00edpero Serra, presidente di tutte le missioni, missionari, coloni e soldati, part\u00ec da Velicat\u00e1 il 15 maggio.\nRivera arriv\u00f2 all'attuale San Diego in maggio e stabil\u00ec un campo nell'area attuale della vecchia citt\u00e0 di San Diego, attendendo l'arrivo degli altri gruppi. A causa di un errore di Vizca\u00edno nel determinare la latitudine del porto di San Diego, 167 anni prima, le navi passarono oltre e arrivarono nel sito dell'attuale Los Angeles, prima di trovare il punto d'incontro stabilito. Il \"San Antonio\" arriv\u00f2 l'11 aprile e il \"San Carlos\", la prima nave a lasciare La Paz, avendo incontrato condizioni turbolente lungo il viaggio, arriv\u00f2 il 29 aprile. Un terzo vascello seguiva i primi due ma probabilmente si smarr\u00ec lungo il percorso. La spedizione di terra di Portol\u00e1 arriv\u00f2 il 29 giugno. Dopo i lunghi e pericolosi viaggi di avvicinamento, la maggior parte degli uomini a bordo delle navi erano malati, principalmente di scorbuto, e molti erano morti. Dei 219 uomini partiti dalla Bassa California, soltanto un centinaio erano sopravvissuti.\nAnsioso di giungere alla baia di Monterey, Portol\u00e1 e la sua spedizione, formata da padre Juan Crespi, sessantatr\u00e9 soldati e cento muli, caricati delle provviste, si diressero verso nord il 14 luglio 1769. Marciando per circa otto chilometri al giorno, arrivarono nel sito dell'attuale Los Angeles il 2 agosto. Il giorno seguente, si diressero verso la zona costiera che oggi \u00e8 Santa Monica e proseguendo pervennero nell'attuale Santa Barbara il 19 agosto e a San Simeon il 13 settembre. Il 1\u00ba ottobre giunsero finalmente alla foce del fiume Salinas.\nDopo una marcia di 650 chilometri da San Diego e oltre 1600 da Velicat\u00e1, erano finalmente giunti alla loro meta. Ma la nebbia che insisteva sulla costa rendeva la visuale come se si fosse in pieno oceano ed essi non poterono distinguere il porto a forma di O descritto da Vizcaino, anche se avevano viaggiato sempre lungo la costa. Il viaggio difficile era durato sei mesi e loro credettero di aver fallito l'obiettivo. Non essendo riusciti a trovare la loro meta, marciarono a nord e raggiunsero la regione dell'odierna Santa Cruz il 18 ottobre. Alla fine raggiunsero la baia di San Francisco il 31 ottobre ed esplorarono le regioni a sud che furono poi note come il Golden Gate. Decisero poi di tornare indietro verso San Diego non essendo riusciti a trovare il porto indicato da Vizcaino. Sopravvivendo mangiando carne di mulo per tutta la durata del viaggio, arrivarono alla loro meta il 24 gennaio 1770.\nUno degli ufficiali di Portol\u00e1, il capitano Vicente Vila, lo convinse che avevano oltrepassato la baia di Monterey. Dopo avere fatto dei rifornimenti a San Diego, Portol\u00e1 e padre Serra decisero di mettere in atto una spedizione congiunta di mare e di terra per cercare nuovamente la baia di Monterey e stabilire una colonia in caso di successo. Il \"San Antonio\" part\u00ec il 16 aprile 1770 insieme a padre Serra, Miguel Costanso, ingegnere militare e cartografo e Don Pedro Prat, chirurgo dell'esercito, con un carico di approvvigionamenti per la nuova missione di Monterey. Il 17 aprile, dopo avere chiamato a raccolta tutte le forze di cui poteva disporre, part\u00ec la spedizione di terra guidata da Portol\u00e1 con Pedro Fages, dodici volontari catalani, sette soldati, cinque nativi locali, due mulattieri e padre Crespi come cappellano della spedizione, marciando verso nord.\nLa spedizione segu\u00ec la stessa rotta percorsa l'inverno precedente quando rientr\u00f2 a San Diego. Dopo 36 giorni di marcia con soli due giorni di riposo, Portol\u00e1 giunse alla meta il 24 maggio 1770.\nEgli not\u00f2 cos\u00ec, in una giornata di bel tempo e guardando da diversi punti di osservazione, che era finalmente giunto alla meta del suo viaggio. Avendo riconosciuto la baia chiese a padre Crespi di celebrare una messa di ringraziamento vicino all'albero di quercia che i missionari francescani con Vizca\u00edno avevano indicato nel 1603 e presero possesso del territorio. Il 3 giugno 1770, misero le basi per la fondazione della missione di San Carlo Borromeo e fondarono il presidio di Monterey.\nIl compito del governatore Portol\u00e1 era finito. Egli lasci\u00f2 il capitano Pedro Fages in carica e il 9 giugno inizi\u00f2 il viaggio di ritorno per non pi\u00f9 tornare in Alta California. Nel 1776, Portol\u00e1 fu nominato governatore di Puebla.\nDopo la nomina del suo successore, nel 1784, torn\u00f2 in Spagna ormai malato; mor\u00ec quello stesso anno e venne sepolto a Barcellona.\nMemoria.\nUna statua alta 2,7 metri, venne realizzata a Pacifica, in California, dallo scultore catalano Josep Maria Subirachs e il suo collaboratore Francisco Carulla. Essa fu donata allo Stato della California nel 1988 e si trova ora nella citt\u00e0 di San Francisco.\nInoltre la citt\u00e0 californiana di Portola, nella contea di Plumas, deve a lui il proprio nome, anche se l'esploratore non ebbe mai occasione di visitarne la zona."}
{"id": "1062789", "revid": "1543377", "url": "https://it.wikipedia.org/wiki?curid=1062789", "title": "Federazione calcistica dell'Arabia Saudita", "text": "La Federazione calcistica dell'Arabia Saudita (, in inglese: Saudi Arabian Football Federation, acronimo SAFF) \u00e8 l'organo che governa il calcio nell'Arabia Saudita.\nPone sotto la propria egida il campionato e la nazionale saudita. Fu fondata nel 1956 ed \u00e8 affiliata all'AFC e alla FIFA. L'attuale presidente \u00e8 Adel bin Mohammad Ezzat. Il fondatore della Federcalcio saudita fu Abd Allah bin Faysal Al Sa'ud."}
{"id": "1062790", "revid": "33751", "url": "https://it.wikipedia.org/wiki?curid=1062790", "title": "Federazione calcistica saudita", "text": ""}
{"id": "1062792", "revid": "7336", "url": "https://it.wikipedia.org/wiki?curid=1062792", "title": "Vino rosso", "text": ""}
{"id": "1062793", "revid": "1429175", "url": "https://it.wikipedia.org/wiki?curid=1062793", "title": "Bagnino di salvataggio", "text": "Il bagnino di salvataggio (assistente bagnanti, guardaspiaggia o spesso semplicemente bagnino) \u00e8 colui che vigila sulla sicurezza di chi frequenta piscine, stabilimenti balneari al mare o al lago.\nCompetenze.\nNello specifico un bagnino deve:\nStrumentazione.\nBarca di salvataggio gonfiabile\nItalia.\nAspetti legali.\nIl bagnino di salvataggio \u00e8 un esercente un servizio di pubblica necessit\u00e0 ai sensi dell'articolo 359 codice penale, non \u00e8 un pubblico ufficiale, mancando i poteri autoritativi e certificativi inerenti a detta qualifica, n\u00e9 un incaricato di pubblico servizio, non operando per organismi pubblici.\nIl bagnino di salvataggio \u00e8 una professione che richiede particolare attenzione ed una ragguardevole preparazione tecnica.\nIl bagnino di salvataggio vigila sull'incolumit\u00e0 dei bagnanti e ha compiti di soccorso verso chi si trova in situazione di pericolo in acqua. Risponde, infatti, in prima persona della loro sicurezza, sia sotto il punto di vista civile sia penale. Dovr\u00e0, inoltre, mantenersi costantemente aggiornato e sempre in allenamento.\nChi desidera diventare bagnino di salvataggio deve frequentare un corso al termine del quale il candidato deve sostenere un esame che, se superato, permetter\u00e0 di ottenere un brevetto. Con questo brevetto il candidato potr\u00e0 operare all'interno delle piscine e nei parchi acquatici. Per poter lavorare in mare occorre sostenere un ulteriore esame.\nIn Italia sono tre gli enti che possono preparare i futuri bagnini: S.N.S. (Societ\u00e0 Nazionale di Salvamento) di Genova, F.I.N. Salvamento (Federazione Italiana Nuoto, Sezione Salvamento) e F.I.S.A. (Federazione Italiana Salvamento Acquatico).\nIl termine \"bagnino di salvataggio\" viene usato solo ed esclusivamente per indicare i brevettati dalla Societ\u00e0 Nazionale di Salvamento mentre il termine \"assistente bagnanti\" per i brevettati dalla FIN Salvamento. Entrambi i termini corrispondono alle stesse mansioni e agli stessi diritti/doveri. I rispettivi brevetti sono equipollenti in ambito nazionale italiano.\nIl candidato ritenuto idoneo deve poi presentare la domanda di partecipazione al corso, ricevute di pagamento delle quote, e una foto\u2013tessera.\nNel 2019, in Italia si contavano 14750 bagnini, di cui un sesto donne.\nFormazione.\nPer poter frequentare i corsi sono necessari determinati requisiti: et\u00e0 compresa tra i 16 e i 65 anni (dipende dalla didattica dell'ente), idoneit\u00e0 al nuoto, idoneit\u00e0 fisica (mediante un certificato rilasciato dal medico di famiglia).\nLe competenze acquisite nel corso di formazione gli consentono di intervenire in modo adeguato per praticare le tecniche di primo soccorso, anche in caso di asfissia e arresto cardiaco (Basic Life Support).\nProve d'esame (Societ\u00e0 Nazionale di Salvamento).\nSalvataggio a nuoto.\nLe prove devono essere sostenute in un tempo massimo di 8 minuti (le prove per il superamento del corso di \nassistente bagnino per la piscina hanno invece il tempo massimo di 5 minuti).\nPrimo soccorso e parte medica:\nEsistono anche dei corsi per la somministrazione dell'ossigeno e all'uso del defibrillatore semiautomatico, ciascuno di essi con esami a parte.\nSalvataggio sul patt\u00ecno.\nDurante la prova l'ufficiale della Capitaneria di porto pu\u00f2 chiedere di effettuare una manovra a 360\u00b0.\nNel caso il concorrente non sia in grado di eseguire le indicazioni sopra citate, la Capitaneria di porto si riserva il diritto di interrogare il concorrente su nodi marinareschi, meteorologia di base ed altri elementi di teoria.\nProve d'esame (Federazione Italiana Nuoto, Sezione Salvamento).\nLa prova pratica segue le linee guida dell'ILS - International Life Saving, per questo il brevetto rilasciato dalla FIN \u00e8 riconosciuto in tutti gli Stati facenti parte dell'ILS.\nEsame teorico pratico.\nL'esame teorico pratico consiste in un colloquio con la commissione d'esame, oppure con la compilazione di un test a quiz. In seguito si procede all'esecuzione completa della sequenza BLS (Basic Life Support, rianimazione cardio-polmonare) con simulatore (manichino)\nSalvataggio a nuoto.\nIl superamento di questa prova, unitamente alle prove teoriche e di simulazione del protocollo BLS sul manichino, consentono il conseguimento del brevetto P (Pool - piscina).\nProva in mare.\nLa prova in mare \u00e8 effettuata con l'ausilio dell'attrezzatura idonea, come il moscone di salvataggio o pattino. Consiste nel simulare un intervento raggiungendo un gavitello a circa 150\u00a0m da riva ed effettuare una doppia rotazione con l'imbarcazione intorno allo stesso senza mai toccarlo, ritorno e riposizionamento corretto del moscone (pattino).\nIl superamento di questa prova, permette di estendere la validit\u00e0 del brevetto P, valido solo per le piscine, anche alle acque interne e alle spiagge marine. Il brevetto \u00e8 denominato MIP (Mare, acque Interne, Piscina)."}
{"id": "1062794", "revid": "416175", "url": "https://it.wikipedia.org/wiki?curid=1062794", "title": "Piazze principali di Malta", "text": "Piazze (in Maltese: \"pjazez\" o \"msiera\u0127\") di Malta, sono tipiche piazze tradizionali con una chiesa al centro."}
{"id": "1062801", "revid": "133248", "url": "https://it.wikipedia.org/wiki?curid=1062801", "title": "Assistente bagnanti", "text": ""}
{"id": "1062804", "revid": "1573940", "url": "https://it.wikipedia.org/wiki?curid=1062804", "title": "Lophura ignita", "text": "Il fagiano di Vieillot, fagiano crestato o dorso di fuoco crestato (Lophura ignita ()) \u00e8 un uccello della famiglia dei Fasianidi originario della penisola malese e delle isole di Sumatra e Borneo. Pi\u00f9 propriamente, con il nome comune di \u00abfagiano di Vieillot\u00bb si indica la sottospecie \"L. i. rufa\", mentre le due sottospecie del Borneo vengono chiamate \u00abfagiano nobile\u00bb.\nDescrizione.\nDimensioni.\nIl maschio misura 65-70 cm di lunghezza, dei quali 24-30 spettanti alla coda, per un peso di 1812-2605 g. La femmina \u00e8 leggermente pi\u00f9 piccola: 56-57 cm di lunghezza, dei quali 15-19 spettanti alla coda, per un peso di 1600 g circa.\nAspetto.\nIl maschio della sottospecie nominale ha bargigli blu cobalto molto simili nella forma a quelli del fagiano argentato, cio\u00e8 con lobi di grandi dimensioni che formano un semicerchio sopra l'occhio e i lobi inferiori che si sviluppano in avanti. Sulla sommit\u00e0 della testa presenta una cresta a forma di pennello; il collo, il petto, la mantellina, il dorso, le copritrici e le cosce sono di colore blu violaceo scuro; le copritrici alari blu scuro presentano delle frange iridescenti blu oltremare, mentre le remiganti primarie e secondarie sono nero-bluastre; le piume della parte bassa del dorso hanno la base blu-nera nascosta da frange di un bruno-nerastro ramato brillante che formano una grande macchia, sebbene pi\u00f9 ridotta rispetto a quella presente nella sottospecie \"L. i. nobilis\"; il groppone e le copritrici caudali presentano delle grandi frange blu metallico. La coda, corta, larga e piatta, presenta le tre coppie di penne centrali di colore cannella-castano e leggermente arcuate, mentre le rimanenti cinque coppie sono generalmente nere. Tuttavia, esiste una notevole individualit\u00e0 nella distribuzione dei colori: la terza coppia a volte si presenta nera sulla parte interna e la quarta pu\u00f2 presentare variegature castano-fulve sulla parte esterna, occasionalmente presenti anche nella quinta. La parte inferiore del petto e i fianchi sono di un castano-ramato brillante, mentre l'addome \u00e8 nero. Gli occhi sono rossi e le zampe, che generalmente vanno dal grigio chiaro al biancastro, possono essere anche grigiastre con sfumature giallognole o rossastre, con tarsi dotati di forti e acuminati speroni. La femmina ha i lati della testa e il capo, anch'esso ornato di cresta a forma di pennello, di colore castano-fulvo, le ali e le copritrici della coda finemente variegate di nero, le penne della coda nere con bordi finemente variegati di marrone scuro, il mento e la gola bianchi; le piume del petto, i fianchi e le cosce mostrano variegature molto pi\u00f9 fini di colore bruno-nerastro con bordi bianchi che producono un effetto squamato; l'addome \u00e8 bianco. I bargigli sono uguali come forma e colore a quelli del maschio, ma sono notevolmente pi\u00f9 piccoli; anche le zampe e il becco sono uguali a quelli del maschio, ma quest'ultimo alla base si presenta marrone, mentre le zampe a volte mostrano sfumature bruno-rossastre.\nLa sottospecie \"L. i. nobilis\" \u00e8 praticamente identica a quella nominale, ma se ne distingue per le dimensioni maggiori e per la maggior presenza di marrone ramato sulla parte bassa della schiena.\nIl maschio della sottospecie \"L. i. rufa\" assomiglia, per forma e costituzione, a quello di \"L. i. nobilis\", ma presenta le penne centrali della coda bianche anzich\u00e9 cannella-castano. Il petto e i fianchi sono di colore blu scuro; le piume di questi ultimi presentano il rachide composto da striature bianche di larghezza variabile. La parte bassa del dorso mostra una grande macchia di colore ramato-rossiccio brillante e con meno marrone rispetto a \"L. i. ignita\". Anche i bargigli hanno una forma diversa, formando quattro lobi regolarmente disposti intorno agli occhi, uguali a quelli del fagiano di Swinhoe, con colorazione blu cobalto pi\u00f9 chiara rispetto a \"L. i. ignita\" e una macchia rossa sui bordi dei lobi inferiori. Le zampe sono rossicce e dotate di forti e acuminati speroni. La femmina nel complesso presenta una colorazione molto simile a quella di \"L. i. ignita\", ma se ne differenzia per essere pi\u00f9 uniforme e pressoch\u00e9 priva delle variegature che caratterizzano la livrea della conspecifica. Inoltre \u00e8 pi\u00f9 grossa e alta sulle zampe, ha la coda interamente castana e le zampe rossicce anzich\u00e9 grigio-brunastre.\nBiologia.\nComportamento.\nIl fagiano di Vieillot \u00e8 un uccello molto prudente. Dato che vive nel fitto sottobosco delle foreste pluviali, \u00e8 difficile osservarlo per un periodo abbastanza lungo da poter descriverne in dettaglio le principali abitudini. Viene osservato per la maggior parte delle volte in prossimit\u00e0 di fiumi o piccoli ruscelli e la sua presenza \u00e8 spesso tradita dai richiami che le bande di esemplari emettono per comunicare tra loro mentre si spostano sotto la copertura degli alberi. \u00c8 possibile individuarlo anche grazie al ronzio prodotto dallo sbattere delle ali dei maschi. A causa della mancanza di visibilit\u00e0 nel sottobosco, \u00e8 piuttosto difficile determinare con sicurezza la dimensione dei gruppi. Tuttavia, \u00e8 possibile affermare che i membri di ciascun gruppo siano piuttosto numerosi. I raggruppamenti di 5-6 individui sono frequenti e per lo pi\u00f9 (ma non sempre) comprendono un unico maschio. Non appena vengono disturbati, questi uccelli fuggono via correndo rapidamente, rimanendo uniti e non disperdendosi. Tuttavia, quando il pericolo \u00e8 maggiore, si alzano in aria con un volo rumoroso e disordinato, atterrando a breve distanza.\nAlimentazione.\nIl fagiano di Vieillot ha una dieta varia. A quanto pare si alimenta durante tutto il giorno, razzolando nella lettiera di foglie e afferrando con il becco i piccoli animali o i vegetali che trova. Sempre con il becco stacca piccoli morsi dai frutti maturi caduti a terra. Il fagiano di Vieillot seleziona accuratamente le zone di foresta umida dove gli invertebrati sono abbondanti.\nRiproduzione.\nLa modalit\u00e0 di riproduzione \u00e8 sconosciuta. In cattivit\u00e0, questi uccelli sono monogami. In natura, tuttavia, alcuni indizi sembrano suggerire che le cose siano pi\u00f9 complicate. I fagiani di Vieillot non emettono richiami potenti. Il ronzio delle ali \u00e8 senza dubbio la tecnica pi\u00f9 importante e il rituale pi\u00f9 elaborato che il maschio possiede per mettere in evidenza e segnalare il possesso del suo territorio. Dal momento che tale comportamento \u00e8 pi\u00f9 frequente tra maggio e giugno, nel periodo in cui si formano le coppie, si pu\u00f2 pensare anche che sia un rituale importante per sedurre le femmine. Durante il periodo pre-nuziale, i maschi occupano un nucleo centrale di un ettaro all'interno del loro vasto territorio. Questa superficie limitata, i cui confini vengono ben mantenuti, pu\u00f2 eventualmente servire da territorio di accoppiamento.\nLa stagione della nidificazione va da aprile a giugno. Il nido \u00e8 una struttura semplice costituita da foglie secche, erba e bamb\u00f9, nascosta nel fitto sottobosco. La femmina vi depone da 4 a 8 uova di colore da bianco-crema a camoscio-crema, di forma relativamente circolare. Il periodo di incubazione dura 24 giorni.\nDistribuzione e habitat.\nI fagiani appartenenti a questa specie vivono nelle regioni di pianura della penisola malese, dell'istmo di Kra, di Sumatra e del Borneo. Nonostante siano distribuiti in aree non propriamente vicine e spesso diverse, frequentano habitat che potremmo definire molto simili, se non del tutto uguali, pur con qualche piccola variante dovuta a diverse caratteristiche sia comportamentali che caratteriali. Vivono solitamente a quote piuttosto basse o collinari all'interno di foreste primarie decidue e sempreverdi con ricco e intricato sottobosco, ma non disdegnano neppure boschetti di bamb\u00f9 e macchie cespugliose con abbondante copertura vegetale, anche spinosa, che si trovano soprattutto nelle vicinanze di ruscelli o corsi d'acqua importanti.\nTassonomia.\nGli studiosi riconoscono quattro sottospecie di fagiano di Vieillot:\nConservazione.\nLa specie viene considerata \u00abprossima alla minaccia\u00bb (\"Near Threatened\"), nonostante in alcune regioni sembri ancora relativamente abbondante; in Thailandia, tuttavia, essa \u00e8 divenuta ormai rara e in Malesia, sebbene sia stata osservata all'interno di alcune aree protette, la sua distribuzione attuale \u00e8 comunque poco conosciuta. Localmente \u00e8 ancora apparentemente comune a Sabah, Sumatra e Kalimantan, ma non ci sono dati recenti che riguardino la Birmania e, dati gli attuali tassi di deforestazione, potrebbe essere in declino anche in Indonesia."}
{"id": "1062805", "revid": "33751", "url": "https://it.wikipedia.org/wiki?curid=1062805", "title": "Federazione calcistica ellenica", "text": ""}
{"id": "1062807", "revid": "110157", "url": "https://it.wikipedia.org/wiki?curid=1062807", "title": "No Doubt (album)", "text": "No Doubt \u00e8 il primo album della band statunitense No Doubt, uscito nel 1992 e pubblicato da Interscope Records. \nDescrizione.\nL'album \u00e8 stato pensato e registrato inizialmente come una pubblicazione indipendente, ma fu registrato nuovamente dopo che i ND firmarono per la Interscope Records. Il disco \u00e8 stato prodotto da Dito Godwin e registrato a Los Angeles. \nIl singolo \"Trapped in a Box\" fu pubblicato come produzione indipendente, dal momento che la casa discografica si rifiut\u00f2 di finanziarne la pubblicazione come singolo."}
{"id": "1062808", "revid": "287204", "url": "https://it.wikipedia.org/wiki?curid=1062808", "title": "Extreme contemporain", "text": ""}
{"id": "1062810", "revid": "36426", "url": "https://it.wikipedia.org/wiki?curid=1062810", "title": "Via Cavour (Firenze)", "text": "Via Camillo Cavour \u00e8 una delle principali vie della zona nord del centro storico di Firenze.\nLa via venne intitolata allo statista piemontese a soli undici giorni dalla sua morte (esattamente il 17 giugno 1861), unendo due antiche vie, via Larga e via San Leopoldo, fino all'attuale piazza della Libert\u00e0, realizzata alcuni anni pi\u00f9 tardi e anche essa successivamente chiamata piazza Cavour.\nAi tempi del Fantozzi (inizi anni 1840), aveva sede il Ministro del Regno di Sardegna presso il Granducato di Toscana.\nVia Larga.\nLa \"Via Larga\" era, come dice il nome stesso, una delle pi\u00f9 ampie vie del centro di Firenze sin dall'antico e non \u00e8 mai stata oggetto di ampliamenti successivi. Di fatto questa strada era ben pi\u00f9 ampia della maggior parte delle piazze cittadine, e veniva spesso usata come sede di feste e manifestazioni, come, talvolta, le partire del calcio in costume.\nQuesta zona ebbe notevole sviluppo sul finire del Duecento, quando la nuova cinta muraria ampli\u00f2 notevolmente verso nord i confini della citt\u00e0. La via principale era Via San Gallo, prolungamento dell'antico cardo romano, ma gradualmente si aprirono nuove vie sull'asse nord-sud: nel 1289 fu aperta una postierla nelle mura e fu ammattonata l'uscente \"via degli Spadai\" (oggi via de' Martelli, prolungamento di via Cavour fino a Piazza del Duomo), poi vennero tracciate entro la fine del secolo le vie di Cafaggio (via Ricasoli), di San Zanobi, e di Santa Reparata; nel 1308 vennero tracciate e dotate di pavimentazione via dei Fibbiai e via Gino Capponi.\nPer agevolare il passaggio delle merci che continuavano ad affollare la stretta Via San Gallo, solo tra il 1322 e il 1325 si decise la costruzione di una nuova strada parallela, in particolare per dirottare il traffico dei contadini che portavano grano e fieno alla loggia di Orsanmichele, allora ancora mercato delle granaglie, creando una strada di grandezza cos\u00ec eccezionale da far valere la pena a commercianti di allungare un po' la via a fronte di un ben pi\u00f9 confortevole passaggio. La strada da via degli Spadai arrivava solo fino all'attuale Piazza San Marco e non sfociava verso le mura.\nVia Larga rimase una strada secondaria, piuttosto tranquilla e con poche attivit\u00e0 commerciali. La svolta cruciale per la via si ebbe quando i Medici, allora una famiglia di mercanti come tante, vi compr\u00f2 alcune case e terreni nella prima met\u00e0 del Trecento, dando alla strada un aspetto pi\u00f9 residenziale. Fu Cosimo il Vecchio, nella seconda met\u00e0 del Quattrocento, a trasformarla definitivamente nel \"quartiere mediceo\", grazie ad un'attenta opera di finanziamento di imprese architettoniche: San Lorenzo, il Palazzo Medici e San Marco, poi coronate dall'acquisto del cosiddetto giardino di San Marco.\nIl Palazzo Medici Riccardi fu realizzato da Michelozzo dal 1444 ed \u00e8 uno dei pi\u00f9 bei palazzi rinascimentali, che fiss\u00f2 i canoni di tutta l'architettura civile successiva. L'edificio cubico aveva un aspetto esterno imponente ma sobrio ed austero, e si sviluppava attorno a un cortile centrale. L'elemento peculiare fu l'uso del bugnato digradante ai vari piani, che ancora oggi da un effetto di slancio alla massiccia solidit\u00e0 della struttura. All'interno del Palazzo si realizzarono nel tempo numerose decorazioni. Una delle prime fu la Cappella dei Magi, capolavoro ad affresco del fiorentino Benozzo Gozzoli, quale cappella privata di famiglia (1459). Nel 1659 il palazzo ormai desueto venne venduto dall'allora Granduca Ferdinando II de' Medici alla famiglia Riccardi, ricchi banchieri di origine tedesca. Essi mantennero sostanzialmente invariata la parte antica del palazzo ma ne intrapresero il raddoppio costruendo un corpo identico verso il lato nord. Risale a questo periodo la \"Galleria degli specchi\" affrescata da Luca Giordano.\nIl Palazzo Medici fu solo il primo di una lunga serie di palazzi aristocratiche che furono via via costruiti sulla via. Davanti al Palazzo Medici si trova il seicentesco Palazzo Panciatichi, oggi appartenente alla Regione Toscana, costruito per conto del cardinale Bandino Panciatichi. Sullo stesso lato si affacciano il Palazzo Capponi-Covoni e il Palazzo Bastogi, quest'ultimo ristrutturato da Giuseppe Poggi. Al numero tredici una breve epigrafe ricorda la casa dove \"dimor\u00f2 alcun tempo\" Gioachino Rossini.\nPalazzo Bartolommei, di Gherardo Silvani, oggi ospita un istituto di credito, mentre poco pi\u00f9 avanti sul lato opposto si trova una targa che ricorda il sito del caff\u00e8 Michelangelo; una targa al numero 37 ricorda il palazzo dove mor\u00ec Giovan Battista Niccolini, il 20 settembre 1861. In questo tratto, al numero 28, il Senatore Giovanni Spadolini aveva una casa e vi teneva una parte della sua ricchissima biblioteca. Un po' pi\u00f9 avanti si trova la facciata a graffito su Via Cavour di Palazzo Fenzi-Marucelli e accanto l'ingresso della settecentesca Biblioteca Marucelliana, la prima biblioteca pubblica di Firenze. All'angolo con via degli Arazzieri, gi\u00e0 su Piazza San Marco, l'ex convento di Santa Caterina ospita oggi caserma del Comando militare tosco-emiliano. La grande epigrafe ricorda il generale Antonio Baldissera, capo delle truppe italiane in Eritrea.\nSul lato opposto si trova il \"Tabernacolo della Madonna della Rosa\" (la Vergine ha infatti una rosa bianca in mano), attribuito al miniaturista fiorentino Gherardo di Giovanni (fine XV secolo). Essendo dipinti anche gli spessori laterali, la scena comprende la \"Madonna con Bambino e i santi Giovanni Battista, Francesco, Girolamo, Domenico, Zanobi e altro santo\" non identificato (san Michele?).\nIn via Cavour \u00e8 presente il consolato della Grecia ed il consolato dei Paesi Bassi.\n\"Via San Leopoldo\".\nPassata Piazza San Marco inizia il secondo tratto di via Cavour. Il prolungamento della strada fino alle mura \u00e8 piuttosto recente e risale al 1826-1830 quando il Granduca Leopoldo II la dedic\u00f2 al suo patrono protettore. Passata la Palazzina della Livia, tra le prime \"villette\" di fine del Settecento, una lapide ricorda lo scomparso Giardino di San Marco.\nSi costeggia sul lato est il convento di San Marco dei Domenicani, dove si pu\u00f2 vedere ancora il vecchio ingresso della Farmacia di San Marco, gemella di quella di Santa Maria Novella, chiusa in seguito alle soppressioni monastiche, che ancora mostra i listini ottocenteschi dei prodotti, scolpiti su lastre di marmo.\nDall'altro lato si venne a trovare l'ingresso del Casino di San Marco, dopo il taglio del giardino e l'apertura della via, mentre prima l'accesso principale era su Via San Gallo. Questo \"luogo di delizie\" fu realizzato da Bernardo Buontalenti per Francesco I de' Medici dal 1574. Notevoli sono le decorazioni zoomorfe del portale e delle finestre, tipiche del manierismo pi\u00f9 fantasioso.\nPoco pi\u00f9 avanti si riconosce l'entrata dai tipici spioventi a capanna di un edificio religioso. In realt\u00e0 quello che resta \u00e8 solo una parte di un complesso appartenuto alla Compagnia dei Disciplinati di San Giovanni Battista, detta \"degli Scalzi\", il cosiddetto Chiostro dello Scalzo, un vero gioiello poco conosciuto di Firenze. Nell'ariosa architettura progettata da Giuliano da Sangallo Andrea del Sarto nel corso di tutta la sua vita realizz\u00f2 uno splendido ciclo di affreschi a monocromo, dove si pu\u00f2 ammirare tutta la sua evoluzione stilistica.\nLa parte rimanente della via verso Piazza della Libert\u00e0 \u00e8 tipicamente novecentesca, con sobri palazzi residenziali. Al numero 94 si trova un palazzo progettato da Giacomo Roster dove abit\u00f2 Egisto Paolo Fabbri."}
{"id": "1062813", "revid": "1318658", "url": "https://it.wikipedia.org/wiki?curid=1062813", "title": "Medda", "text": ""}
{"id": "1062814", "revid": "14806", "url": "https://it.wikipedia.org/wiki?curid=1062814", "title": "Goedi", "text": ""}
{"id": "1062815", "revid": "14806", "url": "https://it.wikipedia.org/wiki?curid=1062815", "title": "Goediman", "text": ""}
{"id": "1062816", "revid": "110157", "url": "https://it.wikipedia.org/wiki?curid=1062816", "title": "The Beacon Street Collection", "text": "The Beacon Street Collection \u00e8 il secondo album discografico della band statunitense No Doubt, autoprodotto nel 1995.\nDescrizione.\nIl disco \u00e8 stato pubblicato in maniera indipendente dalla band, sotto la propria etichetta discografica chiamata Beacon Street Records. Fu prodotto dagli stessi No Doubt e registrato in casa, nella Beacon Street di Anaheim (California), da cui l'album prende il nome. Una sessione supplementare di registrazione, nonch\u00e9 il missaggio, si tennero al Clear Lake Audio di North Hollywood, insieme all'ingegnere Colin \"Dog\" Mitchell.\nL'album fu pubblicato dopo che la band fu abbandonata dalla precedente casa discografica, la Interscope Records, che decise di non finanziare pi\u00f9 il gruppo in seguito al flop del primo album, \"No Doubt\".\nDue singoli sono stati pubblicati come 7\": si tratta di \"Squeal\" (12 maggio 1994) e \"Doghouse\" (12 gennaio 1995).\nL'album ha venduto circa 100.000 copie, oltre il triplo del precedente disco, e ci\u00f2 convinse la Interscope, che decise di finanziare il gruppo in vista della pubblicazione di un terzo album (\"Tragic Kingdom\", che consacr\u00f2 i ND a livello mondiale).\nUna ristampa di \"The Beacon Street Collection\" fu pubblicata il 21 ottobre 1997."}
{"id": "1062821", "revid": "399", "url": "https://it.wikipedia.org/wiki?curid=1062821", "title": "Massa invariante", "text": ""}
{"id": "1062824", "revid": "767487", "url": "https://it.wikipedia.org/wiki?curid=1062824", "title": "Nice Try", "text": "Nice Try \u00e8 un album del 1998 del gruppo italiano ska core e punk rock Shandon, pubblicato nel 1998 dalla Ammonia Records."}
{"id": "1062826", "revid": "2153076", "url": "https://it.wikipedia.org/wiki?curid=1062826", "title": "Tragic Kingdom", "text": "Tragic Kingdom \u00e8 il terzo album discografico della band statunitense No Doubt, uscito il 10 ottobre 1995 e fino ad oggi \u00e8 l'album della band di maggior successo.\nDescrizione.\nIl disco fu pubblicato nell'ottobre 1995 dalla Trauma Records, una divisione della Interscope Records. Si tratta del primo album pubblicato dalla band dopo l'addio del tastierista della band, Eric Stefani, che comunque partecip\u00f2 alle registrazioni e che decise di lasciare il gruppo gi\u00e0 nel 1994, prima della pubblicazione di \"The Beacon Street Collection\".\nL'album \u00e8 stato prodotto da Matthew Wilder, mixato da Paul Palmer, e registrato in undici studi nella Greater Los Angeles Area, tra il marzo 1993 e l'ottobre 1995. Durante una di queste sessioni di registrazione, la band ha incontrato Paul Palmer, che gi\u00e0 aveva lavorato con i Bush e che era interessato a lavorare con i ND. Dopo aver mixato il primo singolo, \"Just a Girl\", Palmer continu\u00f2 la collaborazione con i ND nello stesso ruolo per il disco. Riusc\u00ec anche a far pubblicare il CD dalla sua etichetta, la Trauma Records, che era associata alla Interscope.\n\"Tragic Kingdom\" prende il nome dal fatto che il professore di Tom Dumont chiamava cos\u00ec il parco divertimenti di Disneyland situato a Anaheim, citt\u00e0 d'origine del gruppo, anzich\u00e9 chiamarlo \"Magic Kingdom\", come indicava il soprannome reale del popolare parco. La copertina del disco \u00e8 una fotografia di Daniel Arsenault, che ritrae Gwen Stefani in primo piano con un'arancia in mano, mentre gli altri componenti della band sono alle sue spalle vicino ad un albero di arancio secco (tra l'altro la foto \u00e8 stata scattata in una contea chiamata proprio Orange). Nella copertina, per volont\u00e0 di Gwen, \u00e8 presente anche Eric Stefani, nonostante questi aveva gi\u00e0 lasciato il gruppo. Il vestito rosso indossato da Gwen Stefani \u00e8 stato prestato all'Hard Rock Cafe e successivamente ad una mostra tenutasi nel museo di Fullerton; fu per\u00f2 rubato dalla mostra nel 2005.\nSingoli estratti.\nIl primo singolo estratto da \"Tragic Kingdom\" \u00e8 \"Just a Girl\" (21 settembre 1995), che descrive l'esasperazione di Gwen Stefani nei confronti dei dettagli con cui venivano descritti gli stereotipi femminili e la reazione preoccupata di un padre ansioso al pensiero della figlia che guida da sola la macchina.\nIl secondo singolo estratto, \"Spiderwebs\", fu pubblicato il 19 novembre 1995 e racconta di una donna disinteressata che cerca di evitare le continue telefonate che riceve da un uomo.\nIl terzo singolo \u00e8 quello destinato a consacrare i No Doubt a livello planetario. Si tratta di \"Don't Speak\", una ballata struggente che racconta la fine della relazione tra Gwen Stefani e Tony Kanal. Il singolo, pubblicato il 15 aprile 1996, ha raggiunto la prima posizione della \"Billboard Billboard Hot 100 Airplay\", e vi \u00e8 rimasto per sedici settimane consecutive. Il singolo ha inoltre raggiunto la prima posizione in diversi Paesi di tutto il mondo: Australia, Belgio, Paesi Bassi, Nuova Zelanda, Norvegia, Svezia, Regno Unito e Svizzera; e la numero due in Austria e Germania.\nIl quarto singolo estratto fu \"Excuse Me Mr.\" (21 agosto 1996), seguito da \"Happy Now?\" (20 gennaio 1997). Il sesto singolo estratto fu \"Sunday Morning\" (27 maggio 1997). Infine l'ultimo pezzo pubblicato come singolo fu \"Hey You!\" (23 febbraio 1998).\nPremi e vendite.\nAi Grammy Awards 1997 i No Doubt entrarono in nomination nelle categorie \"Best New Artist\" e \"Best Rock Album\". Il singolo \"Don't Speak\" \u00e8 invece in nomination ai Grammy 1998 come \"Best Pop Performance by a Duo or Group\" e \"Song of the Year\". Lo stesso pezzo si \u00e8 aggiudicato agli MTV Video Music Awards 1997 il premio come \"Best Group Video\".\nL'album ha venduto oltre di sedici milioni di copie in tutto il mondo, ed \u00e8 stato certificato disco di diamante dalla Recording Industry Association of America (RIAA), negli Stati Uniti e in Canada, disco di platino nel Regno Unito, e triplo disco di platino in Australia.\nVHS e DVD.\nUna versione video chiamata \"Live in the Tragic Kingdom\" fu pubblicata l'11 novembre 1997 in formato VHS dalla Interscope Records. Il video contiene la registrazione del concerto tenutosi al The Arrowhead Pond di Anaheim il 31 maggio 1997. Lo stesso video \u00e8 stato diffuso nel formato DVD il 25 novembre 2003 all'interno del cofanetto \"Boom Box\" e come DVD a s\u00e9 stante il 13 giugno 2006.\nTour.\nIl tour di promozione del disco \u00e8 partito da Los Angeles il 12 aprile 1997, e si \u00e8 concluso l'8 novembre dello stesso anno in Argentina. Durante il tour i No Doubt hanno proposto anche brani delle precedenti produzioni, e alcune cover di gruppi come Sublime e Beatles. Sono comunque seguiti altri concerti e partecipazioni a festival in tutto il mondo, che hanno portato il gruppo ad esibirsi live nei due anni successivi alla pubblicazione di \"Tragic Kingdom\"."}
{"id": "1062827", "revid": "1543377", "url": "https://it.wikipedia.org/wiki?curid=1062827", "title": "Fenway Park", "text": "Il Fenway Park, soprannominato America's Most Beloved Ballpark e The Cathedral, \u00e8 uno stadio di baseball situato a Boston nel Commonwealth del Massachusetts, Stati Uniti. Dal 1912 ospita gli incontri casalinghi dei Boston Red Sox, squadra che milita nella Major League Baseball (MLB) ed \u00e8 lo stadio pi\u00f9 antico tuttora in uso di questo campionato.\nCostruito nella zona periferica di Back Bay a sud ovest della citt\u00e0, nel quartiere di Fenway\u2013Kenmore precisamente al numero 4 di Yawkey Way (strada nominata in onore di Tom Yawkey ex presidente dei Red Sox dal 1933 al 1976) \u00e8 uno degli stadi di baseball pi\u00f9 rappresentativi e ricchi di storia che con il passare degli anni ha subito lavori di ristrutturazione e ampliamento che hanno creato un ambiente con caratteristiche uniche.\nNumerosi grandi giocatori di baseball hanno calcato questo campo tra i quali Cy Young, Babe Ruth, Jimmy Collins, Duffy Lewis, Tris Speaker, Harry Hooper, Joe Cronin, Bobby Doerr, Johnny Pesky, Ted Williams, Jimmie Foxx, Carlton Fisk, Jim Rice e Carl Yastrzemski nonch\u00e9 diversi giocatori che hanno fatto la storia moderna di questo sport.\nIn passato ha anche ospitato partite di football, hockey e calcio e occasionalmente viene utilizzato per concerti, meeting o eventi di vario genere.\nStoria.\nFenway Park \u00e8 la seconda casa dei Red Sox. Nel 1901, i Boston Americans diventarono una delle squadre fondatrici dell'American League. Gli Americans giocarono nel campo di Huntington Avenue, adesso parte del campus della Northeastern University.\nIl proprietario del Boston Globe, il generale Charles Henry Taylor, un veterano della guerra civile, compr\u00f2 la squadra per suo figlio John I. Taylor nel 1904. Per diversi periodi cambiarono nome passando per Puritans, Pilgrims e Plymouth Roks. Nel 1907, Taylor cambi\u00f2 definitivamente il nome da Pilgrims a Red Sox. Nel 1910, stanco del contratto di affitto del Huntington Avenue Ground, Taylor annunci\u00f2 che avrebbe costruito un nuovo stadio per i Red Sox. Il proprietario chiamo il nuovo stadio Fenway Park per la sua locazione nella cosiddetta zona Fenway di Boston.\nIl primo gennaio 2010 \u00e8 stato sede dell'NHL Winter Classic tra i Philadelphia Flyers ed i Boston Bruins, vinta da questi ultimi 2 a 1 all'over time.\nIl 21 luglio 2010 \u00e8 stato sede del Football at Fenway (o \"Fenway Football challenge\"), un incontro di calcio amichevole tra gli scozzesi del Celtic e portoghesi dello Sporting Lisbona. La sfida \u00e8 stata vinta dagli scozzesi per 6-5 ai calci di rigore (1-1 al termine dei tempi regolamentari), che si aggiudicarono cos\u00ec il primo Football at Fenway Trophy.\nIl 7 marzo 2012, in concomitanza con il centesimo anniversario della fondazione, \u00e8 stato aggiunto al National Register of Historic Places.\nIl 26 luglio 2012 si svolse la seconda edizione del \"Football at Fenway\", che vede scontrarsi Liverpool e ; l'incontro termin\u00f2 1-2.\nIl 23 luglio 2014 si svolse la terza edizione del \"Football at Feanway\". Anche questa volta la sfida \u00e8 tra Liverpool e Roma, vinta ancora da questi ultimi, stavolta per 1-0.\nCaratteristiche e segni distintivi.\nThe Green Monster.\n\"The Green Monster\" ovvero il mostro verde \u00e8 il soprannome dato al muro sinistro dello stadio. Il muro \u00e8 alto 11.329 m ed \u00e8 posizionato a 94 e 96 m dalle basi. Questa piccola distanza spesso aiuto i battitori destrorsi.\nIl muro fa parte dello stadio fin dalla sua costruzione nel 1912 ed \u00e8 fatto di legno. Nel 1934 \u00e8 stato rivestito di cemento e stagno, a seguito dell'installazione del segnapunti. Nel 1976 il rivestimento in cemento e stagno \u00e8 stato sostituito con uno in plastica. Malgrado il nome, il Green Monster non \u00e8 stato verniciato di verde fino al 1947, prima di allora esso era coperto da manifesti pubblicitari.\nThe Lone Red Seat.\n\"The Lone Red Seat\" \u00e8 il nome attribuito al posto 21, fila 37, settore 42 in cui \u00e8 atterrato il pi\u00f9 lungo fuoricampo mai realizzato nello stadio. Il fuoricampo battuto da Ted Williams il 9 giugno 1946 raggiunse i 153 m, ben oltre la tribuna \"Williamsburg\". Secondo alcuni opinionisti di ESPN, la palla se non fosse stata ostacolata sarebbe potuta arrivare anche a 158\u2013163 m.\nNumeri ritirati.\nDurante questi anni i Boston Red Sox hanno deciso di ritirare i numeri dei giocatori pi\u00f9 significativi della propria storia e sono esposti su una parte di tribuna nel lato destro del campo e su un muro all'esterno dello stadio."}
{"id": "1062829", "revid": "1543377", "url": "https://it.wikipedia.org/wiki?curid=1062829", "title": "Snar\u00f8ya", "text": "Snar\u00f8ya \u00e8 una penisola della Norvegia situata all'interno dell'Oslofjord (\"fiordo di Oslo\"). \nSu questa penisola si trova un sobborgo di Oslo, che appartiene sia amministrativamente che geograficamente al comune di B\u00e6rum, nella contea di Viken. Si trova a sud dei quartieri Lysaker, Lag\u00e5sen e Fornebu, ed ha 2.940 abitanti.\nStoria.\nIl suo nome deriva dalla parola \"snar\", che significa \"bosco\" o \"terreno cespuglioso\". Il suffisso \"-oya\" si riferisce al fatto che la penisola \u00e8 stata un'isola fino al XIX secolo. \nNon \u00e8 chiaro quando l'isola inizi\u00f2 ad essere popolata. Nel 1616 Snar\u00f8ya venne registrata come \"terra della corona\", ma in seguito divenne di propriet\u00e0 privata. \nIl teologo Christian Kolle ne fu proprietario dal 1770 e il 1803. \nNel 1867 la propriet\u00e0 fu acquistata da Valentin F\u00fcrst, che la trasform\u00f2 in una segheria, successivamente chiusa nel 1907, e allo stesso tempo, gran parte del terreno circostante fu spartito in lotti per case e villette. Nel 1923 Snar\u00f8ya venne acquistata da Mario Caprino, padre del regista cinematografico e scrittore Ivo Caprino."}
{"id": "1062830", "revid": "1673080", "url": "https://it.wikipedia.org/wiki?curid=1062830", "title": "Lotta a calendario", "text": "La lotta a calendario consiste in un metodo tradizionale di difesa preventiva dei vegetali pianificata con trattamenti periodici indipendentemente dal decorso delle infestazioni e dal rischio effettivo di una loro comparsa. Introdotta in Italia negli anni sessanta, la lotta a calendario ha fatto ricorso all'uso di principi attivi chimici.\nCriteri.\nIl fondamento su cui si basa la lotta a calendario \u00e8 la sincronizzazione del ciclo di una pianta agraria con quelli di molti parassiti o fitofagi, ad essa infeudati, e parte dal presupposto che la coltura debba essere protetta preventivamente nelle fasi fenologiche suscettibili di attacco. La protezione deve coprire l'intera durata della fase o per lo meno fino a quando vengono meno i presupposti, pertanto i trattamenti chimici devono essere ripetuti ad intervalli regolari dipendenti dalla persistenza del principio attivo.\nPer il primo trattamento si fa riferimento non alla data, bens\u00ec al ciclo fenologico della coltura agraria: in altri termini, sono le fasi fenologiche della pianta a definire la scansione temporale. Ad esempio, indipendentemente dalla data, in un fruttifero gli eventi notevoli per l'applicazione della lotta a calendario possono essere, secondo il contesto, l'ingrossamento delle gemme, l'inizio della fioritura, l'allegagione, l'inizio di accrescimento dei frutti, l'invaiatura, il riposo vegetativo. Tali eventi sono spesso svincolati dalle date perch\u00e9 le fasi fenologiche si differenziano in genere secondo la cultivar e secondo la regione. A parit\u00e0 di condizioni (cultivar e localizzazione geografica) la lotta a calendario pu\u00f2 basarsi anche sulla data effettiva, per quanto possa tuttavia esserci una variabilit\u00e0 di anno in anno. Dopo il primo trattamento si fa riferimento alla persistenza del prodotto usato tenendo presente i seguenti elementi:\nPrincipi attivi.\nIl metodo della lotta a calendario si \u00e8 evoluto con gli insetticidi di seconda generazione (clororganici), perci\u00f2 si \u00e8 tradizionalmente basato sull'impiego di prodotti di copertura. Questi principi attivi richiedono una particolare cura al momento del trattamento: non penetrando nei tessuti vegetali, svolgono un'azione protettiva efficace solo se coprono uniformemente l'intera superficie dell'organo da proteggere. I trattamenti devono pertanto essere fatti con macchine irroratrici che nebulizzano la soluzione (atomizzatori) e con l'impiego di additivi che migliorano l'efficacia del trattamento quali i bagnanti e gli adesivanti: i primi modificano la tensione superficiale della soluzione in modo che si estenda sulla superficie del vegetale senza raccogliersi in gocce semisferiche; i secondi proteggono la copertura dall'azione dilavante delle eventuali piogge e della rugiada.\nL'avvento di insetticidi e anticrittogamici endoterapici, in altri termini in grado di penetrare nei tessuti vegetali, ha reso pi\u00f9 semplice la lotta a calendario in quanto le precauzioni necessarie a garantire l'efficacia della copertura non sono pi\u00f9 necessarie. I migliori risultati si ottengono con i prodotti a traslocazione floematica, in quanto sono in grado di proteggere anche gli organi che si sono formati dopo il trattamento. L'uso di questi prodotti genera per\u00f2 due ordini di problemi. \nIl primo \u00e8 di natura igienico-sanitaria: i prodotti endoterapici lasciano nei prodotti agricoli residui chimici che non possono essere rimossi; la tutela della salute del consumatore \u00e8 garantita solo dal rispetto dell'intervallo di carenza e dei dosaggi. L'eventuale negligenza o, peggio, la malafede dell'agricoltore si ripercuotono sulla salute dei consumatori: le analisi chimiche dei prodotti agricoli, finalizzate ad accertare il rispetto dei limiti di sicurezza, sono eseguite solo su campioni e, per ragioni tecniche, operative ed economiche, coprono una quota irrisoria della massa presente sul mercato. Un altro aspetto negativo, sempre di natura igienico-sanitaria, derivante dall'uso degli endoterapici \u00e8 causato dalle limitate conoscenze in merito alle interazioni tra il metabolismo del vegetale e il principio attivo e a quelle tra principi attivi differenti: infatti la casistica in merito alla tossicit\u00e0 cronica o acuta si basa su modelli convenzionali di riferimento (test su cavie) e in ogni caso non prende in considerazione gli effetti derivanti da interazioni sinergiche nelle combinazioni di principi attivi, tristemente note con la locuzione di \"cocktail di pesticidi\". Sotto questo punto di vista i prodotti di copertura sono pi\u00f9 salutari perch\u00e9 \u00e8 sufficiente il lavaggio accurato del prodotto o la sbucciatura per ridurre al minimo i rischi sulla salute del consumatore.\nIl secondo problema \u00e8 di natura ambientale: la complessit\u00e0 funzionale dei prodotti endoterapici \u00e8 spesso causa dell'insorgenza di fenomeni di resistenza genetica negli organismi ad alto potenziale biologico: l'alto numero di generazioni annue combinato con l'elevato potenziale riproduttivo fanno s\u00ec che eventuali resistenze generate da mutazioni genetiche si propaghino rapidamente nella popolazione del fitofago o del parassita riducendo sensibilmente l'efficacia dei trattamenti successivi. Per questo motivo nella lotta a calendario \u00e8 assolutamente sconsigliata la ripetizione dei trattamenti con gli stessi principi attivi.\nEsempio pratico.\nUno degli esempi pi\u00f9 curiosi e classici di applicazione della lotta a calendario \u00e8 la protezione della vite contro la Peronospora (\"Plasmopara viticola\") con la \"regola dei tre dieci\". Nelle regioni a decorso primaverile umido la Peronospora \u00e8 una delle avversit\u00e0 pi\u00f9 temibili, in quanto pu\u00f2 determinare la compromissione della produzione fin da prima della fioritura. Questo fungo si sviluppa all'interno dei tessuti attaccati ed \u00e8 difficilmente controllabile con trattamenti curativi. Si controlla invece in modo efficace con la prevenzione impedendone la germinazione e l'ingresso. In queste regioni tradizionalmente s'interviene con i trattamenti preventivi a calendario impiegando prodotti di copertura quali il rame (poltiglia bordolese, ossicloruri di rame) oppure i ditiocarbammati (zineb, mancozeb, ecc.). Il primo trattamento si esegue quando si verifica la concomitanza di tre condizioni: lunghezza dei germogli di almeno 10 cm, temperatura minima di almeno 10 \u00b0C, una pioggia di almeno 10 mm nelle ultime 48 ore. I trattamenti successivi si effettuano a cadenze regolari, ogni 1-2 settimane, finch\u00e9 le condizioni ambientali sono favorevoli alla propagazione della malattia. \nAspetti negativi.\nA prescindere dalla sua semplicit\u00e0 concettuale e della sua razionalit\u00e0, la lotta a calendario \u00e8 un metodo di difesa obsoleto che pone seri problemi d'incompatibilit\u00e0 nei confronti sia della salute dei consumatori, sia dell'integrit\u00e0 ambientale. I problemi sono scaturiti dall'evidenza dell'impatto negativo avuto dai fitofarmaci di seconda generazione nel lungo termine (tossicit\u00e0 cronica, persistenza) e di terza generazione nel breve termine (tossicit\u00e0 acuta): nonostante il criterio d'intervento preventivo, l'impiego dei prodotti chimici ad uso fitoiatrico \u00e8 andato sempre pi\u00f9 crescendo senza fornire miglioramenti sul fronte della difesa fitosanitaria.\nIl punto debole della lotta a calendario risiede infatti nel presupposto che la difesa debba essere condotta preventivamente e indipendentemente dalla sua necessit\u00e0, causando diversi effetti collaterali, di cui quelli che seguono in elenco sono i pi\u00f9 importanti:\nLe ragioni suddette hanno reso la lotta a calendario un approccio obsoleto e privo di efficacia nel lungo periodo, favorendo la sua progressiva sostituzione con metodi di lotta pi\u00f9 complessi ma pi\u00f9 efficaci nel lungo periodo e meno dannosi in fatto di impatto ambientale e igienico-sanitario.\nDalla lotta a calendario ad altri metodi.\nLa lotta a calendario \u00e8 in effetti, fra i metodi di lotta razionali, quello di pi\u00f9 facile acquisizione e di pratica applicazione anche da parte di chi ha limitate conoscenze in ambito ecologico e biologico. La sua applicazione infatti esula dalla formulazione di qualsiasi forma di diagnostica o dall'effettuazione di piani di monitoraggio: \u00e8 infatti il comportamento della pianta che indica il momento in cui intervenire, indipendentemente dalla effettiva necessit\u00e0 dell'intervento. Negli anni sessanta e settanta erano in voga, fra gli addetti ai lavori, manifesti e opuscoli che riportavano piani d'intervento differenziati per singole avversit\u00e0 e per singole specie, con l'indicazione dei trattamenti da eseguire in corrispondenza di ogni specifica fase fenologica. \nL'applicazione di metodi pi\u00f9 razionali richiede un maggior grado di conoscenza e competenza nell'ambito di discipline interconnesse con l'agricoltura e, talvolta, l'adozione di sistemi di coltivazione che devono rapportarsi ad un contesto pi\u00f9 ampio (comprensoriale, regionale) di quello dell'unit\u00e0 \"azienda\". Va inoltre considerato che molte conoscenze si sono acquisite solo in epoche pi\u00f9 recenti e, soprattutto nelle socioeconomiche condizioni italiane, l'assistenza tecnica e la divulgazione in agricoltura sono state spesso delegate, in passato, ai fornitori di mezzi tecnici. In altri termini, l'unica fonte capillare di divulgazione e informazione per l'agricoltore, in materia di difesa fitosanitaria, era la sola industria chimico-farmaceutica. I mezzi di informazione, schematici e di facile consultazione, erano rappresentati da poster, \"brochure\", opuscoli e, talvolta, semplici piccoli manuali, distribuiti gratuitamente presso i centri vendita. \nL'uso indiscriminato dei fitofarmaci in agricoltura ha causato, a partire dagli anni ottanta, la nascita di una coscienza ecologica collettiva e la maggiore pressione dell'opinione pubblica ha indotto le amministrazioni politiche locali, nazionali, comunitarie a promuovere la divulgazione, fra gli agricoltori, di conoscenze che erano gi\u00e0 acquisite da alcuni decenni, permettendo un'evoluzione della difesa fitosanitaria verso sistemi pi\u00f9 razionali dal punto di vista igienico-sanitario e ambientale.\nTale evoluzione \u00e8 stata resa possibile con la divulgazione delle conoscenze gi\u00e0 acquisite e dall'applicazione di piani di difesa o del relativo supporto, su base territoriale, agli agricoltori. Metodi di controllo quali la lotta guidata e, a maggior ragione, la lotta integrata, richiedono infatti conoscenze tecniche pi\u00f9 approfondite, un coordinamento territoriale, un supporto tecnico adeguato che si occupi, da un lato, della divulgazione e dell'assistenza e, da un altro, delle competenze territoriali che esulano dal contesto aziendale.\nSituazione attuale.\nAttualmente la difesa fitosanitaria \u00e8 monitorata a livello territoriale e in quasi tutti i comparti produttivi la lotta a calendario \u00e8 stata drasticamente ridimensionata a partire gi\u00e0 dagli anni ottanta soprattutto a causa della sua insostenibilit\u00e0 economica e dell'evoluzione di una maggiore consapevolezza della tutela ambientale. Resta al momento una metodologia che, per quanto obsoleta, \u00e8 ancora usata in contesti specifici (territoriali, compartimentali, socioculturali) perch\u00e9 ampiamente collaudata da un'esperienza pluridecennale, tuttavia nella maggior parte dei casi si ricorre ad una forma elastica di lotta a calendario che nel complesso vede ridurre il numero dei trattamenti rispetto al passato."}
{"id": "1062831", "revid": "322321", "url": "https://it.wikipedia.org/wiki?curid=1062831", "title": "Domenico Padovano", "text": "Biografia.\nOrdinato sacerdote il 29 giugno 1965, \u00e8 stato eletto vescovo titolare di Mazaca e vescovo ausiliare di Bari e Canosa il 30 settembre 1982. \u00c8 stato ordinato vescovo il 24 ottobre 1982, consacrante l'arcivescovo Andrea Mariano Magrassi, O.S.B., co-consacranti l'arcivescovo Giuseppe Carata e l'arcivescovo Michele Mincuzzi. Ha conseguito la laurea in pedagogia presso l'Universit\u00e0 degli studi di Bari.\nIl 13 febbraio 1987 \u00e8 stato nominato vescovo di Conversano-Monopoli, ruolo ricoperto fino al 5 febbraio 2016.\n\u00c8 stato membro della Commissione episcopale per la cultura e le comunicazioni sociali e membro della Conferenza episcopale pugliese.\n\u00c8 morto il 10 maggio 2019; il solenne funerale si \u00e8 svolto nella cattedrale di Conversano.\nAttivit\u00e0 pastorale.\nHa organizzato la sua attivit\u00e0 pastorale mediante dei piani pluriennali: il primo piano pastorale (1992-2000) ha condotto la diocesi verso il Giubileo del 2000 puntando essenzialmente sulla formazione cristiana. \u00c8 seguito un periodo di riflessione e di verifica, anche attraverso la visita pastorale del 2002.\nIl 29 giugno 2002 ha inaugurato il Museo diocesano di Monopoli.\nNel 2003 \u00e8 stato varato il nuovo progetto pastorale (2003-2010) con il titolo \"Prendi il largo\". Questo piano si propone ambiziosamente di impostare una pastorale della santit\u00e0 e propone un'azione pastorale che ponga al centro la parrocchia e la domenica.\nIl 10 febbraio 2007 ha indetto un'altra visita pastorale alla diocesi (2007-2009).\nNel 2010 \u00e8 partito il nuovo progetto pastorale \"Urgenza dell'ora: Educare\", basato sulla formazione e l'educazione dei giovani, delle famiglie, degli operatori pastorali e liturgici della diocesi.\nGenealogia episcopale.\nLa genealogia episcopale \u00e8:"}
{"id": "1062832", "revid": "363629", "url": "https://it.wikipedia.org/wiki?curid=1062832", "title": "Coup\u00e9-cabriolet", "text": " La coup\u00e9-cabriolet o coup\u00e9-cabrio \u00e8 un'automobile (normalmente identificata dalla sigla CC o C+C) con caratteristiche sportive, dotata di un tetto rigido ripiegabile che, in rapporto alla sua posizione, configura la vettura come coup\u00e9 (tetto sviluppato all'esterno) o come cabriolet (tetto ripiegato all'interno). \nLe \"coup\u00e9-cabrio\" consentono una maggiore versatilit\u00e0 di utilizzo rispetto alle normali \"cabriolet\", offrendo una migliore protezione agli agenti atmosferici, durante i mesi invernali ed assai maggiore resistenza ai raggi del sole nei mesi estivi. \nStoria.\nDetta tipologia \u00e8 divenuta particolarmente utilizzata nei primi anni del nuovo millennio, dopo il grande successo di vendite ottenuto dal modello \"SLK\" della Mercedes, messo in vendita nel 1996. Purtuttavia, la vettura \"Coup\u00e9-Cabrio\" non \u00e8 una vera novit\u00e0, essendo stata concepita e realizzata gi\u00e0 negli anni venti con l'americana Hudson \"Super Six\", carrozzata da Ellerbeck nel 1922, che consentiva lo smontaggio manuale e la sistemazione dell'hard-top all'interno della vettura. \nL'inizio Novecento.\nL'invenzione del tetto ripiegabile con sistema a \"pantografo\" \u00e8 da attribuire al parigino Georges Paulin, di professione dentista e disegnatore per passione, che progetta un tetto rigido a scomparsa, realizzando anche un prototipo su telaio Citro\u00ebn AC4, nel 1932. \nIl brevetto di Paulin, denominato \"\"\u00e9clipsable\", dest\u00f2 l'attenzione del carrozziere Pourtout, il quale applic\u00f2 il nuovo sistema, nel 1934, alle Lancia Belna ed alle Peugeot 301, 401 e 601. Per tutti questi modelli, il tetto era ripiegabile, ma non scomponibile e veniva inserito integro, da leveraggi basculanti, all'interno del bagagliaio.\nLa prima automobile \"Coup\u00e9-Cabrio\"\" moderna, ovvero con tetto rigido scomponibile e ripiegabile, fu la Peugeot 402 \"\u00c9clipse\" che, visti i buoni risultati, la casa francese aveva deciso di produrre, adottando l'ormai perfezionato e definitivo sistema di Paulin. \nPresentata nel 1935, la \"\u00c9clipse\" incarn\u00f2 il futurismo dell'epoca, con la sua linea aerodinamica e la possibilit\u00e0 di trasformarla in cabriolet semplicemente spingendo un bottone che azionava i vari servocomandi elettrici. Tale dispositivo venne sostituito, dal 1936, con il pi\u00f9 affidabile azionamento manuale; per il livello tecnico dell'epoca, il sistema servocomandato metteva spesso in crisi l'impianto elettrico e comportava una frequente manutenzione.\nDopo l'uscita di scena della \"\u00c9clipse\", nel 1939, la tipologia \"Coup\u00e9-Cabrio\" viene sostanzialmente dimenticata dalla normale produzione e verr\u00e0 saltuariamente ripresa per la realizzazione di alcune \"concept car\" o di vetture speciali prodotta in piccola serie, tra le quali la \"Chrysler Thunderbolt\", realizzata dalla carrozzeria LeBaron in 6 esemplari, nel 1941, e \"Ford Fairlane 500 Skyliner\" del 1957.\nGli anni Novanta.\nNel 1991 viene presentato il prototipo \"Alfa Romeo Proteo\", disegnata da Walter De Silva, che anticipa alcuni dei temi stilistici e tecnici che verranno adottati per le coup\u00e9-cabriolet dalla produzione mondiale negli anni successivi. Anche se avevano raggiunto lo stadio definitivo, il Gruppo Fiat decise di non produrre il modello e la \"Proteo\" concluse la propria carriera, l'anno successivo, con l'assegnazione del \"Car Design Award 1992\".\nRompe gli indugi la Mercedes-Benz che, nel 1996, presenta il modello \"SLK\", una due posti sportiva dotata di tetto scomponibile e retraibile nel vano bagagli. Il successo \u00e8 immediato quanto inatteso anche in considerazione del prezzo di listino e duraturo, tanto che nei primi 10 anni verranno prodotti oltre 450.000 esemplari della vettura.\nNel 1998, La Peugeot presenta il modello \"206 CC\", una \"Coup\u00e9-Cabrio\" ispirata alla \"SLK\" ma di ridotte dimensioni e con la configurazione dei posti del tipo 2+2 che verr\u00e0 commercializzata nel 2000, ottenendo molto successo essendo una delle prime automobili del segmento B ad avere una soluzione per la copertura di questo tipo.\nUn'altra novit\u00e0 riguarda il mondo delle sportive di lusso, nel 2008 la Ferrari commercializza la sua prima vettura con carrozzeria Coup\u00e9-Cabriolet, la Ferrari California."}
{"id": "1062833", "revid": "1305887", "url": "https://it.wikipedia.org/wiki?curid=1062833", "title": "Episodi di Settimo cielo (sesta stagione)", "text": "Questa voce contiene riassunti, dettagli e crediti dei registi e degli sceneggiatori della sesta stagione della serie TV Settimo cielo. Negli Stati Uniti \u00e8 stata trasmessa per la prima volta il 24 settembre 2001 e si \u00e8 conclusa l'20 maggio 2002. In Italia \u00e8 andata invece in onda su Italia 1 dall'8 aprile 2004 all'11 maggio 2004\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star. L'episodio 6x20 Il Soldato non fu trasmesso su Italia 1, a causa dei temi troppo patriottici affrontati; L'episodio per\u00f2 viene mandato in onda su Fox ben 3 anni dopo la trasmissione degli inediti su Italia 1,ovvero nel marzo 2007. Il 7 dicembre 2010 sul canale digitale free La5, viene recuperato e trasmesso per la prima volta in chiaro.\nCrisi di famiglia.\nEric scopre che Matt ha perso il lavoro all'ospedale e si sta facendo aiutare dai suoi amici a trovare un nuovo lavoro. Simon fa pressioni sul padre per prendere il foglio rosa. Nel frattempo Lucy torna a casa e piange tutto il giorno rifiutandosi di discutere di quello che \u00e8 successo tra lei e Jeremy a New York. Robbie \u00e8 ancora innamorato di Mary. Ed infine Eric deve far fronte anche ai continui sbalzi d'umore di Annie... non sar\u00e0 incinta?!?!\nSoprannomi pericolosi.\nSimon decide di difendere un ragazzo da atti di bullismo. Robbie decide di dare a Ruthie il soprannome di \"Rubis\" per scherzo, cos\u00ec Ruthie decide di soprannominare Lucy \"Lady Libert\u00e0\" per il fatto che la ragazza ha rotto il fidanzamento con Jeremy. Una vecchia amica di Eric, Merle, si presenta alla sua porta in cerca di aiuto. Mary decide di diventare pompiere.\nPiet\u00e0 e compassione.\nSimon vuole uscire con una ragazza incinta di nome Sally, ma Eric non vuole dargli il permesso, nonostante anche Matt a 16 anni fosse uscito con una ragazza incinta. Annie decide di accettare l'offerta d'affitto di Robbie per la stanza sul garage nonostante la volessero sia Matt che Lucy. Un carpentiere si offre di aiutare Annie a finire la stanza sul garage ma finge di farsi male per farsi pagare i danni. Mary sta cercando di diventare pompiere, moglie di Wilson e madre di Billy contemporaneamente.\nLavoratori.\nEric cerca di organizzare una serata romantica con Annie ma lei cerca in tutti i modi di evitarla. Annie per\u00f2 sorprende Eric rivelandogli la sua decisione di tornare al college. Simon lavora alla pizzeria ma a causa dei frequenti ritardi rischia di essere licenziato. Lucy ha un appuntamento con un amico di Robbie. Mary rimane coinvolta in un incendio.\nRelazioni complicate.\nAi primi giorni di insegnamento, Annie da inavvertitamente dei consigli sbagliati ad una studentessa. Allo stesso tempo, Eric ed Annie capiscono che i loro continui litigi gravano su tutta la famiglia. Lucy e Robbie, dopo che la ragazza ha mandato a monte un appuntamento di Robbie per gelosia, rivelano reciprocamente i loro sentimenti. Cheryl chiede aiuto a Eric per alcuni problemi con Matt, ma il reverendo inavvertitamente fraintende quale sia il vero problema e da consigli sbagliati. Simon \u00e8 attratto dalla ragazza di un suo amico. Wilson chiede ad una Mary confusa di sposarlo e la ragazza conosce un pompiere che prova interesse nei suoi confronti.\nSeparazioni.\nLucy e Robbie non sanno come dire a Mary della loro relazione. Matt \u00e8 preoccupato perch\u00e9 una giovane ragazza del suo gruppo di studio sembra essere vittima di abusi da parte del suo ragazzo. La sorella di Eric, Julie, si presenta a casa Camden con la figlia. Simon incontra Sasha, una sua vecchia ragazza.\nFigliol prodigo.\nL'improvviso ritorno a casa di Mary fa s\u00ec che tutta la famiglia Camden si chieda cosa sia successo tra Wilson e la ragazza. Si sono sposati? Si sono lasciati? Solo Mary sa cos'\u00e8 successo e non \u00e8 intenzionata a raccontarlo, almeno per il momento. Il suo ritorno rende felice Annie, che cerca di far sentire a proprio agio e comoda la figlia. Ma nessun altro all'interno della famiglia \u00e8 felice di vederla. Ruthie pensa che Mary debba delle scuse a tutti i suoi fratelli per le brutte azioni commesse prima di andare a Buffalo che li hanno messe nei guai.\nFratelli e sorelle.\nMatt, Lucy, Simon e Robbie vogliono a tutti i costi l'appartamento sul garage dopo che Annie li ha informati che quel posto sar\u00e0 di Mary. Cos\u00ec i tre Camden pi\u00f9 Ruthie, che vuole a tutti i costi prevalere sui tre fratelli maggiori, si chiudono nel garage e fanno \"guerra\" ad Annie che proibisce loro di tornare a casa eccetto per l'uso del bagno. Robbie \u00e8 nervoso per l'incontro coi genitori della sua ragazza.\nScomparsi.\nMary e Lucy chiedono ai loro genitori di trovar loro un fidanzato (e magari futuro marito). Joy e Robbie discutono sul tempo che passano insieme. Simon e Matt, usando i gemelli, cercano di far colpo su delle ragazze all'antica, ma il loro piano fallisce. Quando Robbie trova un cane in una via, Joy capisce che quella \u00e8 la chiave per ritrovare suo fratello scomparso, Joseph.\nSegreti di famiglia.\nIl padre di Annie, Charles, si presenta a casa dei Camden per un weekend mentre Ginger si prende una vacanza. Charles accompagna Simon a prendere il foglio rosa e al ritorno permette al ragazzo di guidare la macchina venendo inseguiti dalla polizia e finendo in televisione. Eric mente ad Annie riguardo ai suoi impegni per quel giorno, incluso un viaggio al \"Glenoak Hospital\".\nPatetica.\nAnnie lascia il suo lavoro alla scuola privata senza consultarsi prima con Eric. Mary prova a chiamare Wilson e scopre che si \u00e8 trasferito. Simon usa la macchina di Robbie per fare pratica ma accidentalmente si schianta contro l'auto di Matt. Il fratello di Robbie, Ronald, arriva a casa Camden. Mary riceve un'inaspettata visita, Ben - il pompiere che ha baciato - che si ferma per cena. La signorina Riddle, l'insegnante con la quale Ruthie aveva avuto dei problemi, comincia a lavorare alla scuola di Ruthie.\nA testa alta.\nA casa Camden scompaiono alcuni oggetti trovati poi in garage in compagnia di Ruthie e di una sua compagna maltrattata da alcuni ragazzi perch\u00e9 musulmana. Matt e Simon decidono di cercare i due ragazzi che infastidiscono Jasmine, l'amica di Ruthie. Mary e Lucy girano per il quartiere in cerca di firme per sostenere la famiglia di Jasmine. Eric ed Annie propongono alla madre di Jasmine di chiedere una borsa di studio per far ammettere la figlia alla scuola privata di Ruthie, ma tutti i genitori degli alunni della scuola non vogliono Jasmine.\nIl party.\nSimon persuade i suoi genitori a lasciarlo andare ad un party dopo gli ha presentato un suo amico che promette loro di tenere d'occhio il figlio. Matt riceve una risposta da due facolt\u00e0 di medicina. Mary e Lucy sono nella stessa classe e Mary decide di uscire con le amiche della sorella.\nLe sorprese di San Valentino.\nIl giorno di S. Valentino riserva delle sorprese per la famiglia Camden. Simon viene invitato da Maria, una ragazza pi\u00f9 grande di lui, a uscire insieme. Annie decide di sorprendere Eric ma i due finiscono per litigare. Mary \u00e8 preoccupata che Robbie voglia portare Joy in un albergo. Ruthie \u00e8 invitata ad una festa ma non ha un ragazzo con cui andarci. Lucy incontra Jeremy e decide cos\u00ec di pedinarlo per tutta la sera rendendosi ridicola anche agli occhi di Mike. Mary incontra Wilson con la sua nuova ragazza, Corei una amica del liceo di Mary. Matt chiede a tutte le sue ex ragazze perch\u00e9 si sono lasciati.\nVoglia di matrimonio.\nMatt \u00e8 determinato a trovare una ragazza da sposare. Durante un turno serale incontra Sarah Glass, una collega che appare agli occhi di Matt la ragazza giusta da sposare. Il problema per\u00f2 \u00e8 che la ragazza \u00e8 ebrea e suo padre \u00e8 un rabbino. Ruthie persuade Matt dal fare qualsiasi cosa stupida che potrebbe compromettere il suo futuro.\nIl matrimonio segreto.\nMatt passa tutta la notte fuori casa con Sarah. Decidono poi di annunciare ai genitori il loro fidanzamento ufficiale. Eric \u00e8 convinto che Matt abbia fatto qualcosa di avventato ed Annie cerca di tranquillizzarlo. Lucy e Mary sospettano che Ruthie sappia cos'\u00e8 successo durante la notte che Matt \u00e8 stato fuori casa. Sarah e Matt decidono di tenere segreto il loro matrimonio fino alla cerimonia ebraica che verr\u00e0 celebrata pochi mesi dopo.\nUna questione di fede.\nAnnie prova a cucinare piatti ebraici per la cena a casa Glass. Simon chiede a Matt e Sarah di portare a cena il suo amico Morris. Matt acconsente poich\u00e9 Morris \u00e8 per met\u00e0 ebreo. Lucy e Mary cercano a tutti i costi di stare a casa con Robbie che ha il compito di curare i gemelli ma alla fine Lucy sar\u00e0 costretta a partecipare alla cena. Durante la serata Matt dice ai genitori che si vuole convertire all'ebraismo.\nL'anello di fidanzamento.\nMatt e Sarah devono pianificare il loro matrimonio e litigano perch\u00e9 Matt non ha regalato un anello di fidanzamento a Sarah. Cos\u00ec Eric aiuta il figlio a comprarne uno ma coi pochi soldi a disposizione sono costretti a prenderne uno finto. Mary e Lucy si recano a Buffalo. All'aeroporto vengono smarriti i bagagli di Lucy e mentre sono condotte alla centrale incontrano un ufficiale di polizia di nome Kevin che invita le due ragazze ad un doppio appuntamento con suo fratello, che si riveler\u00e0 essere Ben.\nIl consulente matrimoniale.\nBen e Kevin arrivano a casa Camden a trovare Mary e Lucy. Patty-Mary, la sorella Kinkirk, arriva a Gleonoak perch\u00e9 \u00e8 preoccupata che la mamma esca con un vicino di casa e vuole che Ben e Kevin tornino a casa. Ruthie \u00e8 perseguitata da Eric che sospetta che la ragazzina sappia qualcosa riguardo Matt e Sarah. Una coppia si presenta da Eric perch\u00e9 il figlio quarantaquattrenne se ne \u00e8 andato di casa.\nIl soldato.\nRuthie, per un progetto scolastico, corrisponde via mail con un soldato che in breve muore. Il Colonnello si reca cos\u00ec a casa Camden per parlare del soldato. Eric decide di celebrare una commemorazione per il sergente deceduto e Ruthie gira un video nella quale canta \"I Won't Back Down\" di Tom Petty e lo spedisce alla Fanteria di Marina.\nIl matrimonio (1).\nMatt e Sarah si incontrano con il reverendo e il rabbino per stabilire gli ultimi preparativi per la celebrazione del matrimonio, durante il quale Eric deve solo reggere la candela. Il rabbino convince Matt a convertirsi prima della celebrazione del matrimonio ma ci\u00f2 fa s\u00ec che Eric si arrabbi. Il Rabbino e il Reverendo decidono di non celebrarlo e partecipare al matrimonio. Lucy, nell'attesa in aeroporto dei nonni incontra un ragazzo e lo invita al matrimonio di Matt.\nIl matrimonio (2).\nMatt e Sarah sono delusi dalla decisione dei loro padri di non partecipare al matrimonio, ma le loro madri sono ben decise a celebrarlo. Ben e Kevin giungono a Glenoak per incontrare Lucy e Mary e risolvere le divergenze. Mary arriva a Glenoack giusto in tempo per la cerimonia, e porta con s\u00e9 un ospite \"misterioso\", Ruthie si rende conto di doversi separare dal fratello Matt, e dopo anche da Robbie, cos\u00ec vorrebbe risolvere la situazione cacciando di casa Robbie. Lucy e Mary hanno accolto i nonni all'aeroporto, quindi il \"Colonnello\" convince Eric a partecipare alle nozze. Eric convince anche il rabbino Glass e decidono di celebrare il matrimonio insieme."}
{"id": "1062834", "revid": "533647", "url": "https://it.wikipedia.org/wiki?curid=1062834", "title": "Marienburg", "text": ""}
{"id": "1062835", "revid": "8104643", "url": "https://it.wikipedia.org/wiki?curid=1062835", "title": "Garadiavolo", "text": ""}
