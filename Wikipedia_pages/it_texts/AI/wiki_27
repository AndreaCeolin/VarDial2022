{"id": "820657", "revid": "1318658", "url": "https://it.wikipedia.org/wiki?curid=820657", "title": "Marina La Rosa", "text": "Carriera.\nLa carriera di Marina La Rosa ha inizio nel 2000 con la partecipazione alla prima edizione del \"Grande Fratello\", il reality show di Canale 5, da cui viene eliminata il 23 novembre 2000, 72 giorni dopo l'inizio della trasmissione, con l'83% dei voti a sfavore. Per la sua propensione alla seduzione all'interno della casa viene soprannominata \"gattamorta\", soprattutto per le provocazioni attuate nei confronti di Pietro Taricone. Uscita dalla casa, ha realizzato un calendario per la rivista \"Max\" composto da 12 scatti sexy A seguito della notoriet\u00e0 conseguita grazie al reality, prende parte come ospite a diversi programmi televisivi, per ritirarsi dalle scene e seguire corsi di recitazione nel 2001.\nNel 2002 interpreta un piccolo ruolo in alcune puntate della soap opera \"Beautiful\". Nel 2003 partecipa ad alcune fiction tv, tra cui \"Carabinieri 2\" e \"Un posto al sole,\" in cui interpreta il personaggio di Flavia Fattori, e alla produzione sudamericana \"Terra nostra 2 - La speranza\". Debutta a teatro nel 2004 in una versione dell\"'Elettra\" di Sofocle prodotta dal \"Teatro Stabile Calabria\" sotto la direzione di Geppy Gleijeses e in \"La notte di Natale (e Marzia)\", affiancata da Angelo Orlando per la regia di Giorgio Serafini Prosperi, in cui interpreta il ruolo di una showgirl televisiva in carriera che deve trascorrere un week end con un suo fan disabile mentale. Lo spettacolo negli anni successivi viene portato in tourn\u00e9e a Roma, Milano e in altre citt\u00e0 italiane, per essere poi interrotto nella primavera del 2009 per l'avanzata gravidanza dell'attrice. Nel corso degli anni recita inoltre in alcuni cortometraggi, fra cui \"Quanta donna vuoi\" di Edoardo De Angelis.\nNel 2005 conduce per Italia 1 una serie di speciali su \"Miss Muretto\". Nel 2006 conduce il programma \"In Out\" sul canale televisivo digitale Alice Home TV e partecipa come concorrente al talent show \"Reality Circus\", condotto da Barbara D'Urso su Canale 5. Tra il dicembre 2007 e il gennaio 2008 \u00e8 protagonista di \"Mater\", uno spettacolo teatrale di Giovanni De Feudis rappresentato in diverse chiese della regione Puglia. Nell'estate del 2008 \u00e8 la conduttrice del programma \"Vita in crociera\", docufiction ambientata sulle navi della flotta MSC Crociere. Negli anni successivi con la nascita dei figli riduce la sua presenza nel mondo dello spettacolo, limitandosi a partecipare sporadicamente come ospite in alcune trasmissioni televisive.\nNel 2014 conduce su Radio Domani, assieme a Benedicta Boccoli, la rubrica \"Trash Parade\". Il 12 aprile 2015, dopo diversi anni di assenza dalle scene, torna in televisione come ospite del \"Maurizio Costanzo Show\", in onda su Rete 4. Nella stagione televisiva 2016-2017 prende parte come opinionista al programma \"Il giallo della settimana\", spin-off di \"Quarto grado\", in onda su TGcom24 con la conduzione di Remo Croci. Da novembre 2018 partecipa come opinionista al programma della Gialappa's Band \"Mai dire Talk\", in onda su Italia 1, impegno che interrompe nel gennaio 2019 per partecipare come concorrente alla quattordicesima edizione del reality show \"L'isola dei famosi\", condotto da Alessia Marcuzzi su Canale 5, dove arriva in finale e si classifica seconda con il 39% dei voti.\nNel 2020 conduce la rubrica a puntate \"2020\u2019s - 20 anni dopo\", ideata dallo speaker radiofonico Mauriziano Carannante, che consiste in una serie di interviste rivolte ai suoi ex-coinquilini del \"Grande Fratello\", dalla prima eliminata alla vincitrice Cristina Plevani, svoltesi tramite delle dirette Instagram sul profilo della stessa. Nello stesso anno partecipa al singolo \"Marina\" del cantante Luca Vismara, pubblicato il 14 settembre.\nVita privata.\nIl 18 settembre 2010 a Teano sposa l'avvocato Guido Bellitti, da cui ha un figlio, Andrea Renato, nel 2009. Ad aprile 2011 nasce il loro secondo bambino, Gabriele."}
{"id": "820659", "revid": "1305772", "url": "https://it.wikipedia.org/wiki?curid=820659", "title": "IFA", "text": ""}
{"id": "820661", "revid": "125878837", "url": "https://it.wikipedia.org/wiki?curid=820661", "title": "Ladislao IV d'Ungheria", "text": "Biografia.\nFiglio di Stefano V d'Ungheria e della principessa cumana Elisabetta, succedette al padre nel 1272 al comando di un regno assediato dai conflitti con i suoi amici cumani.\nAll'et\u00e0 di 10 anni spos\u00f2 la principessa Elisabetta (o Isabella) d'Angi\u00f2 (1261-ca. 1302).\nQuando sal\u00ec al trono trov\u00f2 un paese diviso e assediato dai nemici (Venezia, Mongoli, Sacro Romano Impero). Durante la minore et\u00e0 (fino al 1277) il suo regno, assediato dalle agitazioni civili e da intrighi di palazzo, fu gestito dalla madre Elisabetta.\nNel 1278 sostenne il re tedesco Rodolfo I d'Absburgo contro Ottocaro II di Boemia, sconfiggendo Ottocaro con un forte esercito nella battaglia di Marchfeld.\nLa sua politica ebbe come finalit\u00e0 il rafforzamento dell'autorit\u00e0 regia, contro l'anarchia nobiliare. Lavor\u00f2 molto per avere al suo servizio i Cumani, da poco giunti nel suo regno in fuga dall'avanzata mongola. \nEssendo per\u00f2 i Cumani ancora in gran parte di religione tradizionale animista - sciamanica e musulmana, questa politica non tard\u00f2 a creare grossi problemi a Ladislao (che si era preso anche un'amante cumana).\nFurono soprattutto alcuni ambienti della Chiesa cattolica - che dal Concilio Laterano del 1213-1215 aveva accresciuto il centralismo romano e inasprito la lotta alle eresie e alle diversit\u00e0 culturali (ebrei, musulmani) - a mettere i bastoni tra le ruote a Ladislao.\nNonostante i suoi successi, Ladislao dovette pi\u00f9 volte cambiar politica.\nNel 1282 Ladislao fu costretto a condurre operazioni militari contro i Cumani. Questa politica anticumana dur\u00f2 per\u00f2 poco e alla Chiesa cattolica romana non rimase che dichiarare guerra a Ladislao, colpevole ai suoi occhi di proteggere eretici e infedeli.\nFu cos\u00ec che nel 1288 papa Niccol\u00f2 IV arriv\u00f2 ad organizzare una vera e propria crociata contro Ladislao. La crociata si trasform\u00f2 in una guerra civile, durante la quale Ladislao fin\u00ec assassinato."}
{"id": "820666", "revid": "13976", "url": "https://it.wikipedia.org/wiki?curid=820666", "title": "Ladislao IV di Ungheria", "text": ""}
{"id": "820667", "revid": "767487", "url": "https://it.wikipedia.org/wiki?curid=820667", "title": "Curva dei rendimenti", "text": "La curva dei rendimenti o struttura a termine dei tassi di interesse \u00e8 la relazione che lega i rendimenti dei titoli con maturit\u00e0 (scadenze) diverse alle rispettive maturit\u00e0. \nCaratteristiche.\nOgni titolo \u00e8 caratterizzato da una maturit\u00e0 (o termine), cio\u00e8 il periodo di tempo durante il quale il titolo promette di effettuare pagamenti al possessore. Titoli con maturit\u00e0 diverse sono caratterizzati da determinati prezzi e rendimenti a scadenza diversi. Osservando in un dato istante il legame tra termine e rendimento \u00e8 possibile tracciare la curva dei rendimenti.\nL'inclinazione della curva \u00e8 influenzata dalle aspettative sull'andamento dei futuri tassi di interesse a breve. Se la curva \u00e8 inclinata negativamente i mercati attendono una riduzione dei tassi a breve. Aspettative di un rialzo dei tassi sono associati ad un andamento crescente della curva. Dalla struttura a termine \u00e8 possibile derivare la Curva dei tassi forward.\nLa struttura a termine futura o parti della stessa possono fungere da sottostante per ulteriori titoli, chiamati titoli derivati. Esempi di tali titoli sono le swaption, che sono opzioni sulla realizzazione futura di alcuni tassi legati alla struttura a termine futura. "}
{"id": "820670", "revid": "104265", "url": "https://it.wikipedia.org/wiki?curid=820670", "title": "Klas \u00d6stergren", "text": "Apprezzato dalla critica e dal pubblico, pi\u00f9 volte premiato sia per la produzione letteraria che per l'opera di sceneggiatore, \u00e8 senza dubbio una delle figure pi\u00f9 in vista nel panorama culturale svedese. A lui \u00e8 stato corrisposto il \"Gran Premio dei Nove\" (De Nios Stora Pris) nell'anno 2005, uno dei riconoscimenti pi\u00f9 ambiti, assegnato dalla \"Societ\u00e0 dei Nove\" (Samfundet De Nio).\nDal 20 dicembre 2014 fino al 2018 ha preso posto al seggio numero 11 dell'Accademia Svedese."}
{"id": "820673", "revid": "1543377", "url": "https://it.wikipedia.org/wiki?curid=820673", "title": "Hamlet (opera)", "text": "Amleto \u00e8 un'opera in 5 atti di Ambroise Thomas, su libretto di Michel Carr\u00e9 e Jules Barbier, rappresentata all'Op\u00e9ra de Paris il 9 marzo 1868 con Christina Nilsson.\nLa tragedia di Shakespeare assume un carattere romantico che ne stravolge il senso. Amleto perde la sua ironia raggelante, le due coppie di cortigiani spariscono, il ruolo di Polonio non esiste praticamente pi\u00f9, Gertrude non solo sa del crimine, ma ne \u00e8 la complice, come attesta il duetto dei sovrani nel II atto. In questo modo, il crimine non \u00e8 pi\u00f9 potenzialmente fantastico, diventa realt\u00e0 obiettiva. Il dramma si restringe sulla tensione al cuore dell'amaro personaggio di Amleto, i suoi aspetti bizzarri sono cancellati.\nL'opera ha affascinato molto per la sua scena di follia tradizionale che occupa per intero l'atto IV: la canzone di Ofelia.\nTrama dell'opera.\nAtto 1.\n\"Sala del palazzo reale\" &lt;br&gt;\nLa corte danese festeggia le nozze del nuovo re Claudio e Gertrude, vedova del precedente Re (fratello di Claudio). Se la corte \u00e8 in festa, non lo \u00e8 Amleto, che non approva le nuove nozze della madre, a pochi mesi di distanza dalla morte del padre. L'amata Ofelia cerca di distoglierlo dai suoi lugubri pensieri, e Amleto le riconferma il suo amore. Nel frattempo entra Laerte, fratello di Ofelia, che \u00e8 costretto a partire per la Norvegia per volere del re, e affida ad Amleto la sorella. La festa ricomincia, e Amleto si allontana. Entrano Marcello e Orazio, preoccupati, in cerca di Amleto: ai cortigiani che chiedono cosa sia successo, rispondono di aver visto lo Spettro del vecchio Re aggirarsi sugli spalti del castello di notte. Il coro li deride e ritorna a festeggiare. &lt;br&gt;\n\"Bastioni del castello\" &lt;br&gt;\nAmleto, convocato dai due amici, aspetta sugli spalti del castello. Lo Spettro riappare, e ordina di rimanere solo con Amleto. Una volta usciti Marcello e Orazio, lo Spettro si riconferma come l'anima del padre di Amleto, ucciso dal fratello Claudio con la complicit\u00e0 della madre. Lo Spettro ordina al figlio di punire il suo assassinio uccidendo l'usurpatore del trono, e di lasciare la madre alla giustizia divina. Lo Spettro scompare, e Amleto, sconvolto, si prepara ad attuare il suo piano.\nAtto 2.\n\"Giardini\" &lt;br&gt;\nOfelia inizia a dubitare dell'amore di Amleto, che \u00e8 da un giorno che la evita e non la considera, e confida alla regina Gertrude i suoi propositi di allontanarsi dalla corte. Gertrude la scongiura di non andarsene, dato che il comportamento di Amleto si \u00e8 fatto sinistro anche verso di lei, e vede nella fanciulla un possibile rimedio a questa sua nuova \"follia\". Nel frattempo re Claudio espone le sue perplessit\u00e0 sul figliastro a Gertrude, e cerca invano di costruire un rapporto con Amleto chiamandolo \"figlio\"; ma Amleto rifugge ogni forma di contatto. Il giovane sta gi\u00e0 preparando un piano per accertarsi della colpevolezza del patrigno.&lt;br&gt;\n\"Sala del palazzo con un piccolo teatro\" &lt;br&gt;\nAmleto ha allestito con una compagnia di attori vaganti uno spettacolo per la corte, intitolato \"L'assassinio di re Gonzago\", che mette in scena una vicenda uguale a quella avvenuta. Come previsto, Claudio reagisce spaventato, e ordina la fine della rappresentazione. Amleto ha la conferma della sua colpevolezza e lo copre d'insulti di fronte a tutta la corte, sconvolta dalla demenza del principe.\nAtto 3.\n\"Camera della regina\" &lt;br&gt;\nAmleto sorprende Claudio a pregare, e fa per colpirlo, ma si rende conto che se l'avesse ucciso con la preghiera ancora sulle labbra, il pentimento l'avrebbe salvato. Amleto, spiando un dialogo tra Claudio e Polonio (padre di Ofelia), ha la conferma che anche lui e molti membri della corte furono coinvolti nella congiura. Ancora sconvolto, rifiuta il matrimonio che la madre gli propone tra lui e Ofelia, e insulta la fanciulla. La ragazza esce in lacrime, sconvolta, cos\u00ec come sconvolta \u00e8 la regina. Amleto, in uno scatto d'ira, insulta la madre e fa per ucciderla, ma lo Spettro del padre riappare e gli ingiunge di non uccidere la donna. Amleto obbedisce, e Gertrude lamenta la follia del figlio.\nAtto 4.\n\"Campagna\" &lt;br&gt;\nI contadini festeggiano il ritorno della primavera. Entra in scena Ofelia, che il rifiuto e gli insulti di Amleto hanno fatto impazzire. La fanciulla danza distribuendo fiori a tutti e annunciando le sue prossime nozze con Amleto. Il coro lamenta la sua triste sorte, e Ofelia, per raccogliere dei fiori, entra nel fiume, ma la corrente la trascina sul fondo e la fanciulla annega.\nAtto 5.\n\"Cimitero\" &lt;br&gt;\nAmleto \u00e8 ancora ignaro della sorte di Ofelia, e di fronte agli insulti di Laerte, appena tornato dalla Norvegia, non sa cosa rispondere. Disperata \u00e8 la sua reazione quando passa in quel momento il corteo funebre che porta la bara con dentro la fanciulla. In quel momento riappare lo Spettro, che questa volta tutta la corte riesce a vedere, e fa capire ad Amleto che il momento della vendetta \u00e8 giunto. Amleto uccide Claudio, e lo Spettro ordina il convento per Gertrude. La corte ineggia ad Amleto, nuovo re, che piange ancora la morte dell'amata."}
{"id": "820674", "revid": "486946", "url": "https://it.wikipedia.org/wiki?curid=820674", "title": "Parque del Buen Retiro", "text": ""}
{"id": "820675", "revid": "91102", "url": "https://it.wikipedia.org/wiki?curid=820675", "title": "Struttura a termine dei tassi di interesse", "text": ""}
{"id": "820680", "revid": "1568601", "url": "https://it.wikipedia.org/wiki?curid=820680", "title": "Ogna", "text": "Il torrente Ogna \u00e8 un corso d'acqua della provincia di Bergamo. Nasce dalle pendici del pizzo della Presolana, nei pressi del passo dello Scagnello, nelle Alpi Orobie e confluisce dopo 12\u00a0km da sinistra nel Serio ad Ogna, contrada di Villa d'Ogna, in Val Seriana, dopo aver interamente solcato la Valzurio. Lungo il suo corso, compreso nei comuni di Oltressenda Alta, Rovetta e Villa d'Ogna, sono presenti alcuni piccoli laghetti, denominati \"laghi Azzurri\" che variano il proprio colore a seconda delle stagioni."}
{"id": "820682", "revid": "118734416", "url": "https://it.wikipedia.org/wiki?curid=820682", "title": "Bill Richardson", "text": "Biografia.\nIl padre, William Blaney Richardson, era un banchiere statunitense di Boston con origini spagnole per parte di madre; inviato a Citt\u00e0 del Messico come direttore di filiale della \"National City Bank\" di New York (oggi Citibank), all'et\u00e0 di 46 anni spos\u00f2 la sua segretaria di 22 anni, Maria Luisa Lopez-Colladaha, la futura madre di Bill che era messicana con origini asturiane da parte del padre. Da lei Bill ha ereditato i tratti somatici latini (ed \u00e8 stata probabilmente lei ad influenzare la sua scelta di professare il cattolicesimo). Il padre, che era nato su una nave diretta in Nicaragua, voleva che il figlio nascesse negli Stati Uniti, mentre la madre voleva evitare complicanze partorendo al livello del mare e non in altura, fu cos\u00ec che poco prima del travaglio lei and\u00f2 in California, dove Bill nacque diventando cittadino statunitense sin dalla nascita (uno dei requisiti necessari per potersi candidare anche alla Presidenza degli Stati Uniti d'America).\nQuando aveva 3 settimane di vita la madre lo riport\u00f2 in Messico, dove crebbe fino alla fine della scuola primaria. Successivamente il padre lo rimand\u00f2 negli Stati Uniti a studiare, in Massachusetts, dove frequent\u00f2 la secondaria ed entr\u00f2 successivamente alla Universit\u00e0 Tufts, dove si laure\u00f2 in francese e scienze politiche. Mentre svolgeva un master a Boston conobbe la sua futura moglie, Barbara Flavin.\nNel 1978 si trasfer\u00ec a Santa Fe, nel Nuovo Messico, dove cominci\u00f2 la sua carriera politica candidandosi per il Congresso degli Stati Uniti d'America, ma venne sconfitto da Manuel Lujan; nel 1983 tuttavia, sostenuto dal Partito Democratico, riusc\u00ec ad approdare nella Camera dei Rappresentanti. Richardson rimase nel Congresso per quattordici anni, tanto che nel distretto in cui egli si candidava i repubblicani sicuri della sconfitta non opponevano nessun rivale. Dal 1983 al 1997 egli visit\u00f2 numerosi stati (Nicaragua, Guatemala, Cuba, Per\u00f9, India, Corea del Nord, Bangladesh, Nigeria e Sudan) come rappresentante del Parlamento statunitense.\nNel 1995 si rec\u00f2 a Bagdad nel tentativo di convincere Saddam Hussein ad attuare riforme democratiche; dal 1997 al 1998 fu l'ambasciatore statunitense presso le Nazioni Unite mentre dal 1998 al 2001 fu il segretario (ministro) dell'Energia nel governo guidato da Bill Clinton. Terminata l'esperienza alla Casa Bianca, nel 2003 \u00e8 stato eletto governatore del Nuovo Messico con il 56% dei voti e nel 2006 \u00e8 stato confermato in tale carica con il 68% dei consensi.\nIl 7 dicembre del 2006 fu diffusa la notizia che Bill Richardson si sarebbe candidato alle primarie democratiche che avrebbero dovuto decidere il candidato presidente nel 2008: in realt\u00e0 egli aveva solo espresso l'intenzione di aprire una commissione esplorativa, cosa che effettivamente fece il 21 dicembre del 2006, ma non aveva ancora deciso ufficialmente di presentarsi al giudizio degli elettori (cosa che comunque avvenne il 21 maggio).\nNelle consultazioni Richardson, a dispetto dei sondaggi che lo davano ben piazzato, ottenne risultati abbastanza scarni e si ritir\u00f2 dalla competizione il 9 gennaio; dopo un periodo di riflessione, il 21 marzo dichiar\u00f2 il suo sostegno alla campagna elettorale di Barack Obama."}
{"id": "820686", "revid": "129558", "url": "https://it.wikipedia.org/wiki?curid=820686", "title": "Regazzi Roberto", "text": ""}
{"id": "820688", "revid": "438678", "url": "https://it.wikipedia.org/wiki?curid=820688", "title": "I pompieri di Viggi\u00f9", "text": "I pompieri di Viggi\u00f9 \u00e8 un film del 1949, diretto da Mario Mattoli.\nIl titolo \u00e8 ripreso dall'omonima canzone popolare composta in precedenza da Armando Fragna (autore anche delle altre musiche del film), ed interpretata da Clara Jaione, pubblicata nel dopoguerra.\nLa pellicola registr\u00f2 il terzo incasso nella stagione cinematografica 1949-1950.\nTrama.\nA Viggi\u00f9, una cittadina del varesotto, esiste un simpatico gruppo privato di vigili del fuoco. Questi ritengono la canzonetta \"I pompieri di Viggi\u00f9\", di gran successo all'epoca, offensiva per il loro glorioso corpo, tant'\u00e8 che non gradiscono neppure essere chiamati \"pompieri\", bens\u00ec \"vigili\". Decidono cos\u00ec di recarsi a Milano per interrompere d'autorit\u00e0 la rivista omonima. Inoltre il comandante intende convincere sua figlia Fiamma, che recita nella stessa rivista, ad abbandonare il mondo del teatro e a tornare in famiglia a Viggi\u00f9. I vigili del fuoco si spostano ben volentieri, col motivo non dichiarato di poter assistere alla rivista e soprattutto di poter ammirare le belle donne, occasione generalmente negata ai residenti di piccole localit\u00e0 di provincia. Il film \u00e8 il pretesto per una lunga sequenza di spettacolari numeri di teatro di rivista; comunque l'esile intreccio si scioglie nel migliore dei modi: i vigili del fuoco, entusiasmati dal magico mondo del teatro, rinunciano ai loro propositi e Fiamma continua la sua brillante carriera con il consenso del padre.\nAccoglienza.\nCritica.\n\"Il Morandini\" cita Ennio Flaiano che nel 1949 si espresse a proposito di questo film sostenendo che \u201cl'errore dei critici\" fu quello di \"volerlo considerare un film\", mentre (in realt\u00e0) \"\u00e8 un documentario che anticipa in Italia le gioie della TV\u201d.\nSotto questo profilo, la pellicola \"\u00e8 un capolavoro involontario di \"reportage\", una preziosa antologia dell'avanspettacolo nell'Italia del dopoguerra\"."}
{"id": "820689", "revid": "1714743", "url": "https://it.wikipedia.org/wiki?curid=820689", "title": "Stefano V d'Ungheria", "text": "Era figlio di B\u00e9la IV e di Maria Laskarina.\nIl suo breve regno fu assediato da considerevoli sconvolgimenti. Incapace di tenere i nobili sotto controllo, non riusc\u00ec a contrapporsi ai monarchi stranieri alleati contro di lui.\nStefano combatt\u00e9 contro Ottocaro II Premysl di Boemia e mor\u00ec improvvisamente dopo che i Boemi avevano rapito suo figlio, il futuro re Ladislao IV, per ricattarlo.\nMatrimonio e figli.\nStefano V spos\u00f2, verso il 1253 Elisabetta dei Cumani (1240 - dopo il 1290), figlia del capotrib\u00f9 dei Cumani, dalla quale ebbe:"}
{"id": "820690", "revid": "77358", "url": "https://it.wikipedia.org/wiki?curid=820690", "title": "Dao de jing", "text": ""}
{"id": "820691", "revid": "124123", "url": "https://it.wikipedia.org/wiki?curid=820691", "title": "Alois L\u00f6ser", "text": "Dalla morte di fr\u00e8re Roger, avvenuta il 16 agosto 2005 \u00e8 il priore della Comunit\u00e0 di Taiz\u00e9.\nA differenza del suo predecessore, fr\u00e8re Roger, che era calvinista, fr\u00e8re Alois \u00e8 cattolico.\nBiografia.\nFr\u00e8re Alois \u00e8 nato nel 1954 in Baviera dove i suoi parenti si erano stabiliti dopo che furono espulsi dalla Cecoslovacchia al termine della Seconda guerra mondiale in quanto di origini tedesche.\nCrebbe a Stoccarda dove in giovent\u00f9 fu chierichetto e animatore presso la parrocchia di St. Nikolaus sita nella zona est della medesima citt\u00e0. In seguito studi\u00f2 teologia a Lione, senza comunque diventare prete. Quando visit\u00f2 la comunit\u00e0 di Taiz\u00e9 per la prima volta ne fu profondamente impressionato. Egli divenne presto un \"permanente\" (un laico che sceglie di vivere a Taiz\u00e9 per un periodo prolungato) ed in seguito, nel 1974, un membro della comunit\u00e0.\nFr\u00e8re Alois, scelto da fr\u00e8re Roger come suo successore nel 1998, \u00e8 divenuto priore di Taiz\u00e9 dopo la tragica morte di quest'ultimo nel 2005. Negli ultimi anni fr\u00e8re Alois ha rappresentato la comunit\u00e0 in numerosi eventi pubblici e ha concesso un gran numero di interviste. Egli \u00e8 inoltre conosciuto per il suo talento musicale e ha scritto molti dei pi\u00f9 recenti canoni di Taiz\u00e9 che sono cantati in tutto il mondo."}
{"id": "820692", "revid": "6923", "url": "https://it.wikipedia.org/wiki?curid=820692", "title": "British Physical Laboratories Group", "text": "British Physical Laboratories Group (BPL) \u00e8 una societ\u00e0 indiana di elettronica. Commercia in elettronica di consumo (come frigoriferi e lavastoviglie) e reti di telefonia mobile.\nStoria.\nL'azienda viene fondata nel 1963. Il nome richiama alle precedenti esperienze, in Inghilterra e negli Stati Uniti, del fondatore dell'azienda, Nambiar; per questo motivo l'azienda crebbe rapidamente, in quanto la qualit\u00e0 del prodotto era superiore rispetto alle societ\u00e0 concorrenti, sul territorio indiano. \nCrebbe ulteriormente in importanza quando lo stato indiano commissiono alla BPL numerose opere e lavori pubblici.\nDal 1980, l'azienda si occupa anche di televisioni e apparecchiature elettroniche; negli anni 90, dopo la globalizzazione e le liberazioni nell'economia indiana, i guadagni dell'azienda aumentarono vertiginosamente, diventando la maggiore azienda indiana di elettronica.\nAttualmente il presidente \u00e8 Ajit G Nambiar. La sede \u00e8 a Mumbai, India."}
{"id": "820693", "revid": "287204", "url": "https://it.wikipedia.org/wiki?curid=820693", "title": "Fiqh", "text": "Il fiqh (, ) \u00e8 la giurisprudenza islamica che nasce dal prosieguo del lavoro di istituzione della \"shari'a\". Nel corso della storia l'Islam ha riconosciuto l'esigenza di leggi conformi agli insegnamenti del Corano e del profeta Maometto; fu dunque necessario raccogliere detti e fatti autentici attribuiti a Maometto, per redigere leggi secondo l'attendibilit\u00e0 degli \"\u1e25ad\u012bth\".\nLo storico Ibn Khaldun definisce il \"fiqh\" come la \u00abconoscenza dei comandamenti di Dio [inerenti a] le azioni, qualificate come \"w\u0101jib\" (\u2018obbligatorie\u2019), \"\u1e25ar\u0101m\" (\u2018vietate\u2019), \"mand\u016bb\" (\u2018raccomandate\u2019), \"makr\u016b\u1e25\" (\u2018disapprovate\u2019) o \"mub\u0101\u1e25\" (\u2018indifferenti\u2019)\u00bb.\nLe scuole giuridiche sunnite.\nNel Sunnismo si distinguono quattro principali scuole giuridico-religiose, le quali si differenziano tra loro sia per gli strumenti ermeneutici usati per l'interpretazione della Legge Coranica, sia nella ritualit\u00e0 adottata per il suo rispetto.\nVa tenuto presente che queste scuole giuridiche nell'islam, non sono altro che un impegno da parte delle varie scuole a seguire il profeta Maometto nel modo migliore, ma non sono fonti in s\u00e9. L'unica fonte a cui ritornano ed a cui deve ritornare ogni musulmano sono il Corano e la Sunna (detti e fatti del profeta islamico Maometto).\nIl diritto penale tradizionale islamico.\nEsistono tre categorie di reati nel diritto penale islamico dell'VIII-X secolo:\nTra i reati-\"\u1e25add\" si ritrovano:\nTali reati vengono considerati i pi\u00f9 gravi (a differenza dell'omicidio) al fine della difesa della propriet\u00e0, della nuova religione nascente e dell'onore, in un contesto di transizione da una societ\u00e0 nomade e poligamica ad una societ\u00e0 sedentaria, urbanizzata e monogamica.\nCondizioni per la condanna a pene-\"\u1e25add\":\nLe pene variano inoltre in base allo status degli accusati: musulmani, sposati e uomini liberi sono soggetti a pene maggiori rispetto a non musulmani, non sposati e schiavi. Queste variazioni sono tutte incluse e dettagliate nel Corano e nella Sunna e non sono applicate al debole e perdonate al potente, anzi il profeta Maometto ha detto:\n\u00abGiuro per Colui che mantiene la mia anima, se mia figlia Fatima rubasse le taglierei la mano come comanda Dio\u00bb\nDetto autentico riferito da Al-Bukhari (6788)\nQuesto non vuol dire che il profeta Maometto non amava sua figlia, anzi \u00e8 il contrario, disse anche:\n\u00abChi fa arrabbiare mia figlia Fatima fa arrabbiare me, e chi mi fa arrabbiare provoca di seguito l'ira di Allah\u00bb.\nDetto autentico riferito da Al-Bukhari (3523, 3556) e Muslim (2449)\nL'amministrazione della cosa pubblica (\"siy\u0101sa shar\u02bfiyya\").\nLa definizione di \u201cdiritto musulmano\u201d, spesso tradotto genericamente con il termine fiqh, riguarda indubbiamente \u00able parti di fiqh che sono veramente giuridiche dal punto di vista occidentale\u00bb [Schacht], tuttavia \u00abcomprende sia quello che per i musulmani \u00e8 \"siy\u0101sa shar\u02bfiyya\" (amministrazione della cosa pubblica che non contraddica la Shari'a), sia alcuni istituti, tollerati solo in epoca tarda\u00bb.\nIl concetto di fiqh, infatti, esclude molte parti di quelle discipline che per gli occidentali rientrano nel diritto pubblico e nel diritto privato in quanto prive di riscontri sostanziali nel testo sacro; esempi di questo tipo sono la dottrina dello stato e del suo capo, molta parte del diritto amministrativo (cio\u00e8 la \"siyasa shar'iyya\"), ecc. Le tre branche del diritto in discussione (costituzionale, amministrativo e internazionale) presentano un \u00abcarattere essenzialmente teoretico e fittizio\u00bb e possiedono una \u00abintima connessione degli istituti che le compongono pi\u00f9 con la storia politica degli stati islamici che con la storia del diritto musulmano\u00bb.\nIl sovrano dello Stato musulmano, tecnicamente detto im\u0101m, deve in primo luogo predisporre la societ\u00e0 affinch\u00e9 si possano applicare le norme del fiqh e i giudici dei tribunali, qadi, possano svolgere la loro funzione giuridica. Tuttavia, nei casi in cui non vi sia una disciplina sciaraitica, ricade sull'im\u0101m la competenza esecutiva, in parte attribuitagli dalla Legge in maniera esplicita, laddove egli deve attuare le sentenze fondate sulle pene discrezionali (\"ta\u02bezir\") emesse dal \"qadi\", e in parte ricollegata alla consuetudine locale, che va a colmare il vuoto normativo sciaraitico. In teoria, perci\u00f2, il califfo/imam \u00ab\u00e8 rappresentante ed esecutore della legge e non pu\u00f2 che osservarla quando essa \u00e8 esplicita (\"nass\"). Quando la legge tace, al contrario, egli acquista maggior libert\u00e0 d'azione; anche in questo caso egli non ha libert\u00e0 assoluta, ma deve tornare ai detti e fatti dei compagni di Maometto e seguire i loro insegnamenti, come deve seguire anche gli insegnamenti dei sapienti che vennero dopo di loro (soprattutto quelli che sono vissuti nei primi 3 secoli a partire dalla vita di Maometto stesso), poich\u00e9 egli disse:\n\u00abI migliori della mia comunit\u00e0 sono quelli della mia generazione, poi quelli che li seguono, e poi quelli che li seguono\u00bb\nDetto autentico riferito da Al-Bukhari (3/171) e Muslim (2651)\nBibliografia.\nUna prima veloce panoramica sul diritto islamico e le sue scuole, nonch\u00e9 ulteriori indicazioni bibliografiche sulla complessa materia, si pu\u00f2 avere leggendo i capitoli relativi all'argomento in:"}
{"id": "820695", "revid": "53588", "url": "https://it.wikipedia.org/wiki?curid=820695", "title": "Proselita", "text": ""}
{"id": "820698", "revid": "122455436", "url": "https://it.wikipedia.org/wiki?curid=820698", "title": "Suzuki Grand Vitara", "text": "La Suzuki Grand Vitara (in Giappone e altre nazioni commercializzata come Suzuki Escudo) \u00e8 un'autovettura fuoristrada prodotta dal 1999 al 2015 dalla casa automobilistica Suzuki. Arriva dopo e integra la pi\u00f9 piccola Suzuki Vitara.\nPrima serie.\nLa prima serie della Grand Vitara \u00e8 stata prodotta dal 1999 al 2005, nelle versioni a 3 e 5 porte, con motori sia diesel che a benzina: \nLe sospensioni sono a ruote indipendenti all'anteriore e a ponte rigido al posteriore con sistema quadrilink; \u00e8 dotato di trazione integrale e di cambio con marce ridotte.\nEra presente anche una versione a 7 posti chiamata Suzuki Grand Vitara XL-7 (in Giappone la dicitura Vitara diventa Escudo), venduta in Sud America con marchio Chevrolet, che nel 2006 avr\u00e0 una nuova generazione, basata invece sulla Chevrolet Equinox (data la joint-venture tra Suzuki e la General Motors).\nNel 2002 \u00e8 stata sottoposta ai crash test dell'Euro NCAP totalizzando il risultato di 3 stelle.\nSeconda serie.\nLa seconda serie della Grand Vitara \u00e8 prodotta a partire dal 2005, nelle versioni a 3 e 5 porte.\nNon si tratta di un semplice SUV, ma di una vera e propria fuoristrada molto robusta e comoda dotata di marce ridotte (tranne la 1.6 che ne \u00e8 sprovvista).\nNel 2007 anche la seconda versione della Grand Vitara \u00e8 stata sottoposta ai crash test dell'Euro NCAP, raggiungendo in questo caso le 4 stelle.\nNel 2015, con la messa in produzione della serie successiva che era stata presentata l'anno precedente, viene perso il prefisso \"Grand\" e ritorna ad essere utilizzato solo il nome Suzuki Vitara.\nSuzuki Escudo Pikes Peak Version.\nLa \"Suzuki Escudo Pikes Peak Version\" \u00e8 un prototipo da corsa che per ragioni di marketing riproduce in parte alcuni tratti della carrozzeria della Grand Escudo.\nVenne realizzata nel 1996 dalla Suzuki per prendere parte alla gara su sterrato di Pikes Peak, in Colorado.\nLa Pikes Peak version ha un motore da 2500\u00a0cm\u00b3 (2493\u00a0cm\u00b3 per l'esattezza), V6 con doppio turbo, in grado di sviluppare ben 985 CV a 8100 giri al minuto.\nLa Suzuki Escudo Pikes Peak Version ha un rapporto peso/potenza inferiore a uno.\nCon la Suzuki Escudo Pikes Peak Version il sessantenne giapponese Nobuhiro Tajima ha stabilito nell'edizione del 2007 il record della gara fermando il cronometro a 10'01\u201d408 e stabilendo anche quello della velocit\u00e0 massima raggiunta: 205\u00a0km/h."}
{"id": "820700", "revid": "767487", "url": "https://it.wikipedia.org/wiki?curid=820700", "title": "Gli anni miei", "text": "Gli anni miei \u00e8 un album di Pierangelo Bertoli pubblicato nel 1993.\nQuesto LP di Bertoli si segnala nella produzione del cantautore emiliano per la particolare cura prestata alla musica. Insieme al violinista Lucio Fabbri, Bertoli ha curato gli arrangiamenti dei tredici brani che compongono l'album spaziando dal blues, al rock, alla ballata popolare. I testi si inscrivono nella tradizione della canzone d'autore italiana secondo lo stile peculiare del cantautore di Sassuolo, che costruisce le sue ballate a rime baciate, con ritornelli incisivi e cercando di coniugare profondit\u00e0 e chiarezza. I temi trattati vanno dal disorientamento esistenziale e civile nella societ\u00e0 dei consumi (\"Bersagli mobili\", \"Passeggeri clandestini\") alla tragedia della guerra (\"Valzer lento\") a situazioni di vita quotidiana presentate mediante ritratti incisivi ed ironici (\"Se tu fossi libera\", \"La faccia di Angela\")."}
{"id": "820704", "revid": "767487", "url": "https://it.wikipedia.org/wiki?curid=820704", "title": "English Civil War", "text": "English Civil War \u00e8 un brano della band punk rock The Clash, estratto dal loro secondo album \"Give 'Em Enough Rope\", e pubblicato come singolo.\nIl brano.\nLa canzone nasce come ispirazione dal brano, risalente al periodo della guerra civile americana, \"When Johnny Comes Marching Home\", che fu scritta dall'americano unionista Patrick Sarsfield Gilmore, e che \u00e8 a sua volta derivata dalla canzone irlandese contro la guerra \"Johnny I Hardly Knew Ye\".\nAvendo conosciuto il brano a scuola, Joe Strummer propose al resto della band di \"aggiornarlo\" anche per denunciare e criticare l'ascesa durante gli anni '70 di forze politiche di estrema destra come il British National Front e infatti venne eseguita dalla band durante la manifestazione politico-musicale \"Rock Against Racism\".\nFormazione.\nThe Clash\nCrediti"}
{"id": "820707", "revid": "6923", "url": "https://it.wikipedia.org/wiki?curid=820707", "title": "Essar", "text": "Il gruppo Essar \u00e8 una societ\u00e0 indiana fondata nel 1969 da Shashi Ruia e Ravi Ruia. \u00c8 un'impresa a conduzione largamente familiare, attualmente \u00e8 gestita dalla seconda generazione, diventando uno dei conglomerati multinazionali pi\u00f9 grandi dell'India.\nStoria.\nIl gruppo Essar \u00e8 un'impresa a conduzione familiare nel campo produttivo e dei servizi, acciaio, petrolio e gas, energia, telecomunicazioni e BPO, e edilizia.\nIl valore del gruppo \u00e8 approssimativamente di 15 miliardi di dollari.\nIl gruppo Essar \u00e8 stato fondato dalla famiglia Ruia che \u00e8 in affari sin dall'Ottocento da quando la famiglia si trasfer\u00ec a Bombay dal Rajasthan.\nNel 1956 Nand Kishore Ruia il fondatore del gruppo si trasfer\u00ec a Madras per iniziare un'attivit\u00e0 commerciale indipendente.\nNel 1969, a seguito del testamento di Nand Kishore Ruia, i suoi figli Shashi e Ravi Ruia controllano il gruppo."}
{"id": "820710", "revid": "1442080", "url": "https://it.wikipedia.org/wiki?curid=820710", "title": "Bah\u00e1'u'll\u00e1h", "text": "Bah\u00e1'u'll\u00e1h afferm\u00f2 che: \u00abLa Terra \u00e8 un solo Paese e l'umanit\u00e0 i suoi cittadini\u00bb e che \nSi rivel\u00f2 come \"Colui che Dio render\u00e0 manifesto\" cio\u00e8 il promesso dal B\u00e1bismo e il Messaggero di Dio per la realizzazione delle promesse escatologiche del Cristianesimo, dell'Islam e delle altre Religioni rivelate, \u00abl'educatore tanto atteso\u00bb dall'umanit\u00e0. Bah\u00e1'u'll\u00e1h a causa del suo messaggio e della sua dottrina sub\u00ec l'imprigionamento e l'esilio da parte dell'Impero persiano e poi altro esilio e imprigionamento da parte delle autorit\u00e0 ottomane e il suo lungo confino si concluse ad Acri in Palestina, dove trapass\u00f2 nel 1892 ed il suo corpo \u00e8 sepolto. Scrisse numerosi libri, i quali sono considerati sacri dai fedeli; i pi\u00f9 basilari dei quali sono il \"Kit\u00e1b-i-Aqdas\" (Il libro pi\u00f9 Santo) e il \"Kit\u00e1b-i-\u00cdq\u00e1n\" (Il libro della Certezza).\nOpere.\nBah\u00e1'u'll\u00e1h ha scritto una vasta quantit\u00e0 di testi, di cui solo una parte sono stati tradotti in inglese e conseguentemente in italiano.\nCirca 15.000 opere sono attribuite a lui, molte di queste in forma di lettere e tavole a seguaci della sua Fede in Dio. Bah\u00e1'u'll\u00e1h ha anche scritto pi\u00f9 trattati in forma di libro come le Parole Celate, le Sette Valli, il Libro della Certezza e il Kit\u00e1b-i-Aqdas.Shoghi Effendi (1897-1957) cur\u00f2 una selezione scelta di alcune tavole di Bah\u00e1'u'll\u00e1h e di altri suoi scritti che fu pubblicata col titolo di \"Spigolature dagli scritti di Bah\u00e1'u'll\u00e1h\". Il volume totale dei suoi scritti supera di 70 volte il Corano e 15 volte il Nuovo Testamento e il Vecchio Testamento messi assieme.\nI libri e le lettere scritte da Bah\u00e1'u'll\u00e1h parlano di argomenti di carattere religioso, della proclamazione del suo messaggio, di insegnamenti sociali e morali, leggi e pratiche bah\u00e1'\u00ed come pure molte preghiere e scritti per momenti di devozione e riflessione. Lo storico Jin\u00e1b-i-F\u00e1dil-i-M\u00e1zindar\u00e1n\u00ed, analizzando gli scritti di Bah\u00e1'u'll\u00e1h ha affermato che quest'ultimo usava diversi stili di scrittura in arabo e persiano, per trattazioni che includono l'interpretazione di scritture sacre del passato, l'enunciazione di leggi e ordinanze, scritti mistici, scritti sulla governance, lettere a regnanti e governanti, scritti sulla conoscenza, sulla filosofia, sulla medicina, sull'educazione, il buon carattere, le virt\u00f9 e altri temi sociali. Tutti gli scritti di Bah\u00e1'u'll\u00e1h, anche quelli redatti prima della proclamazione pubblica del suo messaggio nel 1863, sono considerati da Bah\u00e1'u'll\u00e1h parte della sua rivelazione.\nInsegnamenti.\nGli insegnamenti di Bah\u00e1\u2019u\u2019ll\u00e1h trattano temi quali la natura e lo scopo della vita umana e della Rivelazione divina, la nobilt\u00e0 intrinseca dell\u2019essere umano, lo sviluppo delle qualit\u00e0 spirituali e vari insegnamenti etici per la societ\u00e0. La Religione, secondo Bah\u00e1'u'll\u00e1h, si rinnova attraverso le epoche storiche grazie al lavoro di Profeti e Messaggeri, chiamati negli scritti bah\u00e1'\u00ed anche 'Manifestazioni divine', questo concetto \u00e8 spiegato negli scritti di Bah\u00e1'u'll\u00e1h come rivelazione progressiva.\nIl tema centrale degli scritti di Bah\u00e1'u'll\u00e1h \u00e8 l'unit\u00e0 e la pace universale che vengono intese come \u201cl\u2019obiettivo supremo di tutta l\u2019umanit\u00e0\u201d.\nShoghi Effendi, pronipote di Bah\u00e1'u'll\u00e1h, e guida a capo della Fede bah\u00e1'\u00ed tra il 1921 e 1957, ha riassunto cos\u00ec gli elementi essenziali del suo messaggio:\"La ricerca indipendente della verit\u00e0, libera da impedimenti di superstizioni o tradizioni, l\u2019unicit\u00e0 dell\u2019intera razza umana, principio basilare e dottrina fondamentale della Fede, l\u2019essenziale unit\u00e0 di tutte le Religioni, la riprovazione di ogni forma di pregiudizio religioso, razziale, sociale o nazionale, l\u2019armonia che deve esistere fra Religione e Scienza, la parit\u00e0 di uomini e donne, le due ali con cui l\u2019umanit\u00e0, come un uccello, pu\u00f2 volare, l\u2019introduzione dell\u2019educazione obbligatoria, l\u2019adozione di una lingua ausiliaria universale, l\u2019abolizione degli estremi di ricchezza e povert\u00e0, l\u2019istituzione di un tribunale mondiale per comporre le controversie fra le nazioni, l\u2019esaltazione del lavoro elevato al rango di culto, se compiuto in spirito di servizio, la glorificazione della giustizia come principio dominante nella societ\u00e0 umana e della religione come baluardo per la protezione di tutti i popoli e le nazioni, l\u2019instaurazione di una pace permanente e universale come scopo supremo di tutta l\u2019umanit\u00e0 \"\nFamiglia.\nBah\u00e1'u'll\u00e1h nacque a Teheran da M\u00edrz\u00e1 Buzurg, nome con cui era noto M\u00edrz\u00e1 `Abb\u00e1s-i-N\u00far\u00ed (), noto calligrafo e ministro di corte, membro dell'aristocrazia persiana, e da Khad\u00edjih Kh\u00e1num. Il padre ricopr\u00ec importanti incarichi governativi, ai quali sarebbe stato destinato anche Husain che, tuttavia giunto il suo momento, garbatamente rifiut\u00f2.\nBah\u00e1'u'll\u00e1h ebbe tre mogli: \nLa prima moglie fu \u00c1s\u00edyih Kh\u00e1num (\u0622\u0633\u06cc\u0647 \u062e\u0627\u0646\u0645), figlia di un nobile persiano, che spos\u00f2 a Teheran nel settembre-ottobre 1835. Dalla loro unione nacquero sette figli, dei quali ricordiamo: \u2018Abb\u00e1s Effendi (1844-1921) che, dopo la morte del padre, prender\u00e0 la guida della comunit\u00e0 bah\u00e1'\u00ed (dal 1892 al 1921) con il titolo di 'Abdu'l-Bah\u00e1, \u00abServo della Gloria\u00bb; Bah\u00edyyih Kh\u00e1num (1846-1932) e M\u00edrz\u00e1 Mihd\u00ed (1848-1870).\nIl secondo matrimonio fu con una cugina F\u00e1timih Kh\u00e1num. Il matrimonio avvenne a Teheran nel 1849. Dalla loro unione nacquero sei figli, dei quali ricordiamo: Samad\u00edyyih (figlia morta nel 1904-05), M\u00edrz\u00e1 Mu\u1e25ammad-`Al\u00ed (figlio, 1852-1937), \u1e0c\u00edy\u00e1'u'll\u00e1h (figlia, 1864-1898) e Bad\u00ed'u'll\u00e1h (figlio, 1868-1950).\nEd infine il terzo matrimonio fu con Gawhar Kh\u00e1num a Bagdad poco prima del 1863, prima che rivelasse la propria missione religiosa.\nI Bah\u00e1'\u00ed considerano \"Bah\u00e1'u'll\u00e1h\" con \u00c1s\u00edyih Kh\u00e1num e i loro figli come sacra famiglia, in quanto loro sostennero e seguirono amorevolmente e costantemente la Fede in Dio insegnata da Bah\u00e1'u'll\u00e1h .\nB\u00e1b.\nNel 1844, Siyyid M\u00edrz\u00e1 `Al\u00ed-Muhammad, che prese il titolo di B\u00e1b, afferm\u00f2 di essere l'atteso Mahdi dell'Islam. \"Il B\u00e1b\" diede origine a un movimento religioso, il B\u00e1bismo, che si diffuse velocemente in tutto l'impero persiano, suscitando la viva e feroce opposizione del clero islamico. Il B\u00e1b fu fucilato nel 1850, all'et\u00e0 di trentun anni in una piazza di Tabriz e la comunit\u00e0 religiosa che da lui prese il nome fu quasi interamente sterminata negli anni 1852-1853. Nella maggior parte dei suoi scritti il B\u00e1b accenn\u00f2 a \"Colui che Dio render\u00e0 manifesto\" come al promesso dalle sacre scritture che avrebbe instaurato sulla Terra il regno di Dio e profetizz\u00f2 la sua venuta come imminente. Lo storico A.L.M. Nicolas nella sua introduzione al primo volume del \"\u2018Bayan Persan\u2019\" (pp. 3-5) scrive: \u201c\"Tutti concordano che gli era assolutamente impossibile proclamare e divulgare la sua dottrina fra gli uomini. Doveva agire come il pediatra che, per ammansire i suoi piccoli pazienti, nasconde la medicina amara sotto lo zucchero. \u2026 dovette nascondere il proprio pensiero sotto numerosi giri di parole e limitarsi a versare goccia a goccia il filtro delle sue divine verit\u00e0\u201d\" il B\u00e1b si riferiva a \"Colui che Dio render\u00e0 manifesto\" come al Promesso dalle sacre scritture che avrebbe instaurato sulla Terra il regno di Dio, preannunziando come imminente la sua venuta, e nel suo \u2018Kit\u00e0b-i-Asm\u00e0 riguardo a Colui che Dio render\u00e0 manifesto scrive egli stesso: \u201cSe non fosse stato a causa della Sua presenza frammezzo a questa gente, non avremmo n\u00e9 prescritto leggi n\u00e9 decretato proibizioni. \u00c8 solo a glorificazione della Sua Causa che abbiamo enunciato certe leggi \u2026. S\u00ec che nell\u2019ora della Sua manifestazione possiate conseguire per Suo tramite il beneplacito di Dio \u2026\u201d (Il B\u00e1b Antologia, p. 130) Vi fu chi disse che l\u2019avvento di tale figura sarebbe stato profetizzato dal Bab fra 1.500-2.000 anni., ma senza alcun supporto testuale. \nAccettazione del B\u00e1bismo.\nBah\u00e1'u'll\u00e1h ebbe notizia della missione del B\u00e1b attorno ai 27 anni, tramite un contatto di Mull\u00e1 Husayn, ne accett\u00f2 la rivelazione e ne divenne uno dei pi\u00f9 influenti sostenitori, prodigandosi per la diffusione del movimento specialmente nella sua provincia di origine. Il prestigio che godeva fra la gente della sua provincia natale gli apr\u00ec molte porte e i suoi viaggi per diffondere i principi del Babismo ebbero un buon successo, anche nell'ambiente religioso tradizionale. Bah\u00e1'u'll\u00e1h, nell'estate del 1848, partecip\u00f2 alla Conferenza di Badasht nella provincia di Khorasan, dove 81 eminenti seguaci del B\u00e1b si incontrarono per 22 giorni tra il 26 giugno e il 17 luglio del 1848. Le figure chiave della conferenza furono T\u00e1hirih, Qudd\u00fas e lo stesso Bah\u00e1'u'll\u00e1h.\nIn quel congresso si manifestarono due correnti di pensiero: una voleva come inalterata la legge islamica e quindi mantenere il Babismo nell'Islam, e l'altra che affermava che con l'avvento del B\u00e1b iniziava una nuova era religiosa, Bah\u00e1'u'll\u00e1h e T\u00e1hirih presero posizione per questa seconda linea che alla fine risult\u00f2 vincente. Quando il governo persiano mand\u00f2 l'esercito contro un gruppo di seguaci del B\u00e1b, alla fine del 1848, Bah\u00e1'u'll\u00e1h cerc\u00f2 di raggiungere i b\u00e1bi ma fu preso e imprigionato prima che li potesse raggiungere. Negli anni successivi i seguaci del B\u00e1b furono massacrati in diverse province della Persia.\nPrimo esilio.\nAl fine di reprimere i disordini che seguirono la fucilazione del B\u00e1b, il governo persiano intervenne con diversi provvedimenti. Attraverso degli informatori presenti negli ambienti babi, ritenne che Bah\u00e1'u'll\u00e1h fosse il vero leader della comunit\u00e0. Nel giugno 1851 fu chiesto a Bah\u00e1'u'll\u00e1h di lasciare il paese. Bah\u00e1'u'll\u00e1h si rec\u00f2 a Karbala in Iraq dove esisteva un piccolo gruppo babi. Nel frattempo il primo ministro Mirza Taghi Khan fu sostituito con Mirza Agha Khan di Nur, concittadino di Bah\u00e1'u'll\u00e1h. Questi decise di migliorare le relazioni con i babi e per questo pens\u00f2 di avvalersi di Bah\u00e1'u'll\u00e1h. Lo richiam\u00f2 in patria nel marzo 1852 e Bah\u00e1'u'll\u00e1h termin\u00f2 cos\u00ec quel suo esilio in Karbala. Tornato a Teheran, fu per diversi mesi ospite del primo ministro, in casa di un fratello di quest\u2019ultimo a Shemiran, vicino a Teheran. Secondo Nabil Zarandi, importante storico bah\u00e1'\u00ed, in quel luogo Bah\u00e1'u'll\u00e1h incontr\u00f2 anche Azim, l\u2019organizzatore del futuro attentato allo Sci\u00e0 e cerc\u00f2 di dissuaderlo dal suo insano progetto.\nL'attentato.\nDopo la fucilazione del B\u00e1b, nel 1850, alcuni babi, capeggiati da un certo Azim, complottarono di assassinare lo sci\u00e0 Nasser-al-Din Shah, per vendicare l'esecuzione del B\u00e1b. Bah\u00e1'u'll\u00e1h, aveva condannato l'idea di tale follia, ma inutilmente: il fallito attentato ebbe luogo il 15 agosto 1852. . Gli attentatori furono uccisi e nonostante avessero dichiarato di aver agito da soli si scaten\u00f2 un pogrom contro l'intera comunit\u00e0 dei seguaci del B\u00e1b. Molti tra loro, come ad esempio la poetessa T\u00e1hirih, furono uccisi: altri, compreso Bah\u00e1'u'll\u00e1h, furono imprigionati.\nAgli occhi del governo la posizione di Bah\u00e1'u'll\u00e1h era gravissima dato che Egli era considerato come il leader della comunit\u00e0 babi, ma diverse persone importanti conoscevano o erano parenti di Bah\u00e1'u'll\u00e1h: il primo ministro era un suo concittadino, il cognato di Bah\u00e1'u'll\u00e1h (Majid \u1f89hani, marito della sorella) era segretario nell'Ambasciata russa in Persia e lo stesso Ambasciatore russo era un conoscente diretto di Bah\u00e1'u'll\u00e1h. Personaggio quest'ultimo che, perorandone di persona l'innocenza completa, chiese a pi\u00f9 riprese la liberazione di Bah\u00e1'u'll\u00e1h. Nonostante questo lo Sci\u00e0 condann\u00f2 Bah\u00e1'u'll\u00e1h a quattro mesi di prigionia nel Siy\u00e1h-Ch\u00e1l, al termine dei quali Bah\u00e1'u'll\u00e1h fu liberato dalla prigione ed esiliato. L'amico Ambasciatore gli offri asilo politico in Russia, ma Bah\u00e1'u'll\u00e1h accett\u00f2 la condanna all'esilio che dapprima si rivel\u00f2 essere in Iraq, allora sotto il dominio ottomano. Nei primi giorni di aprile del 1853 Bah\u00e1'u'll\u00e1h e la sua famiglia arrivarono a Baghdad.\nFu a Teheran durante l'imprigionamento nel Siy\u00e1h-Ch\u00e1l (letteralmente pozzo nero, una ex cisterna per l'acqua) che Bah\u00e1'u'll\u00e1h ebbe diverse esperienze mistiche e una visione che gli indic\u00f2 di essere il Messaggero di Dio la cui venuta era stata profetizzata dal B\u00e1b, ma cel\u00f2 tale evento e, solo dal 1863 in poi e molto gradualmente, rese partecipe dapprima la comunit\u00e0 babista e poi il mondo intero di tale avvenimento.\nBaghdad.\nIl B\u00e1b, durante la sua prigionia nella fortezza di Chehriq, qualche tempo dopo il martirio del suo discepolo Qudd\u00fas, scrisse nel 1849 una lettera intitolata \"Lawh-i Vasaya\", considerata come il suo testamento, col quale nominava \u1e62ub\u1e25-i Azal suo successore e guida della comunit\u00e0 babi dopo la sua morte, fino al momento in cui non sarebbe apparso \"Colui che Dio render\u00e0 manifesto\" (man yu\u1e93hiruhu ll\u00e1h, in arabo: \u0645\u0646 \u06cc\u0638\u0647\u0631 \u0627\u0644\u0644\u0647 , e in persiano: \u0645\u0638\u0647\u0631 \u06a9\u0644\u0651\u06cc\u0647 \u0627\u0644\u0647\u06cc ). \u1e62ub\u1e25-i Azal era un fratellastro di Bah\u00e1'u'll\u00e1h.\n\u1e62ub\u1e25-i Azal era riuscito a scampare alla sanguinosa repressione dei Babi a T\u00e1kur e, sotto mentite spoglie di derviscio, ad arrivare a Bagdad, dove visse nascosto col falso nome di \u1e24\u00e1j\u00ed 'Al\u00edy-i l\u00e1s Fur\u00fash, mantenendo i contatti con la comunit\u00e0 Babi tramite degli emissari chiamati \"Testimoni del Bay\u00e1n\". Mentre \u1e62ub\u1e25-i Azal era intento a non far notare la sua presenza a Baghdad (come usanza degli shi'iti) nel timore di essere arrestato, Baha'u'llah divenne il chiaro punto di riferimento della comunit\u00e0. Baha'u'llah come gli altri bab\u00ec riconobbe \u1e62ub\u1e25-i Azal come capo della loro comunit\u00e0, almeno nei primi tempi, sia nelle sue lettere che pubblicamente.. La pavida assenza di \u1e62ub\u1e25-i Azal port\u00f2 per\u00f2 col tempo i Babi a rivolgersi sempre pi\u00f9 a Bah\u00e1'u'll\u00e1h.\nNel 1852, nella prigione sotterranea di Siyah-Chal (\"il buco nero\") a Teheran, Baha'u'llah ebbe l'esperienza mistica che lo rese cosciente del fatto d'essere lui stesso \"Colui che Dio render\u00e0 manifesto\", ma fu solamente nell'aprile del 1863 che annunci\u00f2 la sua missione ad un piccolo gruppo di Babi, una dozzina di giorni prima di lasciare Baghdad in seguito al nuovo esilio a Costantinopoli. La maggioranza dei Babi lo riconobbe come tale e divennero seguaci della nuova Fede da lui fondata, la religione Bah\u00e1'\u00ed. Ma \u1e62ub\u1e25-i Azal non riconobbe come fondata la sua pretesa, e una piccola parte della comunit\u00e0 dei Babi lo segu\u00ec e gli rest\u00f2 fedele. Entrambi i gruppi continuarono comunque ad essere sottoposti all'esilio.\nKurdistan.\nIn seguito alla crisi interna al movimento babista causata da \u1e62ub\u1e25-i Azal, il 10 aprile 1854 Bah\u00e1'u'll\u00e1h lasci\u00f2 la sua famiglia alla cura del suo fratello Mirza Musa e si rec\u00f2 con un compagno tra le montagne del Kurdistan, a nordest di Baghdad, vicino alla citt\u00e0 di Sulaymaniyah. Pi\u00f9 tardi scrisse di aver voluto evitare, con quella partenza, di essere motivo di contrasti o di disgregazione nella comunit\u00e0 babista e che tale ritiro non prevedeva ritorno. Bah\u00e1'u'll\u00e1h visse da solo per due anni tra le montagne del Kurdistan, alla stregua di un derviscio e usando il nome di \"Darvish Muhammad-i-Irani\".\nDurante quel periodo Bah\u00e1'u'll\u00e1h suscit\u00f2 l'interesse della gente e dei notabili Sufi del posto che gradualmente ne apprezzarono il sapere e la saggezza, cercandone consiglio. Tra quelle montagne Bah\u00e1'u'll\u00e1h scrisse le \"Quattro valli\" e altre epistole. A Baghdad, nel frattempo, la comunit\u00e0 babista era caduta in confusione e nella disorganizzazione pi\u00f9 ampia. Alcuni fedeli e la famiglia di Bah\u00e1'u'll\u00e1h cercarono quindi Bah\u00e1'u'll\u00e1h e avendo appreso che tra le montagne del Kurdistan viveva un certo Darvish Muhammad, avendone intuito la reale identit\u00e0, lo fecero supplicare di tornare a Baghdad. Il 19 marzo 1856, dopo due anni di volontario esilio in Kurdistan Bah\u00e1'u'll\u00e1h torn\u00f2 cos\u00ec a Baghdad.\nRitorno a Baghdad.\nBah\u00e1'u'll\u00e1h, rientrato da quel volontario esilio, oper\u00f2 per rivitalizzare la comunit\u00e0 dei fedeli sia tramite della corrispondenza che attraverso i suoi scritti dove illustrava e spiegava il pensiero del B\u00e1b. La comunit\u00e0, le autorit\u00e0 locali, e un numero crescente di fedeli guard\u00f2 sempre pi\u00f9 a lui come al vero leader del movimento religioso del B\u00e1b. Crebbero la simpatia nei suoi confronti anche da parte del clero sunnita e la sua influenza in citt\u00e0 fior\u00ec, ma al contempo aument\u00f2 l'apprensione e l'inquietudine del clero e dei rappresentanti del confinante governo persiano.\nBah\u00e1'u'll\u00e1h rimase a Baghdad per sette anni, dopo il suo ritorno dalle montagne di Sulaymaniyah, e durante tale soggiorno prepar\u00f2 la gente alla sua dichiarazione di essere il Messaggero di Dio lungamente atteso, anche in compimento alla profezia del B\u00e1b. A Bagdad Bah\u00e1'u'll\u00e1h produsse molte scritture toccando i pi\u00f9 svariati temi, tra cui varie epistole e altri scritti, come il Libro della Certezza, le Parole Celate e le Gemme dei Misteri Divini. Il governo persiano, informato della sua crescente influenza richiese al governo ottomano l'estradizione di Bah\u00e1'u'll\u00e1h in Persia, ma il governo ottomano si rifiut\u00f2, decidendo invece di spostarlo a Costantinopoli.\nDichiarazione del Ridv\u00e1n.\nIl tempo per preparare quest'ulteriore allontanamento da Bagdad a Costantinopoli di Bah\u00e1'u'll\u00e1h, della sua famiglia e di alcuni fedeli seguaci, fu di dodici giorni, dal 21 aprile al 3 maggio 1863. Nel primo di questi dodici giorni, il 21 aprile 1863, Bah\u00e1'u'll\u00e1h rivel\u00f2 ai seguaci presenti la sua missione di Messaggero di Dio.\nIl giardino dove trascorse quei 12 giorni e in cui avvenne tale rivelazione \u00e8 noto ai bah\u00e1'\u00ed come il \"Giardino di Ridv\u00e1n\" e riveste per i bah\u00e1'\u00ed un grande valore simbolico oltre che spirituale. La Dichiarazione nel giardino di Ridv\u00e1n fu l'inizio di una nuova fase per la comunit\u00e0 babista e costitu\u00ec il punto di partenza della Fede bah\u00e1'\u00ed come movimento distinto e separato dal B\u00e1bismo. La Dichiarazione ed il periodo dei dodici giorni trascorsi da Bah\u00e1'u'll\u00e1h nel giardino vengono commemorati e celebrati come la festa di Ridv\u00e1n, la \"Festivit\u00e0 pi\u00f9 grande\" della Fede bah\u00e1'\u00ed.\nPrigionia.\nA Bah\u00e1'u'll\u00e1h fu dato, dalle autorit\u00e0 ottomane, l'ordine di trasferirsi a Costantinopoli e, sebbene non fosse formalmente prigioniero, tale esilio forzato da Baghdad fu l'inizio di un altro periodo che lo avrebbe visto subire altri esilii e alla fine confinarlo nella colonia penale di Acri, l'attuale San Giovanni d'Acri.\nCostantinopoli.\nLo spostamento di Bah\u00e1'u'll\u00e1h, accompagnato da membri della sua famiglia e da un gruppo di seguaci, da Baghdad a Costantinopoli dur\u00f2 oltre tre mesi, dal 3 maggio al 17 agosto 1863. Durante quel viaggio fu trattato con grande rispetto in ogni citt\u00e0 che attravers\u00f2 e, arrivato a Costantinopoli, fu considerato come ospite del governo, ma non \u00e8 chiaro il perch\u00e9 le autorit\u00e0 ottomane non consentirono la sua estradizione in Persia preferendo inviarlo nella loro capitale.\nIl motivo potrebbe essere stato di natura politica, vista la grande influenza sociale che Bah\u00e1'u'll\u00e1h aveva assunto, perseguendo in s\u00e9 il progetto di un mondo nuovo senza alcun cenno di adeguarsi alla linea politica delle autorit\u00e0 ottomane. Dopo pi\u00f9 di tre mesi di soggiorno a Costantinopoli gli fu ordinato di spostarsi ad Adrianopoli, sempre a seguito di pressioni dell'ambasciatore persiano e per la sua non collaborazione alle strategie politiche ottomane.\nAdrianopoli.\nNei giorni dal 1 al 12 dicembre 1863 Bah\u00e1'u'll\u00e1h e la sua famiglia si trasferirono ad Adrianopoli, un trasferimento che, a differenza del precedente da Bagdad a Costantinopoli, ebbe tutte le caratteristiche dell'esilio. Bah\u00e1'u'll\u00e1h rimase ad Adrianopoli quattro anni e mezzo, assumendo apertamente la leadership della locale comunit\u00e0 babista chiamata pure baha'i.\nLa crescente autorevolezza di Bah\u00e1'u'll\u00e1h nella comunit\u00e0 e nella citt\u00e0 port\u00f2 alla definitiva rottura con M\u00edrz\u00e1 Yahy\u00e1. Nel 1865 M\u00edrz\u00e1 Yahy\u00e1 complott\u00f2, senza successo, per l'uccisione di Bah\u00e1'u'll\u00e1h, che rispose a tali gravi tentativi consigliando ai credenti' \"pazienza, tranquillit\u00e0 e gentilezza\"'. Delle testimonianze opposte dicono che furono i Baha'i ad assassinare degli Azali. I Baha'i sostengono che se ci\u00f2 accadde fu contro l'evidente proibizione di Baha'u'llah, il quale fu interrogato al proposito dalle autorit\u00e0 ottomane e venne rilasciato dopo aver dichiarato la propria innocenza, ma gli Azali non accettarono tale versione dei fatti e sostennero \u1e62ub\u1e25-i Azal come narrato da E.G. Browne, o una sua variante molto simile.\nDopo quegli avvenimenti, nel 1866 Bah\u00e1'u'll\u00e1h divulg\u00f2 ampiamente di essere \"Colui che Dio render\u00e0 Manifesto\", dandone comunicazione ufficiale e scritta a M\u00edrz\u00e1 Yahy\u00e1 e distinguendo per la prima volta molto chiaramente i suoi seguaci come il \"Popolo di Baha\". Dopo l'evidenza di tale ribadito annuncio, Bah\u00e1'u'll\u00e1h invit\u00f2 i babisti a scegliere tra lui e M\u00edrz\u00e1 Yahy\u00e1, il quale essendo ancora il leader nominale del movimento babista, vide sfumare definitivamente ogni sua ambizione di leadership essendo chiaramente apparso \"Colui che Dio render\u00e0 Manifesto\" per iniziare una nuova fede religiosa.\nM\u00edrz\u00e1 Yahy\u00e1 rispose rivendicando di essere lui il profetizzato dal B\u00e1b, ma il suo tentativo risult\u00f2 largamente impopolare ed ebbe inadeguato seguito, rimase solo con una piccola minoranza. Nel 1867 M\u00edrz\u00e0 Yahy\u00e0 sfid\u00f2 Bah\u00e1'u'll\u00e1h ad un incontro pubblico in una moschea di Adrianopoli, l'incontro fu allora organizzato per chiarire da quale parte fosse la guida Divina, Bah\u00e1'u'll\u00e1h accettando la sfida di M\u00edrz\u00e1 Yahy\u00e1 si rec\u00f2 nella moschea stabilita, ma M\u00edrz\u00e0 Yahy\u00e0 non presentandosi perse ogni sua credibilit\u00e0. Bah\u00e1'u'll\u00e1h fu cos\u00ec, riconosciuto dalla maggioranza della comunit\u00e0 come \"Colui che Dio render\u00e0 Manifesto\" e i suoi seguaci iniziarono a chiamarsi solo Bah\u00e1'\u00ed.\nLettere ai governanti.\nDurante il suo soggiorno ad Adrianopoli Bah\u00e1'u'll\u00e1h si dedic\u00f2 alla proclamazione della sua missione, sia con scritti che tramite suoi inviati. Diede istruzioni ad alcuni suoi seguaci di far conoscere la Sua \"Rivelazione\" a quei babisti dell'Iraq e della Persia che non ne avevano avuto ancora notizia e al contempo chiese ai bah\u00e1'\u00ed di impegnarsi per una maggiore unit\u00e0. Sempre in questo periodo Bah\u00e1'u'll\u00e1h proclam\u00f2 l'avvento della Fede bah\u00e1'\u00ed anche con lettere a Re e governanti del mondo chiedendo loro di accettare la Sua \"Rivelazione\", rinunciando ad effimeri benefici materiali, lavorando invece per comporre le dispute tra le genti e per migliorare le cose del mondo e dei suoi popoli, riducendo gli armamenti.\nAcri.\nEssendo ormai realmente divisi, i seguaci di M\u00edrz\u00e0 Yahy\u00e0 cercarono di screditare Bah\u00e1'u'll\u00e1h agli occhi delle autorit\u00e0 ottomane, accusandolo di causare agitazioni contro il governo.Vennero effettuate delle indagini, le quali scagionarono Bah\u00e1'u'll\u00e1h, ma portarono all'attenzione del governo che Bah\u00e1'u'll\u00e1h e M\u00edrz\u00e0 Yahy\u00e0 avevano divergenti rivendicazioni religiose, e, temendo che ci\u00f2 potesse causare del futuro disordine, decisero di esiliare i due leader, mandando il gruppo con M\u00edrz\u00e0 Yahy\u00e0 \u00e0 Famagosta nell'isola di Cipro, e l'altro gruppo con Bah\u00e1'u'll\u00e1h nella colonia penitenziaria di San Giovanni d'Acri (\u02bfAkk\u00e1) in Palestina. Lasciarono Andrianopoli il 12 d'agosto del 1868, (22\u00ba giorno di Rab\u00ed'u 'l-Th\u00e1n\u00ed 1285 E).\nQuando poi Cipro pass\u00f2 sotto il controllo britannico, \u1e62ub\u1e25-i Azal venne liberato, ma poich\u00e9 lui cercava la sua sicurezza rimase a Cipro, libero, e l'Impero britannico continu\u00f2 a versargli la pensione che gli era stata versata fino ad allora dalla Sublime Porta ottomana come prigioniero di Stato. Durante tutti quegli anni d'esilio, gli Azali vissero tra di loro e sotto stretta sorveglianza, e \u1e62ub\u1e25-i Azal non fece mai proseliti poich\u00e9 non voleva avere problemi col governo. Gli abitanti di Famagosta lo consideravano come un sant'uomo musulmano e sembrava vivere come uno di loro.\nBah\u00e1'u'll\u00e1h, la sua famiglia e i suoi seguaci, nuovamente trasferiti, lasciarono Adrianopoli il 12 agosto 1868 e dopo un viaggio per terra e per mare, attraverso Gallipoli in Turchia, e l'Egitto, arrivarono ad Acri il 31 agosto e furono confinati in alcune caserme della Cittadella. Agli abitanti di Acri fu detto che i nuovi prigionieri erano nemici dello Stato, di Dio e della religione e che ogni familiarizzazione con loro era rigorosamente vietata. Le condizioni di vita durante il primo anno di soggiorno ad Acri furono molto dure e difficili: molti si ammalarono e tre bah\u00e1'\u00ed morirono.\nCol tempo per\u00f2 la gente e i funzionari governativi iniziarono ad apprezzare e a rispettare Bah\u00e1'u'll\u00e1h e i bah\u00e1'\u00ed; parimenti le condizioni della prigionia migliorarono, e infine, dopo la morte del sultano `Abdu'l-`Aziz fu anche permesso a Bah\u00e1'u'll\u00e1h di visitare i dintorni e di lasciare la citt\u00e0. Dal 1877 fino al 1879 Bah\u00e1'u'll\u00e1h visse nella casa chiamata di Mazra'ih. Da Acri Bah\u00e1'u'll\u00e1h scrisse diverse altre lettere annunciando la sua missione anche ai leader del mondo inclusi:\nUltimi anni.\nBahj\u00ed.\nBah\u00e1'u'll\u00e1h trascorse gli ultimi anni della propria vita (1879-1892) nella \"Villa di Bahj\u00ed\", appena fuori Acri, pur essendo ancora formalmente un prigioniero dell'Impero Ottomano. Durante tale periodo, fu soprattutto il figlio maggiore 'Abdu'l-Bah\u00e1 che si occup\u00f2 dell'attivit\u00e0 amministrativa e organizzativa della comunit\u00e0. Bah\u00e1'u'll\u00e1h rivel\u00f2 l\u00ec diverse opere compreso il Kit\u00e1b-i-Aqdas, il libro delle sue leggi, oltre a diversi scritti sulla sua visione di un mondo unito e sulle necessit\u00e0 di un cambiamento etico nella societ\u00e0 globale; rivel\u00f2 anche diverse preghiere. Il 9 maggio 1892 Bah\u00e1'u'll\u00e1h contrasse una leggera febbre che aument\u00f2 nei giorni successivi fino a portarlo al trapasso il 29 maggio. Bah\u00e1'u'll\u00e1h venne sepolto nel santuario situato vicino alla \"Villa di Bahj\u00ed\". Attualmente il santuario di Bahj\u00ed rappresenta per i Bah\u00e0'\u00ed il luogo pi\u00f9 sacro e la direzione della preghiera ( Qiblih ) oltre che meta di pellegrinaggio.\nFotografie e immagini.\nCi sono due note foto di Bah\u00e1'u'll\u00e1h, entrambe fatte nella stessa occasione nel 1868 durante la sua permanenza a Adrianopoli (oggi Edirne). Quella in cui guarda alla macchina fotografica fu presa a scopo del rilascio del passaporto e pu\u00f2 essere ritrovata nel libro di William Miller sulla Fede bah\u00e1'\u00ed. Copia di entrambe le foto sono al Centro Mondiale bah\u00e1'\u00ed e una di queste \u00e8 esposta negli Archivi Internazionali dove i bah\u00e1'\u00ed possono vederla nell'ambito di un pellegrinaggio organizzato. Al di l\u00e0 di specialissime occasioni i bah\u00e1'\u00ed non desiderano e non approvano siano esposte delle sue foto in pubblico, e tantomeno metterle nelle loro abitazioni. Anche le istituzioni bah\u00e1'\u00ed non approvano gli usi impropri dell'immagine di Bah\u00e1'u'll\u00e1h.\nL'immagine di Bah\u00e1'u'll\u00e1h in se stessa non \u00e8 offensiva per i bah\u00e1'\u00ed. Tuttavia \u00e8 richiesto ai bah\u00e1'\u00ed di trattare l'immagine di ogni Manifestazione di Dio col pi\u00f9 grande rispetto. Questa \u00e8 la ragione per cui evitano di riprodurre anche qualsiasi raffigurazione di Ges\u00f9 Cristo o di Mohammad, inoltre non rappresentano alcun Messaggero divino nei loro lavori di tipo teatrale o cinematografico. Le copie summenzionate delle foto di Bah\u00e1'u'll\u00e1h sono quindi mostrate solamente in occasioni di grande importanza come fu per le sei conferenze mondiali che vennero organizzate nell'ottobre del 1967 che commemoravano l'anniversario della scrittura del libro \"Suriy-i-Mul\u00fak\" (\"la tavola ai re\") uno dei pi\u00f9 importanti scritti di Bah\u00e1'u'll\u00e1h.\nLa successione.\nBah\u00e1'u'll\u00e1h nel suo testamento, chiamato Kit\u00e1b-i-'Ahd (Libro del Patto) nomin\u00f2 il figlio 'Abdu'l-Bah\u00e1 come successore ed interprete dei suoi scritti:\n'Abdu'l-Bah\u00e1 s'era da sempre dimostrato molto capace e devoto. La nomina di M\u00edrz\u00e1 Muhammad `Al\u00ed come subordinato ad Abdu'l-Bah\u00e1 nella successione cre\u00f2 gelosia in seno alla famiglia. M\u00edrz\u00e1 Muhammad `Al\u00ed cov\u00f2 del risentimento che sfoci\u00f2 in un'aperta ribellione al fratello. Vi fu quindi un principio di scisma in seno alla comunit\u00e0, che non ebbe per\u00f2 seguito. I sostenitori dei due fratellastri si rivolsero delle accuse, il gruppo fedele ad Abdu'l-Bah\u00e1 si definiva \"sabetin,\" cio\u00e8 i saldi (nella fede), mentre l\u2019altro gruppo con il termine \"naqezin,\" cio\u00e8 rinnegati. I sostenitori di M\u00edrz\u00e1 Muhammad `Al\u00ed chiamavano s\u00e9 stessi \"movahhedin\", cio\u00e8 monoteisti; mentre l\u2019altro gruppo veniva indicato con il termine \"moshrekin\", cio\u00e8 politeisti, intendendo con ci\u00f2 che 'Abdu'l-Bah\u00e1 si considerasse allo stesso livello del fondatore della Fede. Fu per chiarire tale maldicenza che Abb\u00e0s Effendi prese per s\u00e9 il titolo di \"Abdu'l-Bah\u00e1 (servo di Bah\u00e1) rispondendo cos\u00ec palesemente alle false accuse del fratellastro di considerarsi allo stesso livello del padre. La quasi totalit\u00e0 conferm\u00f2 'Abdu'l-Bah\u00e1 come Centro del Patto, successore ed unico interprete autorevole degli scritti di Bah\u00e1'u'll\u00e1h.\nDopo Bah\u00e1'u'll\u00e1h e il trapasso di'Abdu'l-Bah\u00e1, in base al suo testamento, il successore fu, Shoghi Effendi, chiamato anche Custode della Fede. Dal 1963 il centro del Patto, o Guida mondiale della Comunit\u00e0 baha'i \u00e8 diventata la Casa Universale di Giustizia, Istituzione preannunziata nel Kit\u00e1b-i-'Aqdas, il Libro delle leggi di Bah\u00e1\u2019u\u2019ll\u00e1h, dato alle stampe gi\u00e0 nel 1891 a Bombay in India. Solo chi conosca nei particolari la storia della Fede baha'i pu\u00f2 aver idea di quale e quanta sofferenza abbiano superato le Figure centrali della Fede baha'i, per preservarne l'unit\u00e0 e la bellezza, consegnando cos\u00ec intatto il timone che guida la Comunit\u00e0 mondiale baha'i alla Casa Universale di Giustizia."}
{"id": "820716", "revid": "93556", "url": "https://it.wikipedia.org/wiki?curid=820716", "title": "Emmanuel Chabrier", "text": "La sua famiglia borghese non approv\u00f2 una carriera musicale per lui, cos\u00ec studi\u00f2 legge a Parigi e poi lavor\u00f2 come dipendente pubblico fino all'et\u00e0 di trentanove anni, mentre si immergeva nella vita artistica modernista della capitale francese e componeva nel tempo libero. Dal 1880 fino alla sua malattia finale fu un compositore a tempo pieno.\nSebbene noto principalmente per due delle sue opere orchestrali, \"Espa\u00f1a\" e \"Joyeuse Marche\", Chabrier lasci\u00f2 un corpus di opere liriche (tra cui \"L'\u00e9toile\"), canzoni e musica per pianoforte, ma niente sinfonie, concerti, quartetti, sonate o musica religiosa o liturgica. La sua mancanza di formazione accademica lo lasci\u00f2 libero di creare il suo linguaggio musicale, non influenzato da regole stabilite e fu considerato da molti compositori successivi un importante innovatore e un catalizzatore che apr\u00ec la strada al modernismo francese. Fu ammirato da compositori molto diversi tra loro come Debussy, Ravel, Richard Strauss, Satie, Stravinskij e il gruppo di compositori noto come \"Les six\" e li influenz\u00f2 tutti. Scrivendo in un periodo in cui i musicisti francesi erano generalmente sostenitori o oppositori della musica di Wagner, Chabrier guid\u00f2 una via di mezzo, a volte incorporando tratti wagneriani nella sua musica e altre volte evitandoli.\nChabrier era legato ad alcuni dei pi\u00f9 importanti scrittori e pittori del suo tempo. Tra i suoi pi\u00f9 cari amici c'era il pittore \u00c9douard Manet e Chabrier collezion\u00f2 dipinti impressionisti molto prima che diventassero di moda. Un certo numero di tali dipinti della sua collezione personale di artisti a lui noti sono ora ospitati in alcuni dei principali musei d'arte del mondo. Ha scritto un gran numero di lettere ad amici e colleghi che offrono una visione delle sue opinioni e delle sue caratteristiche musicali.\nChabrier mor\u00ec a Parigi all'et\u00e0 di cinquantatr\u00e9 anni a causa di una malattia neurologica, probabilmente causata dalla sifilide.\nBiografia.\nPrimi anni.\nChabrier nacque ad Ambert, (Puy-de-D\u00f4me), una citt\u00e0 nella regione dell'Alvernia nella Francia centrale. Era l'unico figlio di un avvocato, Jean Chabrier, e di sua moglie, Marie-Anne-Evelina, nata Durosay o Durozay. I Chabrier erano di una vecchia famiglia dell'Alvernia, originariamente di origine contadina (il cognome deriva da \"chevrier\" - gregge di capre), ma nelle ultime generazioni commercianti e avvocati avevano predominato nella famiglia. Un membro chiave della famiglia fu la tata del ragazzo, Anne Delayre (che chiamava \"Nanine\" e \"Nanon\"), che gli rimase vicino per tutta la vita.\nChabrier inizi\u00f2 a prendere lezioni di musica all'et\u00e0 di sei anni; i suoi primi maestri provenivano da ambienti cosmopoliti: ad Ambert studi\u00f2 con un rifugiato spagnolo carlista chiamato Saporta e dopo che la famiglia si fu trasferita a Clermont-Ferrand nel 1852 studi\u00f2 al Lyc\u00e9e imperial con un musicista polacco, Alexander Tarnovsky. Le prime composizioni di Chabrier che sono sopravvissute in manoscritto sono opere per pianoforte del 1849. Un pezzo per pianoforte, \"Le Scalp!!!\" (1856) fu successivamente modificato nel \"Marche des Cipayes\" (1863). Il primo pezzo a cui il compositore diede un numero d'opera fu un valzer per pianoforte, \"Julia\", op. 1, 1857.\nTarnovky inform\u00f2 i genitori di Chabrier che il loro figlio aveva abbastanza talento per perseguire una carriera musicale, ma Jean Chabrier era determinato che suo figlio dovesse seguirlo nella professione legale. Trasfer\u00ec la famiglia a Parigi nel 1856, in modo che Chabrier potesse iscriversi al Lyc\u00e9e Saint-Louis. Da l\u00ec Chabrier continu\u00f2 a studiare legge, ma non trascur\u00f2 la musica, continuando i suoi studi di composizione, violino e pianoforte. Dopo essersi laureato in giurisprudenza nel 1861, entr\u00f2 nel servizio civile francese presso il Ministero dell'interno, dove lavor\u00f2 per diciannove anni.\nParigi: doppio orientamento.\nChabrier era molto apprezzato al ministero, ma la sua passione era la musica, alla quale dedicava il suo tempo libero. Continu\u00f2 i suoi studi, con insegnanti come Edouard Wolff (pianoforte), Richard Hommer (violino), Th\u00e9ophile Semet e Aristide Hignard (entrambi composizione). In uno studio sul compositore pubblicato nel 1935 Jacques-Gabriel Prod'homme comment\u00f2 che sarebbe sbagliato classificare Chabrier come un semplice dilettante in questo periodo: \"Perch\u00e9, mentre era alla ricerca della tecnica della sua arte, dimostrava una curiosit\u00e0 per la pittura e la letteratura dei \"modernisti\" del suo tempo che, tra i musicisti, avevano pochi parallelismi\".\nDal 1862 Chabrier inizi\u00f2 a far parte della cerchia dei Parnassiani a Parigi. Tra i suoi amici c'erano Auguste de Villiers de L'Isle-Adam e Paul Verlaine; con quest'ultimo ide\u00f2 un'opera comica nello stile alla moda di Offenbach, \"Vaucochard et fils Ier\". Non la complet\u00f2, ma sono sopravvissuti quattro frammenti (risalenti al 1864 o 1865 circa). Il suo incarico ufficiale a tempo pieno limitava fortemente le possibilit\u00e0 di Chabrier di comporre opere su larga scala. Inizi\u00f2 un'opera su un tema storico ungherese intitolata \"Jean Hunyade\", su un libretto di Henri Fouquier, ma la abbandon\u00f2, dopo aver completato quattro numeri, nel 1867. Nel dicembre 1872 segn\u00f2 un successo in un club teatrale privato, il \"Cercle de l'union artistique\" con l'operetta buffa in tre atti \"Le Service obligatoire\" scritta in collaborazione con altri due compositori e che secondo Victorin de Jonci\u00e8res fu acclamata dal pubblico come indubbia prova del talento di Chabrier. Un altro tentativo di commedia lirica, \"Fisch-Ton-Kan\", con Verlaine e Lucien Viotti, fu eseguito nel marzo 1875 nello stesso club con Chabrier al piano; sopravvivono cinque frammenti. Non compose su nessuna poesia di Villiers de L'Isle Adam o di Verlaine, sebbene quest'ultimo avesse scritto un sonetto \"\u00c0 Emmanuel Chabrier\" (pubblicato in \"Amour\", 1888) come ricordo della loro amicizia.\nCi sono diverse descrizioni del pianismo di Chabrier in questo periodo; molti anni dopo il compositore Vincent d'Indy scrisse: \"Sebbene le sue braccia fossero troppo corte, le dita troppo spesse e tutta la sua maniera un po' goffa, riusc\u00ec a raggiungere un grado di finezza e un controllo dell'espressione che pochissimi pianisti - con l'eccezione di Liszt e Rubin\u0161tejn - hanno superato\". Il compositore e critico Alfred Bruneau disse di Chabrier, \"suonava il piano come nessuno lo ha mai suonato prima o mai lo suoner\u00e0...\" La moglie del pittore Renoir, amica del compositore, scrisse:\nEntrambi i genitori di Chabrier morirono nel giro di otto giorni nel 1869. Durante la the guerra Franco-Prussiana (1870-1871) e la Comune di Parigi, continu\u00f2 nel suo incarico ufficiale mentre il ministero si spostava da Tours a Bordeaux e poi a Versailles. Nel 1873 spos\u00f2 Marie Alice Dejean, nipote di Louis Dejean, che aveva guadagnato la sua fortuna come fondatore e direttore del \"Cirque d'\u00e9t\u00e9\" e del \"Cirque Napol\u00e9on\". Alice e Chabrier ebbero tre figli, uno dei quali mor\u00ec alla nascita. Tra gli amici di Chabrier a Parigi figuravano i compositori Gabriel Faur\u00e9, Ernest Chausson e d'Indy; pittori come Henri Fantin-Latour, Edgar Degas e \u00c9douard Manet, alle cui serate di gioved\u00ec partecipava Chabrier e scrittori come \u00c9mile Zola, Alphonse Daudet, Jean Mor\u00e9as, Jean Richepin e St\u00e9phane Mallarm\u00e9.\nDurante il 1870 Chabrier inizi\u00f2 diversi lavori teatrali. Il primo ad essere completato fu l'opera buffa in tre atti \"L'\u00e9toile\" (\"La Star\"), commissionato da Bouffes-Parisiens, il teatro spirituale di Offenbach. Ottenne l'incarico tramite i suoi numerosi contatti nel mondo delle arti e delle lettere: aveva incontrato i librettisti Albert Vanloo ed Eug\u00e8ne Leterrier attraverso il pittore Alphonse Hirsch, che aveva conosciuto come membro del gruppo di Manet. L'opera ebbe un modesto successo, andando in scena per 48 spettacoli nel 1877, ma non fu ripresa durante la sua vita. Ci\u00f2 nondimeno lo port\u00f2 all'attenzione della stampa e attir\u00f2 la casa editrice Enoch &amp; Costallat, che pubblic\u00f2 le sue opere per il resto della sua carriera. Ma soprattutto, per merito di \"L'\u00e9toile\" smise di essere considerato un dilettante di talento. Lo stesso anno Saint-Saens tenne la prima esecuzione pubblica del suo \"Impromptu\" del 1865, il suo primo pezzo per pianoforte di autentica importanza, con il suo timbro personale di originalit\u00e0.\nCompositore a tempo pieno.\nCome molti compositori francesi progressisti dell'epoca, Chabrier era molto interessato alla musica di Wagner. Da giovane aveva copiato l'intera partitura del \"Tannh\u00e4user\" per ricavare una visione del processo creativo del compositore. Durante un viaggio a Monaco con Henri Duparc ed altri nel marzo 1880, Chabrier vide per la prima volta l'opera di Wagner \"Tristano e Isotta\"; scrisse al direttore del personale del ministero dicendo che doveva andare a Bordeaux per questioni private, ma ammettava in segreto che per dieci anni avrebbe voluto vedere e ascoltare l'opera di Wagner e promise che sarebbe tornato alla sua scrivania il mercoled\u00ec successivo. D'Indy, che faceva parte del gruppo, ricordava che Chabrier si commosse fino alle lacrime ascoltando la musica, dicendo del preludio: \"Ho aspettato dieci anni della mia vita per sentire quel La dei violoncelli\".\nQuesto evento port\u00f2 Chabrier a concludere che doveva perseguire con decisione la sua vocazione di compositore e dopo diversi periodi di assenza lasci\u00f2 il Ministero degli Interni alla fine del 1880. In uno studio del 2001 Steven Huebner scrive che potrebbero esserci stati ulteriori fattori nella decisione di Chabrier: \"il crescente slancio della sua carriera musicale... le sue grandi speranze per il progetto \"Gwendoline\" e i primi segni di un disturbo nervoso, probabilmente il risultato di una condizione sifilitica, che avrebbe reclamato la sua vita 14 anni dopo\".\nIl progetto a cui Huebner si riferisce era la tragedia operistica \"Gwendoline\", sulla quale Chabrier aveva iniziato a lavorare nel 1879. Il librettista era Catulle Mend\u00e8s, descritto dal pianista e dallo studioso Graham Johnson come \"un membro implacabilmente ambizioso dell'establishment letterario\". Mend\u00e8s scrisse testi che furono utilizzati da almeno sette compositori francesi, tra cui Faur\u00e9, Massenet, Debussy e Messager; nessuna delle sue opere liriche ebbe successo e Johnson giudica \"catastrofico\" il libretto di \"Gwendoline\". Chabrier lavor\u00f2 sul pezzo fino al 1885.\nIl direttore Charles Lamoureux nomin\u00f2 Chabrier suo maestro del coro e r\u00e9p\u00e9titeur e inseriva la sua musica nei concerti dell'Orchestre Lamoureux. Nel 1881 fu eseguito per la prima volta il ciclo pianistico di Chabrier \"Pi\u00e8ces pittoresques\". C\u00e9sar Franck comment\u00f2: \"Abbiamo appena sentito qualcosa di straordinario: questa musica collega il nostro tempo a quello di Couperin e Rameau\". Chabrier si rec\u00f2 a Londra (1882) e Bruxelles (1883) per ascoltare il \"Ciclo dell'Anello\" di Wagner e nel 1882 Chabrier e sua moglie visitarono la Spagna, dando vita alla sua opera pi\u00f9 famosa, \"Espa\u00f1a\" (1883), un misto di arie popolari che aveva ascoltato e di suoi temi originali. Fu presentato per la prima volta dal suo dedicatario, Lamoureux, nel novembre 1883. Incontr\u00f2 quello che Poulenc chiama un \"successo immediato e estatico\", cre\u00f2 la fama di Chabrier e, su richiesta del pubblico, ottenne pi\u00f9 esecuzioni nei mesi successivi. Tra gli ammiratori c'era de Falla, che affermava di pensare che nessun altro compositore spagnolo fosse mai riuscito ad ottenere una versione della jota cos\u00ec genuina come nel pezzo.\nL'Op\u00e9ra di Parigi rifiut\u00f2 di presentare \"Gwendoline\", che fu eseguita in anteprima al teatro La Monnaie/De Munt di Bruxelles sotto la direzione di Henry Verdhurdt nel 1886. Fu ben accolta, ma si interruppe dopo due spettacoli perch\u00e9 l'impresario fall\u00ec. William Mann scrisse della musica che \"in piena, estatica conoscenza del Wagner maturo\", Chabrier aveva composto una \"grande musica... come il lungo assolo solista e il pezzo corale 'Soyez unis' e tutta la musica d'amore dei duetti e in quei brani c'\u00e8 pi\u00f9 un francese che Wagner, soprattutto nell'ultimo Liebestod\".\nMentre cercava una messa in scena della sua opera Chabrier stava anche lavorando ad alcune delle sue canzoni mature - \"Sommation irrespectueuse\", \"Tes yeux bleus\", \"Chanson pour Jeanne\", \"Lied\", nonch\u00e9 una scena lirica per mezzosoprano, coro femminile e orchestra \"La Sulamite\" e la versione per pianoforte della \"Joyeuse Marche\". Trov\u00f2 poi un nuovo progetto lirico da affrontare, \"Le roi malgr\u00e9 lui\" (\"Il re suo malgrado\") e complet\u00f2 la partitura in sei mesi. Fu presentata per la prima volta all'Op\u00e9ra-Comique di Parigi e un'accoglienza favorevole sembrava promettere una produzione di successo, ma il teatro and\u00f2 in fumo dopo la terza rappresentazione. Grazie all'amicizia di Chabrier con il tenore belga Ernest van Dyck e successivamente con il direttore Felix Mottl, i direttori dei teatri di Lipsia e Monaco espressero interesse per entrambe le opere e di conseguenza Chabrier fece molti viaggi felici in Germania; le sue opere furono date in sette citt\u00e0 tedesche. Nel luglio del 1888 fu nominato Cavaliere della Legion d'onore.\nChabrier lasci\u00f2 un ricco ed esuberante corpo di corrispondenza; Myers vede il \"dono della libera espressione spontanea della propria personalit\u00e0 tipica dello scrittore di lettere, senza sfumature di insincerit\u00e0 o di scrittura a effetto\". Si esprimeva in \"lingua rabelaisiana\" e \"intrecciata con una profusione di gergo pungente\". Nel 1994 il musicologo Roger Delage, con Frans Durif e Thierry Bodin, produsse un'edizione di 1.300 pagine della corrispondenza del compositore, contenente 1.149 lettere, che vanno da quelle alla sua famiglia e a Nanine, a scambi con amici contemporanei del mondo musicale (a volte con citazioni musicali), trattative con gli editori e un compatimento con suo figlio Andr\u00e9 per la morte del suo uccello domestico (con un gentile rimprovero per aver nutrito troppo la creatura).\nDeclino e ultimi anni.\nNegli ultimi anni Chabrier fu travagliato da problemi finanziari causati dal crollo dei suoi banchieri, dal cedimento della salute provocato dalla fase terminale della sifilide e dalla depressione per il fatto che le sue opere teatrali in Francia venivano ignorate. La morte della sua amata \"Nanine\" nel gennaio 1891 lo colp\u00ec notevolmente. Nel 1892 scrisse al suo amico Charles Lecocq: \"Mai un artista \u00e8 stato pi\u00f9 amato e pi\u00f9 ha cercato di onorare la musica di me, nessuno ne ha sofferto di pi\u00f9 e continuer\u00f2 a soffrirne per sempre\". Divenne ossessionato dalla composizione della sua ultima opera \"Bris\u00e9\u00efs\", che era ispirata da una tragedia di Goethe e ha echi melodici che ricordano Wagner: ne complet\u00f2 solo un atto. Alla fine ebbe luogo la prima parigina di \"Gwendoline\", nel dicembre 1893. Il compositore, malato fisicamente e mentalmente, seduto in un palco teatrale con la sua famiglia, godette la musica ma non si rese conto di averla scritta, n\u00e9 cap\u00ec che l'applauso era per lui.\nChabrier cedette alla paralisi generale nell'ultimo anno della sua vita, morendo a Parigi all'et\u00e0 di 53 anni. Sebbene avesse chiesto di essere sepolto vicino alla tomba di Manet nel Cimitero di Passy, non era disponibile una tomba e fu sepolto nel Cimitero di Montparnasse. Anche la sua vedova e i suoi figli soffrivano di una probabile infezione: ella ebbe gravi problemi agli occhi, diventando quasi cieca e, dopo la morte di Chabrier, divenne paraplegica, morendo all'et\u00e0 di 51 anni; il figlio maggiore, Marcel, mor\u00ec a 35 anni dopo aver anch'egli manifestato sintomi correlati e il secondo figlio, Charles, mor\u00ec dopo solo cinque settimane, anche il pi\u00f9 giovane, Andr\u00e9, divenne paraplegico e mor\u00ec sempre a 35 anni.\nLavori.\nVincent d'Indy chiam\u00f2 Chabrier \"quel grande primitivo... un grandissimo artista\". In \"The Oxford Companion to Music\" (2011) Denis Arnold e Roger Nichols scrivono che la mancanza di una educazione musicale formale di Chabrier in uno dei conservatori pi\u00f9 importanti, gli diede la libert\u00e0 \"di aggirare i normali percorsi della musica francese del 1860 e di esplorare un nuovo linguaggio armonico e soprattutto un nuovo modo di scrivere per il pianoforte\". Il linguaggio musicale di Chabrier ha introdotto diverse caratteristiche sorprendenti. Tra queste Huebner individua una predilezione per le melodie di vasta portata, con grandi balzi da una nota all'altra; raddoppio frequente di melodie nei bassi o nelle ottave pi\u00f9 acute; una miscela di abbellimenti cromatici ortodossi e non ortodossi e l'uso frequente di ritmi incrociati e sincopi. Si dice che Chabrier abbia affermato: \"La mia musica risuona del timbro dei miei zoccoli di Auvergnat\" e il pianista e studioso Roy Howat ne indica esempi in ritmi di timbratura veloce nella \"Bourr\u00e9e fantasque\", nella \"Joyeuse marche\" e in alcuni dei \"Pi\u00e8ces pittoresques\".\nOrchestra.\nDuparc e Ravel avevano entrambi riserve sulle capacit\u00e0 di Chabrier come orchestratore nei suoi primi lavori; Poulenc non era d'accordo, sentendo che Chabrier era un maestro dell'orchestrazione sin dalle prime fasi. Poulenc scrisse: \"Il fatto che Chabrier componesse sempre al piano, come Debussy e Stravinsky, non gli ha impedito di trovare un raro colore orchestrale: un risultato unico in un momento in cui Franck, d'Indy e Saint-Sa\u00ebns con difficolt\u00e0 sono emersi da percorsi logori\".\nIl lavoro per il quale Chabrier \u00e8 pi\u00f9 noto \u00e8 la sua rapsodia \"Espa\u00f1a\", che divenne popolare a livello internazionale (tranne che in Spagna, dove non ebbe successo). La verve ritmica di \"Espa\u00f1a\" si trova anche nella \"Joyeuse marche\", che va oltre nell'invenzione orchestrale. Non tutti i brani orchestrali di Chabrier sono scritti con questa vena esuberante: il suo \"Lamento\" (1874), inedito nella sua vita, \u00e8 un'opera insolitamente toccante.\nAlcune delle opere per pianoforte di Chabrier furono in seguito orchestrate. Il compositore arrangi\u00f2 i quattro movimenti della \"Suite pastorale\" traendoli dai dieci \"Pi\u00e8ces pittoresques\". Chabrier inizi\u00f2 un'orchestrazione della \"Bourr\u00e9e fantasque\" nel 1891 (completata nel 1994 da Robin Holloway) ma il suo amico e sostenitore Felix Mottl la orchestr\u00f2 nel 1898, dimostrando che era popolare; fece lo stesso per \"Trois valses romantiques\" nel 1900 e nel 1917-1918 Ravel arrangi\u00f2 il \"Menuet pompeux\" dai \"Pi\u00e8ces pittoresques\".\nOpere teatrali.\nLe spumeggianti opere orchestrali di Chabrier sono sempre state apprezzate dal pubblico e dalla critica, ma c'\u00e8 meno accordo sulle sue opere teatrali serie e in particolare sull'influenza della musica di Wagner. Per alcuni critici l'ethos wagneriano e la sensibilit\u00e0 francese sono semplicemente incompatibili e di conseguenza gran parte della musica di \"Gwendoline\" e \"Bris\u00e9\u00efs\" fu denigrata; altri sostennero che Chabrier aveva trasformato a tal punto le sue influenze che la musica non suona particolarmente wagneriana. Huebner pone la verit\u00e0 da qualche parte tra le due tesi, notando l'influenza di Wagner nelle somiglianze tra Gwendoline e \"L'olandese volante\" e \"Tristano e Isotta\", ma rilevando la \"concisione non wagneriana\" di Chabrier, la conservazione dei numeri indipendenti convenzionali e le caratteristiche melodiche e strumentali di Chabrier. Suggerisce che la preoccupazione per la presunta derivativit\u00e0 abbia privato il repertorio di opere come \"Gwendoline\" \"di un fondamentale interesse musicale e drammatico\".\n\"L'etoile\", un'op\u00e9ra bouffe in tre atti (1877) fu la prima opera di modesto successo di Chabrier ed \u00e8 quella che viene ripresa pi\u00f9 spesso. Sebbene la trama sia stata descritta da un critico nel 2016 come \"volutamente insondabile e illogica\", il libretto era professionale e raffinato, in contrasto con altri libretti su cui si era basato Chabrier. La critica musicale Elizabeth Forbes definisce la partitura \"leggera come un pappo... nella migliore tradizione dell'op\u00e9ra bouffe offenbachiana, con ogni cantante perfettamente caratterizzato nella sua musica\".\n\"Une \u00e9ducation manqu\u00e9e\" (Un'educazione incompleta), un'operetta in un atto su una giovane coppia in cerca di consigli essenziali per la prima notte di nozze, ebbe una singola esecuzione privata nel 1879 e non fu rappresentata in pubblico fino al 1913. La Forbes scrisse nel 1992, \"Perch\u00e9 mai questo piccolo e affascinante lavoro abbia dovuto attendere cos\u00ec tanti anni per un'esecuzione pubblica rimane un mistero totale. Il soggetto \u00e8 trattato con la massima delicatezza... Musicalmente, il pezzo \u00e8 decisamente incantevole, in particolare il duetto centrale per le due voci acute, mentre il basso ha un bel pezzo comico\".\nL'unica opera seria completata di Chabrier fu \"Gwendoline\", composta tra il 1879 e il 1885 e presentata per la prima volta nel 1886. Il libretto di Mend\u00e8s fu uno svantaggio: Henri B\u00fcsser comment\u00f2 che mancava la verve e il movimento necessari al compositore; Poulenc fu sprezzante nei confronti delle \"inettitudini di Mend\u00e8s... corbellerie\" e un altro critico scrisse nel 1996, \"La drammaturgia di Mendes non \u00e8 solo dolorosamente esile, ma richiede molto tempo per prendere il via\". Arnold e Nichols commentano che l'opera \u00e8 considerevolmente meno wagneriana di quanto spesso si supponesse: \"certamente il tema modale, asimmetrico, liberamente articolato dell'ouverture \u00e8 in una certa misura individuale\". La musica non soddisfaceva n\u00e9 la lobby pro n\u00e9 quella anti Wagner: Chabrier comment\u00f2: \"Il \"wagn\u00e9rien\" mi chiama reazionario e il borghese mi considera un \"wagn\u00e9rien\"\". L'opera \u00e8 stata ripresa di quando in quando, ma non ha mai ottenuto un suo posto regolare nel repertorio internazionale.\nArnold e Nichols scrivono che parte della migliore musica di Chabrier \u00e8 andata nella sua opera comica \"Le Roi malgr\u00e9 lui\" (Op\u00e9ra-Comique, 1887), \"ma purtroppo l'opera \u00e8 gravata da uno dei libretti pi\u00f9 complessi e incomprensibili di tutti i tempi\". Ravel amava cos\u00ec tanto il pezzo che disse che avrebbe preferito scrivere quello piuttosto che il \"Ciclo dell'Anello\" di Wagner; rivedendo un raro risveglio nel 2003, il critico Edward Greenfield ha commentato che, nonostante la trama, la musica ha fatto capire il punto sostenuto da Rave. Dopo la stessa produzione, il critico Rupert Christiansen ha scritto: \"\"Le Roi malgre lui\" non si sa se si tratti di una farsa bailamme alla Offenbach o di un'epopea nazionalista alla Wagner. Forse \"grand operetta\" \u00e8 il modo migliore per descrivere questo pezzo problematico\".\nL'ultima opera di Chabrier fu \"Bris\u00e9\u00efs\", su un altro libretto di Mend\u00e8s. Mortalmente malato, Chabrier riusc\u00ec a completare solo il primo dei tre atti progettati e gli schizzi rimanenti erano troppo inconcludenti per ciascuno dei suoi colleghi per tentare un completamento. Avrebbe dovuto essere tragedia romantica ambientata a Corinto durante il periodo dell'Impero Romano. L'atto esistente viene raramente messo in scena, ma \u00e8 stata pubblicata su CD una registrazione di un'esecuzione in un concerto del 1994. Poulenc non fu impressionato dal libretto, ma Messager ritenne che la musica di \"Bris\u00e9\u00efs\" mostrasse quali altezze avrebbe potuto raggiungere Chabrier se fosse vissuto.\nPianoforte.\nSebbene i lavori per pianoforte non siano la parte pi\u00f9 nota delle opere di Chabrier, Poulenc ha posto il ciclo \"Pi\u00e8ces pittoresques\" alla pari con i \"Preludes\" di Debussy come importanza nella musica francese. Nella sua introduzione a un'edizione del 1995 delle opere per pianoforte, Howat scrive che fu Chabrier, pi\u00f9 di ogni altro compositore, a riportare alla musica francese \"i tratti essenziali francesi di chiarezza, vitalit\u00e0 emotiva, arguzia e tenerezza\" quando altri compositori francesi erano sotto l'influenza di Wagner o del rigido accademismo.\nI primi lavori di Chabrier erano per assolo di pianoforte e, oltre a un piccolo corpus di una ventina di lavori maturi completati, alcuni lavori giovanili sono sopravvissuti. La maggior parte dei brani per pianoforte furono pubblicati nel corso della vita del compositore, ma cinque lavori completi e il \"Capriccio\" incompiuto (1883) furono pubblicati postumi.\nAlcune delle opere mature sono meglio conosciute nelle successive versioni orchestrali, tra cui la \"Joyeuse marche\" e i quattro numeri dei \"Pi\u00e8ces pittoresques\" che compongono la \"Suite pastorale\". Il viaggio in Spagna che ispir\u00f2 \"Espa\u00f1a\" diede anche a Chabrier il materiale per un\"Habanera\" (1885) che divenne una delle sue opere pianistiche pi\u00f9 popolari.\nTra le opere di Chabrier a quattro mani c'\u00e8 \"Souvenirs de Munich\". Sebbene il \"Tristano e Isotta\" di Wagner gli avesse fatto una profonda impressione, la sua natura irriverente lo port\u00f2 ad arrangiare cinque temi dell'opera in una quadriglia comica. Poulenc la defin\u00ec \"irresistibilmente divertente... i temi principali di Tristano con il naso falso e la barba finta\".\nVincent d'Indy scrisse, dopo aver studiato i \"Trois valses romantiques\", e suonandoli con il compositore: \"Ho lavorato tanto su questi tre valzer \"con amore\", facendo del mio meglio per eseguire tutte le indicazioni contrassegnate con la massima precisione... e ce ne sono tantissime! Durante le prove, che erano da Pleyel, Chabrier mi ferm\u00f2 di colpo nel bel mezzo del primo valzer e, rivolgendomi a uno sguardo che era tra lo stupito ed il birichino, disse: \"Ma mio caro ragazzo non \u00e8 affatto cos\u00ec!...\" E, non sapendo come reagire, ho chiesto spiegazioni e lui ha ribadito: \"Lo suoni come se fosse musica di un membro dell'Istituto!...\" E allora ho avuto una lezione meravigliosa nel suonare \"alla Chabrier\"; accenti contrari, pianissimi fino quasi al punto di non sentire pi\u00f9 nulla, petardi improvvisi che scoppiano nel mezzo della pi\u00f9 squisita dolcezza e anche gesti indispensabili, che concedono anche al corpo l'anima della musica\".\nChabrier ebbe un'influenza importante su Debussy, come fu in seguito per Ravel e Poulenc; Howat scrisse che la musica per pianoforte di Chabrier come \"Sous-bois\" e \"Mauresque\" nei \"Pi\u00e8ces pittoresques\" ha esplorato nuovi mondi sonori di cui Debussy fece un uso proficuo 30 anni dopo.\nCanzoni.\nCi sono quarantatre canzoni pubblicate da Chabrier. Inizi\u00f2 a scrivere canzoni, \"m\u00e9lodie\", quando aveva circa ventuno anni; le prime nove furono scritte tra il 1862 e il 1866. Johnson commenta che \u00e8 strano che in tutte le sue canzoni Chabrier non abbia mai preso nulla dal suo amico Verlaine, ma tra i famosi poeti i cui versetti Chabrier music\u00f2 nelle prime canzoni c'erano Th\u00e9odore de Banville ( \"Lied\") e Alfred de Musset (\"Adieux \u00e0 Suzon\").\nNel 1888 Chabrier fece sedici arrangiamenti di canzoni popolari francesi per un'antologia chiamata \"Le plus jolies chansons du pays de France\". Fu tra i primi importanti compositori a lavorare con canzoni popolari, un pioniere di Ravel, Bart\u00f3k, Britten e altri. Johnson scrive che il tocco di Chabrier in questi pezzi \u00e8 \"ingannevolmente leggero e sobrio\", ma che la scrittura pianistica aggiunge moltissimo in continuazione al fascino della musica. Un successivo gruppo di canzoni (1889) con un tema di collegamento \u00e8 quello che Chabrier chiam\u00f2 la sua \"fattoria del pollame\", con testi di Edmond Rostand e Rosemonde G\u00e9rard, con soggetti come grassi tacchini, piccoli anatroccoli, maialini rosa e cicale che friniscono.\nLa maggior parte delle canzoni sono per voce solista e pianoforte, ma c'\u00e8 un duetto (il duetto comico \"Duo de l'ouvresse de l'Op\u00e9ra-Comique\", 1888) e \"L'invitation au voyage\" di Baudelaire (1870), in cui nell'arrangiamento di Chabrier, la voce e il piano sono uniti da un fagotto solista. L'ultima canzone di Chabrier, \"Ode \u00e0 la Musique\", secondo le parole di Rostand, \u00e8 per soprano solista, pianoforte e coro femminile.\nInfluenza.\nIl musicologo David Charlton valut\u00f2 il suo ascendente dicendo: \"Mentre il linguaggio musicale di Reyer, Massenet e Saint-Saens presentava una sintesi della pratica attuale, quello di Emmanuel Chabrier (1841-1894) fu un catalizzatore: il suo lavoro divenne la culla del modernismo francese\".\nDebussy, Ravel e Poulenc riconobbero l'influenza di Chabrier sulla loro musica. Debussy scrisse nel 1893 \"Chabrier, Moussorgsky, Palestrina, voil\u00e0 ce que j'aime\", sono ci\u00f2 che amo e disse che non avrebbe potuto scrivere \"La Damoiselle \u00e9lue\" senza \"La sulamite\" di Chabrier come modello. Huebner commenta gli echi di Chabrier in \"La soir\u00e9e dans Grenade\" di Debussy in \"Estampes\" e il preludio al pianoforte \"G\u00e9n\u00e9ral Lavine \u2013 excentric\". L'influenza su Ravel \u00e8 ancora pi\u00f9 marcata. In uno studio del 1975 sui due compositori, Delage scrisse: \"In verit\u00e0 ci sono poche opere di Ravel che non riecheggino in una certa misura l'una o l'altra opera di Chabrier e di cui le procedure armoniche non derivino da lui\". Ravel rese esplicitamente omaggio a Chabrier nel suo \"A la mani\u00e8re de Chabrier\", basato sull'opera pianistica di Chabrier \"M\u00e9lancolie\".\nPoulenc disse che aveva in mente \"L'\u00e9toile\" mentre scriveva \"Les mamelles de Tir\u00e9sias\". Huebner osserva che l'influenza di Chabrier su Poulenc e gli altri membri di \"Les Six\" fu particolarmente forte, sebbene i compositori successivi siano stati pi\u00f9 spesso attratti dal lato umoristico e parodico dell'opera di Chabrier che da quello romantico e serio. Altri compositori francesi la cui musica mostra l'influenza di Chabrier comprendono Charles Lecocq, Messager e Satie.\nCompositori di altri paesi i cui lavori mostrano l'influenza di Chabrier includono Stravinskij, il cui balletto \"Petru\u0161ka\" ha echi tematici e melodici di Chabrier e Mahler, che defin\u00ec \"Espa\u00f1a\" \"l'inizio della musica moderna\" e alludeva alla \"Dance Villageoise\" nel movimento \"Rondo Burleske\" della sua Nona Sinfonia. Richard Strauss, che era un ammiratore di Chabrier, diresse la prima rappresentazione teatrale dell'atto unico di \"Bris\u00e9\u00efs\" e il critico Gerald Larner commenta che Strauss fu evidentemente influenzato dal lavoro quando compose la sua \"Salom\u00e8\" otto anni dopo.\nChabrier e l'arte.\nChabrier era noto per i suoi continui contatti con artisti contemporanei, in particolare pittori della scuola impressionista. Ha lasciato una ricca collezione di dipinti di pittori francesi contemporanei; Edward Lockspeiser riteneva che \"se mai potesse essere riassemblata [la collezione] sarebbe stata in concorrenza, tra le raccolte di altri compositori, solo con quella di Chausson, che consisteva in gran parte di Delacroix\". Una vendita della sua collezione all'H\u00f4tel Drouot il 26 marzo 1896 comprendeva opere di C\u00e9zanne, Manet, Monet, Renoir e Sisley.\nLo stesso Chabrier veniva spesso dipinto o abbozzato dai suoi amici artisti. Due di questi ritratti sono riprodotti pi\u00f9 in alto: un disegno di \"Chabrier al pianoforte\" (1887) di \u00c9douard Detaille e il \"Ritratto di Chabrier\" di Manet (olio su tela, 1881). In \"Autour du piano\" Henri Fantin-Latour (a destra) lo guarda seduto al pianoforte. Tra gli altri ritratti di Chabrier figurano un disegno a pastello di James Tissot (1861); seduto in barcaccia in \"L'orchestre de l'Op\u00e9ra\", di Degas (1868 ca.); a destra nel \"Bal masqu\u00e9 \u00e0 l'op\u00e9ra\", di Manet (1873), uno schizzo a pastello di Manet (1880); un ritratto di Marcellin Desboutin (c.ca 1881) e un busto (1886) di Constantin Meunier.\nJohnson commenta che, sebbene ora sembri straordinario che il proprietario di tali magnifiche opere d'arte dovesse preoccuparsi del denaro, ci\u00f2 accadeva prima che i dipinti impressionisti diventassero ricercati e costosi e \"in ogni caso, questo era un compositore che considerava la sua collezione come una necessit\u00e0 spirituale piuttosto che una risorsa finanziaria\". Chabrier era anche un collezionista di scritti d'avanguardia; cos\u00ec come per Verlaine cercava, tra gli altri, le opere di Henri de R\u00e9gnier, Adolphe Willette and Andr\u00e9 Gill."}
{"id": "820717", "revid": "124705133", "url": "https://it.wikipedia.org/wiki?curid=820717", "title": "Sciantosa", "text": "La sciantosa era una figura professionale del caf\u00e9-chantant, confluita poi nei generi di derivazione come il teatro di variet\u00e0, la rivista e l'avanspettacolo. La nascita del termine si fa risalire quindi agli anni intercorsi tra la fine dell'Ottocento e gli inizi del Novecento.\nCaratteristiche.\nIl termine \u00absciantosa\u00bb \u00e8 un'italianizzazione (o meglio un riadattamento in lingua napoletana) della parola francese \u00ab\"chanteuse\"\u00bb, che letteralmente significa \u00abcantante\u00bb: inizialmente, infatti, le sciantose eseguivano nei \"caf\u00e9-chantant\" brani e arie tratti da opere liriche o operette famose. Si pu\u00f2 pensare alla sciantosa come ad una riproduzione, in piccolo, della diva del teatro d'opera. Col passare del tempo, per\u00f2, il termine \u00absciantosa\u00bb acquis\u00ec sempre pi\u00f9 il significato di donna fatale, seducente, ammaliatrice: alle effettive capacit\u00e0 artistiche della divetta di turno, dunque, erano preferite le caratteristiche fisiche e di portamento in scena.\nLe sciantose erano uno dei pezzi forti nelle variegate proposte del \"caf\u00e8-chantant\": solitamente si costruivano un passato \"ad hoc\" per rendere la loro presenza intrigante e maliziosa, parlavano con accenti stranieri per lasciar presupporre un esotismo che non apparteneva loro e millantavano storie d'amore con esponenti dell'alta societ\u00e0 (magari solo intravisti in platea). Una caratteristica delle sciantose pi\u00f9 ricche e famose era quella di potersi permettere dei \"claquer\", ossia un gruppo di persone che, dietro compenso, applaudivano ed urlavano a dismisura alla fine delle esecuzioni per trascinare la sala nel delirio pi\u00f9 completo, accrescendo cos\u00ec notevolmente la quotazione dell'ingaggiatrice di turno.\nFamose sciantose furono Anna Fougez, Paolina Giorgi, Gilda Mignonette, Olimpia D'Avigny, Yvonne De Fleuriel, Carmine Laurenza ed altre ancora. Col passare dei tempi e la nascita di cinema e televisione, la sciantosa come figura professionale \u00e8 scomparsa, confluendo in quelle dell'odierna soubrette o showgirl.\nNei media.\n\"Ma ti ricordi com'eri quando cercavi una sistemazione?\nProfessionista dell'amicizia\nE della compassione\nMa sempre meglio di adesso\nChe vai girando come una sciantosa\nE non sei niente ma fai di tutto\nPer sembrare qualcosa\""}
{"id": "820718", "revid": "124281383", "url": "https://it.wikipedia.org/wiki?curid=820718", "title": "Belbo", "text": "Il Belbo (\"Berb\" o \"Belb\" in piemontese) \u00e8 un torrente (95\u00a0km, bacino 469\u00a0km\u00b2) del Piemonte sud-orientale, principale affluente di destra del Tanaro dopo la Bormida.Nel suo percorso interessa le province di Cuneo, di Asti ed Alessandria.\nIl corso del torrente.\nNasce dalle Langhe sul confine tra Liguria e Piemonte a circa 800\u00a0m di quota nei pressi di Montezemolo (CN), scorrendo inizialmente in una verde conca naturale tutelata a Riserva naturale speciale delle Sorgenti del Belbo.\nSubito la valle si approfondisce cosicch\u00e9 il torrente si incassa per alcuni km in uno stretto fondovalle racchiuso tra aspri ed instabili rilievi tufacei dove si arricchisce dell'apporto di svariati ruscelli. Qui lambisce il territorio di molti comuni come San Benedetto Belbo, Niella Belbo, Bossolasco, Feisoglio e Cravanzana (CN).\nDopo quest'ultimo comune la pendenza della valle aumenta notevolmente cosicch\u00e9 il Belbo prende a scorrere pi\u00f9 accidentato formando alcuni ghiaioni ed innescando alcuni suggestivi processi erosivi in sponda sinistra (calanchi).\nIn questo tratto attraversa Rocchetta Belbo e Cossano Belbo dove a tratti si allarga notevolmente.\nGiunto a Santo Stefano Belbo (ancora in provincia di Cuneo) attraversa la parte nord dell'abitato ricevendo da sinistra il modesto contributo del suo principale tributario, il Tinella (24\u00a0km, 1\u00a0m\u00b3/s), un piccolo torrente proveniente dalle Langhe particolarmente capriccioso nella stagione piovosa. \nDa questa confluenza gira poi bruscamente da sud a nord entrando in provincia di Asti nel Monferrato.\nQui scorre canalizzato attraversando per intero la cittadina di Canelli (AT) dove riceve da destra il \"Rio Rocchea\" e da sinistra il rio Trionzo. \nLa pendenza inizia a diminuire e il torrente approfondisce il suo letto. La portata media \u00e8 molto modesta.\nProseguendo sinuoso lambisce poi il comune di Calamandrana (AT) giungendo cos\u00ec a Nizza Monferrato (AT), dove scorre nuovamente canalizzato, ricevendo sempre da sinistra il contributo esiguo del Nizza, altro corso d'acqua estremamente temibile in caso di forti precipitazioni.\nDa Nizza in poi il Belbo rallenta ancora la sua corsa scorrendo con andamento meandriforme e giungendo cos\u00ec nel comune di Incisa Scapaccino (AT), dove si incassa per un breve tratto tra le colline monferrine scavalcato da un curioso ponte, per poi giungere sempre con andamento sinuoso a Castelnuovo Belbo (AT), dove inizia ad essere pesantemente arginato.\nNei pressi di Bruno (AT) entra poi in Provincia di Alessandria attraversando i comuni di Bergamasco (AL) Oviglio (AL) sino a giungere nei pressi di Villa del Foro (AL) dove confluisce da destra nel fiume Tanaro.\nRegime idrologico.\nIl Belbo \u00e8 un corso d'acqua dal carattere spiccatamente torrentizio a causa di alcuni suoi aspetti peculiari:\nA causa di questi fattori il torrente presenta un comportamento non dissimile da quello delle fiumare del Sud-Italia: in caso di precipitazioni abbondanti sull'alto bacino la propagazione a valle di conseguenti onde di piena avviene in tempi rapidissimi (appena 2-3 ore per raggiungere la foce nel Tanaro!) con picchi di piena essenzialmente brevi ma estremamente rabbiosi e distruttivi, anche a causa dell'enorme trasporto solido che le caratterizzano.\nLe piene del Belbo possono quindi essere devastanti nei mesi piovosi, (ottobre-novembre), a ci\u00f2 anche i tempi di ritorno delle piene straordinarie sono nell'ordine di appena 15-20 anni.\nPer quanto riguarda invece periodi di secca il Belbo presenta fortissime magre estive che vedono scorrimenti superficiali quasi nulli (pur se perenni).\nNon mancano in ogni caso piene durante il periodo siccitoso dovute magari a brevi ma violenti acquazzoni, in quanto la risposta dell'alto bacino in caso di forti piogge \u00e8 sempre immediata.\nLa portata media annua si attesta presso la confluenza con il Tanaro a circa 8\u00a0m\u00b3/s, un valore piuttosto modesto rispetto al territorio drenato.\nAlluvioni.\nLa storia della valle del Belbo \u00e8 costellata di piene catastrofiche: ad esempio nel 1948 quando il torrente produsse una piena rovinosissima che inond\u00f2 Canelli e Nizza Monferrato o ancora peggio nel 1968 quando dopo 380\u00a0mm di pioggia in poche ore caus\u00f2 una vera catastrofe dalla sorgente alla foce, sommergendo Santo Stefano Belbo e Nizza Monferrato.\nL'ultimo disastro causato dal fiume \u00e8 recente: anche il Belbo infatti \u00e8 tristemente noto insieme al Tanaro per essere stato uno dei corsi d'acqua ad aver causato l'alluvione in Piemonte del novembre 1994.\nIn quei giorni infatti, dopo 3 giorni di pioggia ininterrotta (oltre 200\u00a0mm in 24 ore solo nella giornata del 5 novembre), il torrente si gonfi\u00f2 a dismisura toccando a Santo Stefano Belbo valori di portata eccezionali di 1.330\u00a0m\u00b3/s e a Castelnuovo Belbo di quasi 1000\u00a0m\u00b3/s. (rispettivamente 220 e 167 volte la portata normale!), tracimando cos\u00ec per l'intera lunghezza del suo corso e devastando brutalmente quasi tutto il suo fondovalle.\nParticolarmente sconvolti della furia delle acque furono i comuni di Rocchetta Belbo, Cossano Belbo, Santo Stefano Belbo, Canelli (il centro pi\u00f9 colpito che cont\u00f2 anche 3 vittime) e Incisa Scapaccino; solo Nizza Monferrato venne risparmiata dal disastro pur subendo pesanti danni alle strade adiacenti al corso d'acqua e allagamenti di qualche scantinato.\nDecisamente minori i danni dopo la piena del 27 aprile 2009, nella quale ci furono solo alcuni allagamenti a scantinati nella zona pi\u00f9 bassa di Incisa Scapaccino e allagamenti ai campi intorno a Bergamasco, con l'interruzione della strada tra l'abitato e la stazione ferroviaria. In quell'occasione ben pi\u00f9 problematica, invece, fu la situazione del Tanaro quando arriv\u00f2 la piena il giorno dopo.\nDurante la piena del Tanaro del novembre 2016, che ha provocato esondazioni e danni lungo gran parte del corso del fiume, soprattutto nel cuneese, anche il Belbo ha subito un notevole ingrossamento, ma grazie ai precedenti lavori di manutenzione degli argini il torrente \u00e8 defluito senza particolari problemi."}
{"id": "820719", "revid": "767487", "url": "https://it.wikipedia.org/wiki?curid=820719", "title": "Yvonne la Nuit", "text": "Yvonne la Nuit \u00e8 un film del 1949, diretto da Giuseppe Amato.\nSi tratta del primo film (tra i pochissimi) a carattere drammatico interpretato da Tot\u00f2.\nTrama.\nIl macchiettista Nino, segretamente innamorato della sciantosa Nerina Comi, in arte Yvonne la Nuit, assiste alla nascita dell'amore tra lei e il conte Carlo Rutelli, giovane ufficiale di cavalleria. L'unione \u00e8 contrastata dal severo padre di lui, che lo crede irretito da un'avventuriera. Quando l'Italia entra nella Grande Guerra, Carlo deve partire per il fronte proprio mentre Yvonne \u00e8 in attesa di un figlio: ingenuamente, il giovane affida la sorte dei suoi cari al padre, che al momento del parto fa scomparire il neonato, facendolo credere morto ad Yvonne.\nIl destino si accanisce sulla donna perch\u00e9 Carlo \u00e8 ucciso in battaglia. Successivamente alla doppia perdita, Yvonne va incontro ad un declino che coinvolge anche la sua carriera artistica. Quando prova a rientrare negli spettacoli, il tempo \u00e8 passato ed i caf\u00e9 chantant non esistono pi\u00f9; prova ad esibirsi all'Ambra Jovinelli, preceduta da un cantante trombone che canta \"Guapparia\". Si propone ad un pubblico del tutto diverso da quello cui era abituata, ed il totale insuccesso le d\u00e0 un ulteriore colpo.\nInfine, in coppia con il devoto amico Nino, l'unico che le resta sempre accanto, si riduce ad essere un'artista ambulante. Un giorno mentre si ritrova nel solito ristorante di piazza S. Maria in Trastevere, riceve la chiamata dell'avvocato Rubini, che la invita a recarsi presso il suo studio l'indomani alle cinque. All'incontro l'avvocato le comunica la morte del suocero e la verit\u00e0 sul figlio avuto da Carlo, che \u00e8 vivo e che le fu da quest'ultimo sottratto. Yvonne decide di non incontrare il figlio e dice all'avvocato di riferirgli che \u00e8 morta. Ormai il rapporto che avrebbe dovuto avere con lui le \u00e8 stato crudelmente sottratto e tra di loro non potrebbe pi\u00f9 esserci niente che possa sostituire la naturale relazione che sarebbe dovuta esistere.\nProduzione.\nQuesto film costituisce la prima prova da attore drammatico per Tot\u00f2, e s'inserisce nel filone, peraltro all'epoca all'apice del suo successo tra il pubblico italiano, dei melodrammi sentimentali, comunemente detto \"strappalacrime\" (in seguito ribattezzato dalla critica con il termine \"neorealismo d'appendice\").\nDistribuzione.\nIl film fu distribuito nelle sale cinematografiche italiane il 24 novembre del 1949.\nAccoglienza.\nLa pellicola non ottenne il riscontro di pubblico sperato: incass\u00f2 206.350.000 lire dell'epoca, introito molto deludente a confronto sia con pellicole analoghe uscite nello stesso periodo (\"Catene\" di Raffaello Matarazzo, uscito appena un mese prima, fu il campione d'incasso di quell'annata) sia con le altre pellicole di Tot\u00f2 di genere comico-brillante (\"Fifa e arena\" e \"Tot\u00f2 al giro d'Italia\" erano stati tra i maggiori incassi della stagione precedente), segno che il pubblico non apprezz\u00f2 questa improvvisa svolta seriosa del \"Principe della risata\" (che non volle essere pagato anche se in seguito accett\u00f2 un orologio d'oro da parte di Giuseppe Amato) che infatti, a seguito di questo film, si ciment\u00f2 in pellicole d'impronta drammatica soltanto in poche altre occasioni.\nCritica.\nAnche i pareri della critica furono abbastanza negativi:"}
{"id": "820720", "revid": "399", "url": "https://it.wikipedia.org/wiki?curid=820720", "title": "Andrea Ferrari", "text": ""}
{"id": "820728", "revid": "24105", "url": "https://it.wikipedia.org/wiki?curid=820728", "title": "Fr\u00e8re Alois", "text": ""}
{"id": "820731", "revid": "287204", "url": "https://it.wikipedia.org/wiki?curid=820731", "title": "B\u00e0b", "text": ""}
{"id": "820733", "revid": "899609", "url": "https://it.wikipedia.org/wiki?curid=820733", "title": "Brady", "text": ""}
{"id": "820734", "revid": "1652635", "url": "https://it.wikipedia.org/wiki?curid=820734", "title": "Pescheria", "text": "La pescheria \u00e8 un negozio specializzato nella vendita di pesce e derivati. \nAd esempio pesce fresco e surgelato, molluschi, crostacei, pesce affettato come pesce spada, salmone, ecc.\nA volte la pescheria si trova all'interno di mercati, altre volte mercati specializzati in solo pesce hanno dato il nome a interi quartieri cittadini (per esempio Pescheria, a Catania).\nIl pescivendolo (a volte detto \"pesciaiolo\") \u00e8, in forma fissa o ambulante, il commerciante al dettaglio che distribuisce il pesce fresco.\nProtagonisti della vita sul mare, sono assieme ai marinai nell'immaginario collettivo della vita costiera. Furono tra i soggetti ritratti dalle correnti artistiche naturaliste che predilessero soggetti della vita quotidiana.\nTra i celebri personaggi della cultura popolare, vi \u00e8 Molly Malone, pescivendola prostituta alla quale \u00e8 dedicata una canzone divenuta l'inno non ufficioso della citt\u00e0 di Dublino."}
{"id": "820735", "revid": "62748", "url": "https://it.wikipedia.org/wiki?curid=820735", "title": "Heinrich Ignaz Franz von Biber", "text": ""}
{"id": "820738", "revid": "1318658", "url": "https://it.wikipedia.org/wiki?curid=820738", "title": "Hanafismo", "text": "Lo hanafismo, ossia la scuola hanafita (), \u00e8 il primo dei quattro madhahib dell'islam sunnita (scuola giuridica) costituito verso la fine dell'VIII secolo d.C., come frutto dell'elaborazione dottrinale del suo fondatore, Ab\u016b \u1e24an\u012bfa al-Nu\u02bfm\u0101n b. Th\u0101bit, 699-767, () e dei suoi allievi Ab\u016b Y\u016bsuf (m. 798) e Mu\u1e25ammad al-Shayb\u0101n\u012b (m. 805). In particolare, quest'ultimo si segnala come colui che dette il via alla codificazione e alla sistematizzazione delle norme disciplinanti i rapporti con i \"harb\u012b\", gli abitanti non musulmani della D\u0101r al-\u1e25arb.\nSotto il patrocinio degli Abbasidi, la scuola hanafi fior\u00ec in Iraq e si diffuse verso est, stabilendosi saldamente nel Khorasan e nella Transoxiana nel IX secolo, dove godette del sostegno dei governanti samanidi locali. L'espansione turca introdusse la scuola nel subcontinente indiano e in Anatolia, e fu adottata come la principale scuola legale dell'Impero ottomano.\nLa scuola hanafita \u00e8 la maddhab con il maggior numero di aderenti, seguita da circa un terzo dei musulmani nel mondo. \u00c8 prevalente in Turchia, Pakistan, Balcani, Levante, Asia centrale, India, Bangladesh, Egitto e Afghanistan, oltre a parti di Russia, Cina e Iran. Le altre scuole legali sunnite primarie sono le scuole Maliki, Shafi`i e Hanbali.\nL'hanafismo riconosce il Corano, l'hadith, il consenso (ijma), l'analogia legale qiyas), la preferenza giuridica (istihsan) e le consuetudini normative (urf) come fonti della Sharia.\nAbu Hanifa \u00e8 considerato come il primo ad adottare e istituire formalmente qiyas come metodo per derivare la legge islamica quando il Corano e gli hadith sono silenziosi o ambigui nella loro guida; ed \u00e8 noto per la sua fiducia generale sull'opinione personale (ra'y).\nI testi fondamentali di Hanafi madhhab, accreditati ad Ab\u016b \u1e24an\u012bfa e ai suoi studenti Abu Yusuf e Muhammad al-Shaybani, includono Al-fiqh al-akbar (libro teologico sulla giurisprudenza), Al-fiqh al-absat (libro generale sulla giurisprudenza), Kitab al-athar (migliaia di hadith con commento) e i Kitab al-kharaj e Kitab al-siyar (dottrina di guerra contro i non credenti, distribuzione del bottino di guerra tra i musulmani, apostasia e tassazione dei dhimmi).\nLa scuola Hanafi favorisce l'uso dell'istihsan, una forma di ra'y che consente ai giuristi un'opinione personale nell'adattare la legge della Shari'a, se i risultati dei precetti portano a un risultato indesiderabile per l'interesse pubblico. Sebbene l'istihsan inizialmente non richiedesse una base scritturale, le critiche di altre scuole spinsero i giuristi hanafi a limitarne l'uso ai casi in cui era testualmente supportato dal IX secolo in poi.\nStoria.\nLa scuola di diritto hanafi ha basato molte delle sue sentenze sulle prime tradizioni islamiche trasmesse dagli Sahaba (compagni del Profeta) residenti in Iraq. Abu Hanifah (in arabo: \u0623\u0628\u0648 \u062d\u0646\u064a\u0641\u0629 \u0627\u0644\u0646\u0639\u0645\u0627\u0646 \u0628\u0646 \u062b\u0627\u0628\u062a \u200e) fu il fondatore della scuola giurisprudenziale islamica sunnita Hanafi, che divenne nota in passato come la scuola Kufan \u200b\u200bo irachena. Ali e Abdullah, figlio di Masud, formarono gran parte della base della scuola, cos\u00ec come altre personalit\u00e0 come Muhammad al-Baqir, Ja'far al-Sadiq e Zayd ibn Ali. Molti giuristi e storici vissero a Kufa, inclusi Abu Hanifah, Hammad ibn Sulayman, Malik ibn Anas, e Ja'far al-Sadiq (discendente del Nabi islamico Muhammad) e i loro allievi Ash-Shafi'i, Ab\u016b Y\u016bsuf, Mu\u1e25ammad ibn al-\u1e24asan al-Shayb\u0101n\u012b e Ahmad ibn Hanbal, cio\u00e8 molti dei pi\u00f9 importanti esponenti della giurispridenza (Fiqh) sunnita.\nIl fiqh hanafita fu completamente compilato e documentato nell'XI secolo. Va detto, infatti, che il fiqh dei primordi si basava essenzialmente sulla trasmissione orale della conoscenza e che, con tutta probabilit\u00e0, al-Shayb\u0101n\u012b rappresenta una di quelle figure che hanno segnato il passaggio alla forma scritta.\nI governanti turchi furono tra i primi ad adottare il fiqh Hanafi, relativamente pi\u00f9 flessibile, e lo preferirono ai fiqh tradizionalisti basati su Medina che favorivano la correlazione di tutte le leggi con il Corano e gli Hadith e sfavorerebbero la legge islamica basata sulla discrezione dei giuristi. Gli Abbasidi patrocinarono la scuola hanafita dal X secolo in poi. Le dinastie selgiuchide turche dell'XI e XII secolo, seguite dagli ottomani, adottarono il fiqh Hanafi. L'espansione turca diffuse il fiqh Hanafi attraverso l'Asia centrale e nel subcontinente indiano, con l'istituzione dell'impero selgiuchide, della dinastia timuride, dei khanati, del sultanato di Delhi, del sultanato del Bengala e dell'impero moghul. Durante il regno dell'imperatore Aurangzeb, il Fatawa-e-Alamgiri di Hanafi serv\u00ec come codice legale, giuridico, politico e finanziario della maggior parte dell'Asia meridionale.\nAl-Shaybani scrisse l\"'Introduzione al diritto delle nazioni\" alla fine dell'VIII secolo, un libro che forniva linee guida dettagliate per la condotta della jihad contro i non credenti, nonch\u00e9 linee guida sul trattamento dei soggetti non musulmani sotto il dominio musulmano. Al-Shaybani scrisse un secondo trattato pi\u00f9 avanzato sull'argomento e altri giuristi aggiunsero una serie di altri trattati in pi\u00f9 volumi che si occupavano sia di diritto internazionale pubblico che di diritto internazionale privato, come i Codici per le relazioni di guerra e pace, il \"Kit\u0101b al-siyar al-kab\u012br\" e il \"Kit\u0101b al-siyar al-sagh\u012br\" o il \"Kit\u0101b al-a\u1e63l\" (noto anche come \"al-Mabs\u016b\u1e6d\").\nLa rinuncia (zuhd) era una parte importante del background sociale e intellettuale dei circoli dei giuristi durante il periodo di formazione della dottrina giuridica \u1e24anafi. Di conseguenza, le opere attribuite a Mu\u1e25ammad b. al-\u1e24asan al-Shayb\u0101n\u012b (m. 189/804-5) toccano le preoccupazioni dei rinuncianti, in particolare l'incompleto Kit\u0101b al-Kasb (Libro del guadagno). Una discussione delle opinioni di al-Shayb\u0101n\u012b sulla rinuncia insieme a commenti tratti da altra letteratura sui rinuncianti mostra che, sebbene affermi alcuni valori di rinuncia, di solito sembra sostenere una piet\u00e0 pi\u00f9 globale. Ci\u00f2 pone al-Shayb\u0101n\u012b in opposizione a una parte della scuola nascente che privilegia forme pi\u00f9 estreme, come il ripudio del guadagno (ink\u0101r al-kasb). A fianco al voluminoso \"corpus\" di al-Shayb\u0101n\u012b, va segnalato il \"Kit\u0101b al-khar\u0101\ufb01\" di Ab\u016b Y\u016bsuf, opera di carattere fiscale, scritta su commissione del califfo abbaside H\u0101r\u016bn al-Rash\u012bd (766-809), noto in Occidente per le numerose campagne militari contro l'Impero bizantino e ricordato da Le Mille e una notte per l'omicidio del fratello di latte Ja\u02bffar, il cui corpo fu poi crocifisso alla porta del ponte pi\u00f9 importante che a Baghdad scavalcava il Tigri, e la persecuzione degli altri membri della famiglia dei Barmecidi che l'aveva accolto.\nUn altro autore del periodo antico che \u00e8 spesso citato dalle opere posteriori \u00e8 al-\u1e6ca\u1e25\u0101w\u012b, giurista egiziano morto nel 933. La tradizione gli attribuisce due importanti commentari, il \"Kit\u0101b al-j\u0101mi\u02bf al-kab\u012br\" e il \"Kit\u0101b al-j\u0101mi\u02bf al-\u1e63agh\u012br\"; vanno inoltre segnalati il testo \"Ikhtil\u0101f al-fuqah\u0101\u02be\" e un compendio (\"mu\u1e2bta\u1e63ar\") di diritto hanafita, ma soprattutto i formulari legali (\"shur\u016b\u1e6d\") sulle transazioni, il cui genere letterario ha avuto uno sviluppo decisivo proprio grazie a lui. A\u1e6d-\u1e6ca\u1e25\u0101w\u012b era famoso per la sua competenza nella giurisprudenza sia Had\u012bth che \u1e24anaf\u012b gi\u00e0 durante la sua vita e molte delle sue opere, come Kit\u0101b Ma\u02bf\u0101ni al-\u0100th\u0101r e \u02bfAq\u012bdah a\u1e6d-\u1e6ca\u1e25\u0101w\u012byyah, continuano ad essere tenute in grande considerazione dai musulmani sunniti oggi.\nL'hanafismo fu il \"madhhab\" prevalente nell'Impero ottomano e attualmente \u00e8 il pi\u00f9 diffuso all'interno del mondo islamico (abbracciato da circa il 30% dei musulmani), particolarmente seguito in Turchia, in Giordania, nelle regioni a est dell'Iran, Kazakistan, Afghanistan, Pakistan, India e Bangladesh. Oggi, il madhhab hanafita \u00e8 considerato come la base teologica islamica per ottenere dai talebani la creazione di una societ\u00e0 inclusiva in Afganistan.\nUn movimento teologico molto seguito in ambito hanafita \u00e8 il maturidismo, una delle tre principali scuole di teologia dogmatica riconosciute dal sunnismo. I seguaci di Abu Mansur al-Maturidi seguono l'occasionalismo, una filosofia che nega il principio di causa ed effetto e che vuole dimostrare attraverso la logica formale l'esistenza e la natura della fede islamica del taw\u1e25\u012bd (unicit\u00e0 di Dio). L'hanafismo predilige un atteggiamento empirico, deduttivo e analogico da parte del giudice (qiyas).\nNelle zone del sunnismo oggi hanafite vi sono alcune enclave di altri madhab o di filosofie specifiche islamiche. Per esempio in Kazakistan vi sono zone sunnite Nondenominazionali o sunnite coraniste. In India, Cina, Pakistan, Kazakistan ci sono piccole zone sciite ismailite. In Pakistan ed Afghanistan vi sono zone Sciite (di altra scuola, come i Duodecimani, maggioritari nello sciismo)."}
{"id": "820739", "revid": "1304656", "url": "https://it.wikipedia.org/wiki?curid=820739", "title": "Oracoli (album)", "text": "Oracoli \u00e8 un album di Pierangelo Bertoli pubblicato nel 1990.\nIl disco.\n\u00c8 l'album che segna il passaggio di Pierangelo Bertoli dalla CGD alla Dischi Ricordi rilanciando il cantautore di Sassuolo nelle classifiche dei dischi pi\u00f9 venduti. I brani dell'album sono stati scritti in tandem con il cantautore mantovano Luca Bonaffini, ad eccezione di \"Sabato\" scritto con E. Zarrelli. Gli arrangiamenti sono curati da Lucio Fabbri; al lavoro hanno partecipato musicisti di grande talento come Henghel Gualdi, Aco Bocina e Flavio Premoli.\nBertoli riscopre la sua vena di cantore della vita quotidiana trovando parole e musiche \"semplici\", immediate, coinvolgenti che sanno andare dritte al cuore. Il brano che d\u00e0 il titolo all'album \u00e8 una sferzante e divertita critica della facilit\u00e0 con cui persone di diversi ceti sociali ed in diverse situazioni esistenziali preferiscono farsi illudere da maghi e fattucchieri pur di non guardare in faccia alla realt\u00e0. Tra i brani pi\u00f9 toccanti vanno senza dubbio segnalati \"Se potesse bastare\" e \"Dal vero\", breve ma intensa canzone d'amore. Fabio Concato duetta in Chiama piano e in \"Acqua limpida\", nel quale partecipa anche Grazia Di Michele: brano corale, dall'atmosfera della filastrocca che parla del passaggio dalle incertezze ed illusioni adolescenziali alla consapevolezza del proprio essere persone per cercare di vivere ed amare pienamente."}
{"id": "820741", "revid": "1226", "url": "https://it.wikipedia.org/wiki?curid=820741", "title": "Etilismo", "text": ""}
{"id": "820742", "revid": "30610", "url": "https://it.wikipedia.org/wiki?curid=820742", "title": "Malikiti", "text": "I malikiti o malichiti sono quei musulmani sunniti che seguono il \"madhhab\" (scuola giuridico-religiosa) fondato sulla scia dell'insegnamento di M\u0101lik ibn Anas di Medina (m. 796). \nTale scuola tende a considerare fondamentale nelle indicazioni dei criteri interpretativi il rispetto dei modelli religiosi, sociali e giuridici emersi a Medina, sui quali esisteva un consenso unanime (\"ijm\u0101\u02bf\") dei colti della citt\u00e0 stessa.\nInoltre, pur accettando che le fonti principali del diritto islamico siano il Corano innanzi tutto e la \"Sunna\" poi (con il Corano costituenti la \"Shari'a\"), il malikismo accetta l\u2032\"ijm\u0101\u02bf\" e, come criterio accessorio, l\u2032\"isti\u1e25s\u0101n\" (, \"il sembrar buono\"). \nL'importanza tutt'altro che marginale attribuita dalla scuola giuridica al retto giudizio del giurisperito (\"faq\u012bh\") diventa quindi un'opinione personale (\"ra\u02be\u012b\") di notevole peso per la sua vasta alle numerose fattispecie giuridiche che non risultavano normate convenientemente dalle prime tre fonti del diritto, vista la complessa trasformazione della societ\u00e0 islamica nei secoli.\nLa scuola giuridica malikita, un tempo diffusa anche in Sicilia e in al-Andalus, \u00e8 quella decisamente prevalente oggi in tutto il Nordafrica. \nI massimi esponenti del pensiero del loro caposcuola furono Mu\u1e25ammad ibn al-\u1e24asan al-Shayb\u0101n\u012b (m. 805), il qayrawanese Sa\u1e25n\u016bn (776-854) e Ibn Ab\u012b Zayd al-Qayraw\u0101n\u012b (m. 996).\nMovimento teologico molto seguito in ambito malikita \u00e8 l'Asharismo (assunto anche dallo Sciafeismo).\nNelle zone del sunnismo oggi malikite vi sono alcune enclave di altri madhab o di filosofie specifiche islamiche. Per esempio in Marocco, Tunisia, Mali, Niger, Ciad, Sudan e Nigeria vi sono zone sunnite Nondenominazionali e in Senegal, Mali, Niger, Ciad e Nigeria vi sono molte piccolissime zone della setta para-islamica Ahmadiyya.\nLe universit\u00e0 islamiche sunnite malikite pi\u00f9 importanti sono la Moschea al-Zaytuna di Tunisi, Tunisia (erede della Grande moschea di Qayrawan, famosa nel medioevo), e la Universit\u00e0 al-Qarawiyyin di F\u00e8s, Marocco."}
{"id": "820743", "revid": "1305772", "url": "https://it.wikipedia.org/wiki?curid=820743", "title": "Borbore", "text": "Il Borbore (\"Borbu\" in dialetto astigiano) \u00e8 un torrente del Piemonte che scorre nelle province di Cuneo e di Asti, tributario in sinistra idrografica del Tanaro.\nIl perimetro del suo bacino \u00e8 123\u00a0km.\nPercorso.\nNasce in provincia di Cuneo da alcune piccole sorgenti situate ai piedi delle colline del Roero tra i centri di Vezza d'Alba e Guarene. Bagna inizialmente la frazione \"Borbore\" di Vezza d'Alba, da cui assume il nome, scorrendo con direzione Nord sino a giungere a Canale (CN) dove si arricchisce dell'apporto di vari torrentelli e fossi. Da qui piega verso Nord-Est entrando in provincia di Asti e scorrendo incassato in un'aspra valletta contornata dalle colline dell'Astesana. Presso San Damiano d'Asti (AT) la valle si allarga diventando pi\u00f9 dolce e regolare; presso la fraz. Pianetti (AT) riceve da sinistra il suo maggior tributario: il torrente Triversa, proveniente dalle colline al confine con la provincia di Torino. Il torrente raddoppia cos\u00ec la portata ordinaria e scorre nuovamente in un breve tratto vallivo stretto e incassato sino a giungere alle porte di Asti dove riceve da sinistra il torrente Rilate. Da quest'ultima confluenza piega improvvisamente verso Sud-Est attraversando quasi interamente canalizzato la periferia Ovest di Asti e confluendo da sinistra nel fiume Tanaro.\nAffluenti principali.\nIn destra idrografica:\nIn sinistra idrografica:\nRegime idrologico e stato ambientale.\nCaratterizzato da un regime esclusivamente pluviale con piene brevi ma particolarmente rabbiose (nel 1948, svariati giorni di piogge torrenziali produssero una violenta piena che devast\u00f2 tutta la parte Ovest di Asti uccidendo anche decine di persone), il Borbore ha una portata media annua presso la confluenza con il Tanaro di circa 9,5\u00a0m\u00b3/s, che, considerando la brevit\u00e0 del suo corso e la sua natura di torrente collinare \u00e8 abbastanza elevata.\nStato Ambientale.\nParte della portata del torrente \u00e8 costituita da acque di scarico dei centri urbani situati nel suo bacino (il Borbore infatti \u00e8 inquinatissimo). Nel biennio 2003-2004 lo stato ambientale del Borbore era stato classificato come \"scadente\" dalla rete di monitoraggio delle acque superficiali gestita per conto della Regione da ARPA Piemonte. Nel torrente \u00e8 inoltre stata rilevata la presenza di Escherichia coli e di prodotti fitosanitari quali Metolaclor, Procimidone, Terbutilazina e Desetilterbutilazina.\nNegli ultimi anni per\u00f2 i comuni bagnati dal torrente hanno completato le reti fognarie dotandole di depuratori; questo sta facendo in modo che il Borbore torni gradualmente a vivere."}
{"id": "820744", "revid": "438678", "url": "https://it.wikipedia.org/wiki?curid=820744", "title": "Sciafeismo", "text": "Lo sciafeismo (o \"scuola shafi'ita\") \u00e8 uno dei quattro \"madhhab\" (scuole giuridico-religiose) islamiche che si occupano delle problematiche connesse alla legge coranica.\nLa scuola islamica \"shafi'ita\" deriva il suo nome da Muhammad ibn Idr\u012bs al-Sh\u0101fi\u02bf\u012b, nato nel 767 ad Ascalona (Palestina), cresciuto alla Mecca e sepolto al Cairo nell'820, il cui scopo fu quello di tracciare un sistema giuridico unificato su basi religiose che ricomprendesse una gerarchia delle fonti esplicita. Appartenente alla trib\u00f9 dei Banu Quraysh, visse in contatto con le trib\u00f9 beduine, cosa che gli permise di approfondire le proprie conoscenze della poesia e della lingua araba. Studi\u00f2 giurisprudenza islamica a Medina e prosegu\u00ec gli studi a Baghdad, dove divenne anche edotto della scuola \"hanafita\". Non fond\u00f2 personalmente la scuola shafi'ita, che fu opera dunque dei suoi discepoli. La sua metodologia fu adottata anche dalle altre scuole di diritto islamico.\nRiteneva che le fonti primarie \"(Usul al-fiqh)\" del diritto musulmano fossero: il Corano; i detti e fatti del Profeta \"(had\u012bth)\" facenti parte della Sunna; \"ijm\u0101\u02bf\", intesa come consenso raggiunto fra tutti i dotti della comunit\u00e0 (Umma); analogia o ragionamento analogico \"(qiyas)\", che riconosce una minima indipendenza dell'intelligenza umana nello sforzo di adattare le norme contenute nelle fonti primarie alla realt\u00e0 variabile della societ\u00e0.\nGrazie a lui \"\u1e25ad\u012bth\" e \"sunna\" del Profeta divennero l'autorit\u00e0 primaria nell'interpretazione delle ingiunzioni coraniche. \"Hadith\" e \"Sunna\", secondo al-Shafi'i, sono pi\u00f9 importanti del \"qiyas\" (analogia) e sono seguite in importanza dall'\"ijm\u0101\u2018\"(consenso) come base legittima della legge.\nQuindi Corano, \"had\u012bth\" e \"sunna\", \"qiy\u0101s\" e \"ijm\u0101\u2018\"' tutti insieme costituiscono gli \"usul al-fiqh\" (radici della giurisprudenza), cio\u00e8 la base sistematica della legge.\nMovimento teologico molto seguito in ambito sciafeita \u00e8 l'asharismo (assunto anche dal malikismo).\nNelle zone del sunnismo oggi sciafeite (Indonesia, Malesia, Somalia, Yemen, Gibuti e parzialmente Egitto, Iraq, Turchia, Eritrea, Tanzania, Oman e Mozambico) vi sono alcune enclave di altri madhab o di filosofie specifiche islamiche: per esempio, in Indonesia vi sono zone sciite jafarite o sunnite non denominazionali, in Oman le zone sciafeite hanno comunit\u00e0 ibadite (maggioritarie nel paese) all'interno delle loro aree."}
{"id": "820747", "revid": "287204", "url": "https://it.wikipedia.org/wiki?curid=820747", "title": "Hanbalismo", "text": "Il hanbalismo \u00e8 un madhhab (scuola giuridico-religiosa islamica) che all'interno del sunnismo si occupa delle problematiche connesse alla Legge Coranica. Ha visto la luce grazie all'opera di Ahmad ibn Hanbal (Baghdad, 780-855), il quale si opponeva in modo radicale a qualunque forma di intromissione della ragione umana - ritenendola arbitrariamente soggettiva - nell'interpretazione delle due fonti primarie dell'Islam, Corano e Sunna.\nI suoi epigoni - fra cui si ricordano in particolare Ibn Taymiyya e Ibn Qayyim al-Jawziyya - accentuarono quella che era inizialmente un'intransigenza tecnica e morale, traducendola in uno stile di vita severo e finanche ascetico (al hanbalismo appartenne uno dei dotti che formarono la Sunna, Abu Dawud al-Sijistani e il fondatore della Q\u0101diriyya, tuttora la pi\u00f9 diffusa confraternita mistica islamica: \u02bfAbd al-Q\u0101dir al-G\u012bl\u0101n\u012b).\nTutti, a diverso titolo, furono caratterizzati da un coerente rifiuto dell'intellettualismo teologico.\nTra i pi\u00f9 recenti hanbaliti andrebbero annoverati il movimento del salafismo ed il Wahhabismo, fondato da Muhammad ibn \u02bfAbd al-Wahh\u0101b (XVIII secolo), che ispir\u00f2 il movimento che s'impadron\u00ec delle regioni peninsulari arabe e che contribu\u00ec non poco alla formazione della moderna Arabia Saudita. Per\u00f2 la Conferenza islamica mondiale a Groznyj del 2016 ha dichiarato il Salafismo ed il Wahhabismo non sunnite (e quindi non hanbalite), nel qual caso queste sarebbero classificate frange kharigite.\nMovimento teologico molto seguito in ambito hanbalita \u00e8 il Ahl al-Hadith. Molto seguito anche l'Atharismo, detto anche teologia tradizionale islamica."}
{"id": "820749", "revid": "1305772", "url": "https://it.wikipedia.org/wiki?curid=820749", "title": "Sant'Andrea in Percussina", "text": "Sant'Andrea in Percussina \u00e8 una frazione di San Casciano Val di Pesa, comune nella citt\u00e0 metropolitana di Firenze, in Toscana.\nGeografia.\n\u00c8 un borgo di antica origine, ed una delle localit\u00e0 pi\u00f9 pittoresche tra San Casciano e Firenze, situato su un crinale affacciato a nord sulla citt\u00e0 di Firenze, con vista del Duomo e delle colline di Fiesole e ad est sulla valle della Greve e su Impruneta, con vista fino al Pratomagno.\nStoria.\nFu residenza di Niccol\u00f2 Machiavelli, che qui aveva anche i suoi possedimenti, tra cui l\"'Albergaccio\", dove trascorse il suo esilio, magistralmente descritto nella lettera \"io mi sto in villa\" all'amico Francesco Vettori in cui racconta delle giornate trascorse con i taglialegna nel bosco e ad \"ingaglioffirsi\" all'osteria, per poi ritirarsi alla sera nel suo studio meditando di alta politica e scrivendo Il Principe.\nArte.\nVilla Bossi-Pucci, che ospita un piccolo museo dedicato al grande statista e scrittore, \u00e8 vicinissima all'ostello ove Machiavelli soleva sfogarsi.\nLa chiesa di Sant'Andrea \u00e8 del XII secolo ed \u00e8 stata pesantemente ristrutturata dopo il terremoto del 1895 ed \u00e8 sede della parrocchia.\nNelle vicinanze si trova la chiesa di San Bartolomeo a Faltignano, costruita nel XIII secolo. La chiesa conteneva un interessante dipinto su tavola lignea, attribuita a Giovanni del Biondo, raffigurante \"Sant'Andrea in trono\" e una \"Madonna in trono e santi\", attribuita al Maestro di Marradi. Attualmente i dipinti si trovano nella chiesa di San Donato a Chiesanuova.\nNon molto lontano da qui, immediatamente fuori Spedaletto, si trova la chiesa di Santa Maria a Casavecchia, costruita nel XII secolo che contiene un altare policromo in terracotta del Della Robbia.\nDi recente il borgo \u00e8 stato inserito dal comune di San Casciano in un ampio programma di ristrutturazione e rivalutazione del territorio.\nVini.\nA Sant'Andrea in Percussina vi era la sede dello storico Consorzio del Chianti Classico."}
{"id": "820750", "revid": "106110767", "url": "https://it.wikipedia.org/wiki?curid=820750", "title": "Rea (torrente)", "text": "Il Rea \u00e8 un breve torrente del Piemonte (16,7\u00a0km).\nPercorso.\nNasce a circa 700\u00a0m nei pressi del Passo della Bossola, in alta Langa.\nCon corso precipite e accidentato scorre verso nord-ovest incassato in una stretta valle boscosa, sfiorando il centro di Bonvicino (CN) e ricevendo sia da destra che da sinistra numerosi torrentelli.\nGiunto nei pressi di Dogliani (CN) la valle si allarga e il torrente attraversa per intero la cittadina, contenuto entro due spallette.\nIn seguito prosegue il suo corso verso nord, dove arginato e canalizzato, bagna il comune di Monchiero (CN) confluendo alla destra del fiume Tanaro.\nRegime idrologico.\nCaratterizzato da un regime estremamente torrentizio, il Rea ha una portata media assai scarsa (2,3\u00a0m\u00b3/s) in quanto alimentato esclusivamente dalle precipitazioni (tranne in febbraio-marzo dove alle piogge si aggiunge il rapido scioglimento di eventuali nevicate in Alta Langa). In estate si secca quasi completamente.\nNella stagione autunnale invece \u00e8 spesso soggetto a brevi ma tumultuose piene (anche la particolare conformazione \u201ca ventaglio\u201d del suo bacino favorisce i tempi di corrivazione che sono estremamente brevi).\nLe sue piene inoltre erodono i versanti dei rilievi delle Langhe, trascinando a valle una grande quantit\u00e0 di detriti arenacei e tufacei, rendendo molto instabili gli stessi versanti.\nNel novembre 1994 il torrente, unitamente al Tanaro, strarip\u00f2 nel suo tratto terminale causando pesanti danni al comune di Monchiero."}
{"id": "820755", "revid": "1376357", "url": "https://it.wikipedia.org/wiki?curid=820755", "title": "Commissione federale per le comunicazioni", "text": "La Federal Communications Commission (abbreviato FCC) in italiano Commissione federale per le comunicazioni \u00e8 un'agenzia governativa - con carattere di autorit\u00e0 amministrativa indipendente - degli Stati Uniti d'America.\nCreata con il Communications Act del 19 giugno 1934 come successore della Federal Radio Commission ed \u00e8 incaricata di tutti gli usi dello spettro radio (incluse trasmissioni radio e televisive) non governative, e tutte le telecomunicazioni interstatali (via cavo, telefoniche e satellitari) e le comunicazioni internazionali che provengono e sono destinate agli Stati Uniti.\n\u00c8 un importante elemento della politica delle telecomunicazioni americana. La FCC ha il controllo delle comunicazioni telefoniche dalla Interstate Commerce Commission.\nCompetenze.\nLa regolamentazione.\nL'identificativo delle stazioni radiofoniche e televisive si compone di tre o quattro lettere. La prima di norma identifica l'area geografica, \"W\" ad est del Mississippi o \"K\" a ovest, ma ci sono molte eccezioni come WOAI a San Antonio o KYW a Filadelfia o le due stazioni governative che diffondono il Tempo coordinato universale WWV di Fort Collins nel Colorado.\nUn sistema equivalente esiste in Messico nella lettera XE per le stazioni radio, AM e XH per le televisioni; in Canada lettere CF per radio e per le emittenti televisive da CH a CK..\nLimitazioni dei canali televisivi.\nLa Commissione federale delle comunicazioni - FCC - limita il numero dei canali posseduti ed operativi alla quota percentuale del 39% delle famiglie americane.\nCi\u00f2 si riflette in modo diverso per le reti a seconda dei mercati, (aree di business). Cos\u00ec ABC hanno 8 stazioni emittenti in importanti mercati, mentre Fox ha 16 stazioni in aree meno redditizie e la CBS hanno 14, e NBC hanno 11."}
{"id": "820762", "revid": "1005847", "url": "https://it.wikipedia.org/wiki?curid=820762", "title": "Movimento di Liberazione del Popolo del Sudan", "text": "Il Movimento di Liberazione del Popolo del Sudan (in inglese: \"Sudan People's Liberation Movement\" - SPLM) \u00e8 un partito politico separatista fondato in Sudan nel 1983 come ala politica del gruppo armato Esercito di Liberazione del Popolo del Sudan per l'indipendenza del Sudan del Sud.\nStoria.\nIl gruppo si form\u00f2 nel 1983 da John Garang de Mabior, Salva Kiir Mayardit, William Nyuon Bany e Kerubino Kuanyin Bol, dapprima come esercito di liberazione ribelle e susseguentemente come organo politico.\nCombatt\u00e9 contro i governi di Ja'far al-Nimeyri, Sadiq al-Mahdi e il presidente Omar Hasan Ahmad al-Bashir in quella che oggi viene chiamata la seconda guerra civile sudanese. Fu condotto da John Garang, un Dinka fino alla sua morte (30 luglio 2005).\nL'ala politica della SPLA \u00e8 Sudan People's Liberation Movement (\"al-Harakat al-Sha\u02bfbiyya li-Tahr\u012br al-S\u016bd\u0101n\") oggi \u00e8 un partito politico.\nLa SPLA \u00e8 situata a sud del Sudan, nella parte non musulmana dello stato. Ha dichiarato di stabilire un Sudan democratico con un partito capo che controlla le aree del sud. Nonostante la guerra sia presentata come guerra religiosa o guerra etnica, \u00e8 anche una guerra per il controllo dell'acqua e del petrolio, risorse localizzate a sud e a ovest dello stato.\nNel 2005, un trattato tra lo SPLA/M e il governo sudanese ha condotto a un formale riconoscimento dell'autonomia del Sudan del Sud, ponendo almeno sulla carta fine agli spargimenti di sangue perpetrati durante oltre quarant'anni di conflitto interetnico.\nNel 2011 il partito \u00e8 stato promotore del referendum sull'indipendenza e il 9 luglio 2011 \u00e8 stata proclamata l'indipendenza del nuovo Stato.\nIl partito fa parte dell'Alleanza Democratica Nazionale.\nOrganigramma ELPS.\nQuesti i personaggi di spicco del movimento:\nL'esercito di Liberazione ha inoltre 5 vice-capi di stato maggiore, tutti al grado di maggior generale."}
{"id": "820763", "revid": "123751600", "url": "https://it.wikipedia.org/wiki?curid=820763", "title": "Angoli di vita", "text": "Angoli di vita \u00e8 un album di Pierangelo Bertoli pubblicato nel 1997.\nIl disco.\nDopo la rottura con la casa discografica Ricordi, Pierangelo Bertoli si ripropone al pubblico con questo album edito dalla piccola Crisler e pubblicato in poche migliaia di copie.\nBertoli nei dodici brani che compongono l'album approfondisce il suo stile di sempre che si muove tra canzone d'autore e ballata popolare. Il brano che apre l'album, \"Il potere\", \u00e8 una dura canzone di denuncia che cerca di mettere in guardia dai rischi delle civilt\u00e0 del benessere dove il potere si afferma e realizza i suoi scopi mediante una sottile e subdola propaganda; sulla stessa lunghezza d'onda si pone \"Festa al castello\", quasi una filastrocca che ricorda come \"il popolo\", nonostante insurrezioni e rivolte, faccia grande fatica ad emanciparsi trovando la via di una consapevole libert\u00e0 frutto di un equilibrato rapporto fra diritti e doveri. \"I lupi\" \u00e8, ancora, una canzone che affronta una tematica politica: si parla dei magistrati che in una fase di grave crisi civile cercano di porre un argine alla corruzione diffusa e, dall'altro lato, di uomini pubblici corrotti incapaci di ammettere le proprie responsabilit\u00e0. Gli altri brani affrontano invece tematiche decisamente esistenziali come l'amore travagliato (\"Mentre tu\"), l'invito alla speranza nonostante la fatica di vivere (\"Ancora tempo\", \"Ti scriver\u00f2 domani\"), l'esigenza di scegliere il proprio stile di vita (\"Se fossi\")."}
{"id": "820770", "revid": "775372", "url": "https://it.wikipedia.org/wiki?curid=820770", "title": "Fronte Unito Rivoluzionario", "text": "Il Fronte Unito Rivoluzionario (in lingua inglese: Revolutionary United Front - RUF) fu un esercito ribelle che dal 1991 al 2002 combatt\u00e9 una guerra civile nel tentativo di prendere il potere in Sierra Leone.\nIl RUF era piuttosto insolito nel fatto che non aveva una vera ideologia al di fuori del malcontento e l'opposizione al governo della Sierra Leone.\nIdeologia.\nQuando sorse, esso propose lo slogan \"Non pi\u00f9 schiavi, non pi\u00f9 padroni. Potere e prosperit\u00e0 al popolo\". Mentre il suo scopo era chiaramente quello di abbattere il governo della Sierra Leone, il RUF diede poche indicazioni di che sorta di governo volesse instaurare al suo posto. Il gruppo non sostenne il marxismo o altre ideologie di sinistra, e non sostenne nemmeno il nazionalismo estremo o il fascismo. Non rivendic\u00f2 neanche di essere una forza combattente per un certo gruppo etnico. Ad un certo punto, durante i negoziati di pace nel 1995 il RUF pubblic\u00f2 un pamphlet intitolato \"\" che contiene qualche retorico riferimento alla giustizia sociale e al panafricanismo.\nIl RUF fu creato da Foday Sankoh da un retroterra Temne e Lokko, e da due allievi Abu Kanu e Rashid Mansaray, con sostanziale assistenza da Charles Taylor. All'inizio, il RUF fu popolare fra i sierraleonensi poich\u00e9 molti di loro risentivano della corruzione dell'\u00e9lite di Freetown e credettero alle promesse di scolarizzazione gratuita, di cura della salute e di condivisione egualitaria dei ricavi dai diamanti.\nTuttavia il RUF svilupp\u00f2 una fama internazionale per le enormi crudelt\u00e0 durante la sua lotta per il potere.\nRiferimenti culturali.\nLe crudelt\u00e0 del RUF sono state ritratte nei film \"Blood Diamond - Diamanti di sangue\" del 2006, e Johnny Mad Dog del 2006.\nNel Documentario \"La vita non perde valore\" (Titolo, in inglese, \"Life does not lose its value\"), Bluindaco Productions 2012, la testimonianza - dieci anni dopo la fine della guerra civile in Sierra Leone - di ex bambini soldato, rimasti per anni vittime del \"Revolutionary United Front (RUF)\" - e il recupero individuale, familiare e sociale operato su di loro da parte del missionario saveriano Padre Giuseppe Berton."}
{"id": "820771", "revid": "585241", "url": "https://it.wikipedia.org/wiki?curid=820771", "title": "Teorema di Ascoli-Arzel\u00e0", "text": "In analisi matematica, il teorema di Ascoli-Arzel\u00e0 fornisce una condizione sufficiente affinch\u00e9 una successione di funzioni continue limitate ammetta una sottosuccessione convergente, nella norma del massimo. Si tratta della norma che rende formula_1, lo spazio delle funzioni continue sull'intervallo formula_2, uno spazio completo, ovvero uno spazio di Banach. Il risultato del teorema non \u00e8 banale dato che, come si pu\u00f2 dimostrare, la compattezza equivale alla chiusura e limitatezza solo in spazi finito dimensionali (si veda il teorema di Heine-Borel).\nIl teorema \u00e8 di fondamentale importanza in analisi funzionale. Prende il nome dai matematici italiani Giulio Ascoli e Cesare Arzel\u00e0.\nIl teorema.\nUna successione di funzioni continue formula_3 definite su un intervallo formula_4 \u00e8 detta uniformemente limitata se esiste un numero formula_5 tale che:\nper ogni funzione formula_7 della successione e per ogni formula_8. Una tale successione \u00e8 uniformemente equicontinua se per ogni formula_9 esiste formula_10 tale che:\nper ogni funzione formula_7 della successione. In modo equivalente, una successione \u00e8 equicontinua se e solo se tutti i suoi elementi hanno il medesimo modulo di continuit\u00e0.\nIl teorema di Ascoli-Arzel\u00e0 considera una successione formula_7 di funzioni continue a valori reali definite su formula_2. Se la successione \u00e8 equicontinua e uniformemente limitata allora esiste una sottosuccessione formula_15 convergente uniformemente.\nGeneralizzazione.\nUna versione pi\u00f9 generale del teorema considera gli spazi metrici. Come definizione preliminare, un insieme \u00e8 relativamente compatto se la sua chiusura \u00e8 compatta. Siano formula_16 spazi metrici, formula_17 compatto ed formula_18 un sottoinsieme di formula_19. Se formula_18 \u00e8 equicontinuo e l'insieme formula_21 \u00e8 relativamente compatto per ogni formula_22 in formula_17, allora formula_18 \u00e8 relativamente compatto.\nDimostrazione.\nSi consideri un ordinamento dei numeri razionali dell'intervallo formula_2 ed una successione formula_7. Allora essa \u00e8 limitata sul primo razionale formula_27, ma poich\u00e9 formula_28 \u00e8 un compatto (dove formula_29 \u00e8 la costante di uniforme limitatezza), essa ammetter\u00e0 una sottosuccessione convergente su formula_27, che indichiamo con formula_31. La sottosuccessione formula_31 \u00e8 limitata sul secondo razionale formula_33 e ammette dunque una sotto-sottosuccessione convergente su formula_33, indicata con formula_35. Questa a sua volta sar\u00e0 limitata su formula_36, e cos\u00ec via. Procedendo in questo modo si costruisce una successione di sottosuccessioni formula_37 tali che formula_37 converge per ogni formula_39, con formula_40 minore o uguale a formula_41. A questo punto \u00e8 possibile costruire una sottosuccessione estraendo la diagonale delle formula_37, cio\u00e8 prendendo la successione formula_43 che converge su ogni razionale contenuto in formula_2.\nSi vuole dimostrare che la successione formula_43 \u00e8 di Cauchy su formula_2, poich\u00e9 la completezza dello spazio consente di concludere ci\u00f2. Si fissi dunque formula_47 e si ricavi dall'equicontinuit\u00e0 il formula_48 corrispondente. Ricoprendo quindi formula_2 con formula_50 intervallini formula_51, tutti di ampiezza minore di formula_48, ogni formula_22 dell'intervallo formula_2 appartiene a un formula_51. Quindi si ha:\nIl primo e il terzo termine al secondo membro sono minori di formula_47, basti scegliere formula_39 in formula_59 (formula_59 tale che formula_61), in virt\u00f9 dell'equi-uniforme-continuit\u00e0 delle formula_62. \nIl termine centrale al secondo membro \u00e8 invece minore di formula_47 per formula_64 sufficientemente grandi, poich\u00e9 formula_43 converge su tutti i razionali. formula_43 converge puntualmente ad una formula_67, la successione formula_43 \u00e8 equiuniformemente continua in formula_2, quindi formula_43 converge uniformemente ad formula_67 in formula_2, quindi in particolare formula_67 \u00e8 continua in formula_2."}
{"id": "820772", "revid": "297031", "url": "https://it.wikipedia.org/wiki?curid=820772", "title": "Festival internazionale del balletto di Nervi", "text": "Il Festival internazionale del balletto di Nervi di Genova \u00e8 stata la prima manifestazione interamente dedicata alla danza nata in Italia nel dopoguerra. \nStoria.\nA Genova nel 1953 Mario Porcile apr\u00ec una scuola di danza classica, coadiuvato dall'amico, nonch\u00e9 primo ballerino della Scala di Milano, Ugo Dell'Ara. I due divennero promotori e creatori del Festival internazionale del balletto di Nervi. \nLuogo scelto per allestire gli spettacoli fu l'ampia ed elegante area dei parchi di Nervi, dove si svolse il primo festival dall'8 luglio all'8 agosto del 1955. Lo spettacolo inaugurale fu affidato al Balletto nazionale croato di Zagabria, mentre il 16 luglio si esib\u00ec la prima diva, Alicia Markova. \nDurante gli anni della direzione di Porcile la formula era quella di presentare la pi\u00f9 ampia variet\u00e0 di balletti, perci\u00f2 gli spettacoli erano divisi in tre sezioni (danza classica, danza moderna e danza popolare) e di ognuna si cercava di mostrare agli spettatori il maggior numero di variet\u00e0 e tendenze. Venivano quindi ospitate le diverse scuole nazionali, le grandi compagnie mondiali come il \"Grand Ballet du Marquis de Cuevas\" e la compagnia folcloristica di Igor' Moiseev, gli \"ensembles\" di \"modern dance\". \nDal 1955 al 2004, la manifestazione ha avuto 34 edizioni, allestite sino al 1992 esclusivamente all'aperto nei Parchi di Nervi; dal 1995 al 1999 gli spettacoli si svolsero tra Teatro ai Parchi e Teatro Carlo Felice, dal 2000 esclusivamente al Carlo Felice e in altri teatri del centro della citt\u00e0. \nNel 2019, l'evento \u00e8 stato riproposto col nome di Festival Internazionale di Nervi: tale rinnovamento vede in scena spettacoli di balletto alternati a esibizioni di cantautori di fama nazionale. Anche nel 2020 il Comune di Genova ha promosso il Festival Internazionale del balletto e della musica affidando la realizzazione alla Fondazione Teatro Carlo Felice con il patrocinio della Regione Liguria, in collaborazione del Porto antico di Genova."}
{"id": "820784", "revid": "1318658", "url": "https://it.wikipedia.org/wiki?curid=820784", "title": "Mario Porcile", "text": "Biografia.\nFigura di spicco nell'ambito del balletto italiano, Mario Porcile inizi\u00f2 col lanciare giovani talenti tra cui Vittorio Biagi e Paolo Bortoluzzi, usciti dal vivaio della \u201cScuola di danza\u201d che egli apr\u00ec a Genova nel 1953 in collaborazione con Ugo Dell\u2019Ara, primo ballerino ed \"\u00e9toile\" della Scala di Milano. Nel 1955 cre\u00f2 il primo festival italiano dedicato unicamente al balletto, il festival internazionale del balletto di Nervi allestito per molti anni nei parchi di Nervi: sin dalla prima edizione il pubblico italiano conobbe la giovane danza americana, le pi\u00f9 prestigiose compagnie del mondo e i danzatori pi\u00f9 celebri, dando vita a una manifestazione che per anni ha segnato un punto di riferimento mondiale.\nOrganizzatore ed impresario, Porcile ha collaborato con grandi interpreti quali Rudol'f Nureev, Vladimir Vassilev, Ekaterina Maximova, Louis Falco. Ha scoperto grandi artisti quali Maurice B\u00e9jart, Arthur Mitchell, John Butler, Glenn Tetley. Ha contribuito alla notoriet\u00e0 di molti artisti italiani e stranieri come Carla Fracci. La sua capacit\u00e0 di distinguere e scegliere artisti totalmente sconosciuti nel mondo intero era tale da essere soprannominato \u201ctalent scout per eccellenza\u201d.\nHa lavorato nei principali enti lirici italiani tra cui l'Arena di Verona, La Fenice di Venezia, il Massimo di Palermo, il Regio di Torino (inaugurazione nuovo teatro 1973 con Maria Callas), ed il San Carlo di Napoli. \u00c8 stato presidente per la danza nazionale all'Agis di Roma, nonch\u00e9 membro del \u201cCentre Internazionale de la Danse\u201d presso l'UNESCO in rappresentanza per l'Italia insieme a Franco Zeffirelli. Nel 1983 \u00e8 stato insignito dell'onorificenza di ufficiale dell'Ordine delle arti e delle lettere (Ordre des Arts et des Lettres) dal ministro della cultura francese Jack Lang.\nIl 16 novembre 2006 ha ricevuto la laurea \"honoris causa\" dall'Universit\u00e0 di Genova, facolt\u00e0 di lettere e filosofia.\nL\u2019associazione Cro.Me. - Cronaca e Memoria dello Spettacolo - sta attualmente digitalizzando il materiale in suo possesso (foto, filmati) "}
{"id": "820785", "revid": "6779597", "url": "https://it.wikipedia.org/wiki?curid=820785", "title": "Piero Fortunato Zanfretta", "text": ""}
{"id": "820793", "revid": "253269", "url": "https://it.wikipedia.org/wiki?curid=820793", "title": "Asta Nielsen", "text": "Interprete prevalentemente di film muti, era soprannominata la \"Diva Silenziosa\" o la \"Diva del Nord\". Negli anni 1910 form\u00f2 un sodalizio artistico e sentimentale con il regista Urban Gad, che la diresse in 30 film e con cui fu sposata dal 1912 al 1918.\nBiografia.\nLa minore di due sorelle, Asta Sofie Amalie Nielsen nacque l'11 settembre 1881. Suo padre Jens Christian Nielsen, un umile fabbro, era molto cagionevole di salute e mor\u00ec quando la giovane Asta aveva solo quattordici anni, lasciando la sua famiglia nella pi\u00f9 estrema povert\u00e0. Sua madre Ida Frederikke Petersen, una lavandaia, cerc\u00f2 di mantenere le sue due figlie come poteva, e spesso, come racconta senza alcuna punta di odio per la madre la stessa Nielsen, le picchiava duramente con la frusta sfogando cos\u00ec la rabbia della sua condizione.\nLa carriera: i primi passi.\nA scuola era entrata a far parte del coro del Teatro Reale di Copenaghen, ma lasci\u00f2 gli studi nel 1895, l'anno della morte del padre, senza aver imparato molto di pi\u00f9 del leggere e del far di conto. La madre voleva che la ragazza facesse la commessa, mentre Asta aspirava a diventare attrice. Riusc\u00ec a ottenere un'audizione in teatro dove si fece notare per il suo talento, tanto da ricevere una sorta di borsa di studio, delle lezioni private gratuite che la prepararono alla carriera teatrale.\nAncora inesperta sui fatti della vita, la giovane Asta rimase in stato interessante a diciotto anni, ma si rifiut\u00f2 categoricamente di sposare il padre della bambina, nonostante questi si fosse offerto di riparare e di provvedere al suo mantenimento e nonostante la ragazza fosse perfettamente consapevole dei pregiudizi che gravavano sulle ragazze madri nella societ\u00e0 del suo tempo.\nNel 1910 ottenne finalmente un ingaggio al Dagmar-Theater di Copenaghen, dove lavor\u00f2 per tre anni. Poich\u00e9, per\u00f2, non le venivano affidati ruoli da protagonista, cerc\u00f2 di farsi strada partecipando a una tourn\u00e9e in Scandinavia senza per\u00f2 riuscire a sfondare. Neanche il ritorno in Danimarca sort\u00ec alcun effetto e si trov\u00f2 confinata nelle solite parti di supporto.\nUrban Gad.\nIn quell'anno il giovane scenografo Urban Gad ebbe l'idea di fare un film. Us\u00f2 come soggetto un libro scritto da lui e fece interpretare ad Asta il tanto sospirato ruolo della protagonista. La pellicola si intitolava \"Afgrunden\" (in Italia usc\u00ec col titolo \"L'abisso\") e incontr\u00f2 un grande, quanto inaspettato, successo, trovando riscontro perfino all'estero. Ma, almeno in Danimarca, la cinematografia nazionale non trovava ancora l'occasione per sfruttare il talento di quella giovane attrice. La Germania, invece, anche se con un'industria cinematografica ancora non molto sviluppata, reag\u00ec in maniera pi\u00f9 pronta: la Deutsche Bioscop mise sotto contratto Asta per due film, \"Sangue bollente\" e \"Nachtfalter\" che si rivelarono entrambi dei successi.\nLa coppia Nielsen-Gad sfrutt\u00f2 il momento felice per ottenere le migliori condizioni per i loro progetti artistici, passando cos\u00ec da un produttore all'altro. Nel 1911 i due firmarono con la Projektions-AG \"Union\" (PAGU) un contratto per ventiquattro film. L'accordo con la casa di produzione tedesca consent\u00ec ad entrambi mano libera nei loro film, a condizione che l'attrice girasse otto pellicole l'anno. Gad e Asta si sposarono nel 1912 e lavorarono insieme nei seguenti tre anni, finch\u00e9 la loro unione termin\u00f2 con un divorzio, mettendo fine anche alla loro collaborazione artistica.\nIl ritiro.\nLa Nielsen continu\u00f2 a lavorare in Germania in film di grande successo diretta da registi di richiamo. Nel 1925 fu diretta da G.W. Pabst ne \"La via senza gioia\", nel quale recitava anche Greta Garbo che anni dopo avrebbe confessato ai giornalisti \"di non aver mai capito il suo grande successo visto che era niente se confrontata ad Asta Nielsen\".\nCon l'avvento del sonoro si trov\u00f2 a dover fronteggiare oltre ad un nuovo stile di recitazione anche una nuova generazioni di ingenue e quindi, dopo il film \"Unm\u00f6gliche Liebe\" del 1932, decise di ritirarsi e dedicarsi al teatro. Qualche anno dopo venne invitata a ritornare sugli schermi dai maggiori esponenti del regime nazista: Adolf Hitler e Joseph Goebbels. Lei prefer\u00ec declinare questo invito e nel 1936 torn\u00f2 a vivere in Danimarca, dove ebbe modo di pubblicare una sua biografia in due volumi e scrivere diversi articoli parlando sia di arte che di politica.\nDurante la seconda guerra mondiale invi\u00f2 del denaro ad Allan O. Hagedorff con lo scopo di aiutare e sostenere gli ebrei perseguitati, in particolare inviando cibo nel campo di concentramento di Theresienstadt."}
{"id": "820798", "revid": "34928", "url": "https://it.wikipedia.org/wiki?curid=820798", "title": "Malikismo", "text": ""}
{"id": "820799", "revid": "134798", "url": "https://it.wikipedia.org/wiki?curid=820799", "title": "Villaverde de Truc\u00edos", "text": ""}
{"id": "820800", "revid": "121820", "url": "https://it.wikipedia.org/wiki?curid=820800", "title": "Orchestra Filarmonica di New York", "text": ""}
{"id": "820805", "revid": "73843", "url": "https://it.wikipedia.org/wiki?curid=820805", "title": "Bandini 1000 P", "text": "La Bandini 1000 P \u00e8 un'autovettura da corsa, costruita dal 1959 al 1965 dalla Bandini Automobili di Forl\u00ec.\nQuesto nuovo tipo di vettura segna un radicale cambiamento nella filosofia d'approccio della realizzazione di auto da corsa Bandini. Se gli obbiettivi: velocit\u00e0, leggerezza e tenuta di strada restano invariati, diverso \u00e8 il modo in cui essi vengono perseguiti. \nIl peso, sempre nemico della velocit\u00e0 e alleato delle Bandini, viene stravolto nella sua distribuzione, spostando al retrotreno, per la prima volta, l'intero gruppo motore-cambio-differenziale. Questa svolta alla base della definizione del progetto di un autoveicolo, \u00e8 osteggiata dalla competitivit\u00e0 della \"\"Saponetta\" 1000 c.c.\". Soprattutto nelle gare in salita, questa \u00e8 la prima vera avversaria e pietra di paragone per la \"1000 a motore posteriore\"; con cui condivide il motore Bandini 1000 cm\u00b3, che nel 1962, raggiunge gi\u00e0 i 98 CV a 8500 rpm. \nIl debutto del prototipo a motore posteriore risale al 1959 al Circuito di Cesenatico con motore 850\u00a0cm\u00b3 di cilindrata (il primo ad utilizzare esclusivamente fusioni Bandini) e l'anno successivo con il nuovo motore 1000\u00a0cm\u00b3.\nCon la \"1000 P\" abbiamo un'importante novit\u00e0 ma anche il ritorno definitivo alle quattro ruote indipendenti. La geometria della sospensione posteriore, sperimentata anche su un esemplare di \"Formula Junior\", \u00e8 totalmente diversa rispetto alla \"prima Bandini del 1946\" e verr\u00e0 utilizzata anche per i tipi successivi.\nIl telaio.\nIl telaio, progettato e costruito da Ilario Bandini, utilizza la stessa tipologia di materiale dei tipi precedenti ma il particolare disegno permette di raggiungere l'incredibile peso di soli 16 kg.\nMotore Bandini Bialbero 1000.\n \nLa carrozzeria.\nLe carrozzerie in alluminio biposto (barchetta) vengono costruite a Forl\u00ec dalla Bandini.\nRispetto alle \"Saponetta\" della quale si nota la radice stilistica comune, la \"1000 P\" ha linee pi\u00f9 tese e aggressive con una sezione frontale molto contenuta e un profilo quasi esente da variazioni d'altezza. \nI fari arretrati, la presa d'aria squadrata e prominente, danno l'impressione di essere di fronte ad una vettura che non aspetta altro che dare dimostrazione delle proprie capacit\u00e0. \nIl cofano posteriore carena parzialmente anche le ruote, \u00e8 dotato di ampie griglie laterali cos\u00ec come la pinna arrotondata alle spalle del pilota. Ribaltabile in avanti, consente un agevole accesso al vano motore. L'introduzione del Roll-bar obbligher\u00e0 l'inversione del verso d'apertura e, con questa, viene modificato anche l'intero disegno del cofano. Spariscono le griglie laterali e la pinna superiore e si aprono due prese d'aria sulla zona avanzata dei passaruota posteriori, levitati in altezza rispetto al piano centrale. Anche la parte anteriore subisce un'armonizzazione con il posteriore, adesso, pi\u00f9 rotondeggianti. Viene ridimensionato longitudinalmente (in modo maggiore nella parte inferiore) e ampliata la dimensione dei fari, cos\u00ec da avere una presa d'aria di forma meno squadrata. I vetrini che coprono i fari costituiscono elemento di continuit\u00e0 delle linee dei passaruota e l'aspetto complessivo risulta pi\u00f9 dolce."}
{"id": "820815", "revid": "124123", "url": "https://it.wikipedia.org/wiki?curid=820815", "title": "David Berbotto", "text": "Carriera.\nStileliberista con i 200 metri come distanza preferita, ha avuto i suoi pi\u00f9 grandi successi in staffetta. \u00c8 cresciuto natatoriamente a Torino, allenato da Corrado Rosso. dopo un grave incidente ad una mano prima degli europei giovanili del 1998 ha vissuto momenti difficili fino a quando nel 2001 \u00e8 tornato in nazionale ai giochi del mediterraneo di Tunisi dove ha vinto l'argento con la 4 \u00d7 200\u00a0m stile libero. Due anni dopo sempre con la 4 \u00d7 200\u00a0m arriva terzo alle universiadi di Taegu.\nNel giugno 2005 ha vinto i suoi primi ori ai Giochi del Mediterraneo di Almer\u00eda: primo nei 200\u00a0m e nella staffetta 4 \u00d7 200\u00a0m e bronzo con la 4 \u00d7 100\u00a0m mista. Un mese dopo ha partecipato ai campionati mondiali di Montr\u00e9al e con la staffetta 4 \u00d7 200\u00a0m \u00e8 arrivato quarto in finale insieme ad Emiliano Brembilla, Massimiliano Rosolino e Filippo Magnini. Con la staffetta 4 \u00d7 200\u00a0m stile libero ha avuto successo anche nel 2006: ad aprile ai mondiali in vasca corta di Shanghai ha vinto la medaglia d'oro nuotando in batteria: poi a fine luglio ha vinto la sua gara pi\u00f9 importante; \u00e8 riuscito a conquistare il titolo europeo a Budapest siglando insieme ai suoi compagni Rosolino, Nicola Cassio e Magnini anche il nuovo primato europeo.\nOggi vive a Byron Bay, in Australia\nPalmar\u00e8s.\nCampionati italiani.\nquesti i suoi podi nei campionati:"}
{"id": "820816", "revid": "486946", "url": "https://it.wikipedia.org/wiki?curid=820816", "title": "Bandiera Rossa (periodico)", "text": ""}
{"id": "820825", "revid": "187109", "url": "https://it.wikipedia.org/wiki?curid=820825", "title": "Gruppo Lg", "text": ""}
{"id": "820829", "revid": "1543377", "url": "https://it.wikipedia.org/wiki?curid=820829", "title": "Great Wall Motors", "text": "Great Wall Motor Company Limited (GWM, in cinese \u957f\u57ce\u6c7d\u8f66, in italiano letteralmente \"Grande Muraglia\") \u00e8 la pi\u00f9 grande produttrice privata di automobili in Cina.\nStoria.\nFondata nel 1984, come \"Baoding Great Wall Motor Industry Company\" ha cambiato nome varie volte, passando da \"GW Motor Group\" del 1998 a \"Baoding Great Wall Motor Company Limited\" nel 2001 e al nome attuale nel 2003, nel momento in cui fu la prima societ\u00e0 automobilistica cinese ad essere nel mercato azionario di Hong Kong, ottenendo 1,7 miliardi di dollari di investimento finanziario.\nCon 10 anni di rapida crescita, GWM \u00e8 diventato il pi\u00f9 grande contribuente consecutivamente per 3 anni nella citt\u00e0 di Baoding il cui governo detiene il 30% del capitale sociale mentre il proprietario Wei Jianjun detiene il 40%.\n\u00c8 fra le prime 500 imprese della Cina dal 2004 e uno dei maggiori marchi nel mercato nazionale automobilistico.\nGWM vende autovetture in 60 paesi (per lo pi\u00f9 paesi in via di sviluppo) e le esportazioni rappresentano circa un terzo delle vendite. Durante il 2010 la produzione Great Wall si \u00e8 basata al 70% su veicoli commerciali e fuoristrada; il restante 30% invece rappresenta utilitarie e piccole berline.\nNel 2010 Great Wall ha avviato un accordo con Litex Motors in Bulgaria per poter produrre 4 modelli di autovetture: Coolbear, Florid, Hover e Steed. Queste auto erano destinate alla vendita soprattutto sui mercati dell'est europeo dove la rete di vendita Great Wall \u00e8 in espansione ma anche in Italia. Lo stabilimento \u00e8 frutto di un investimento di 420 milioni di dollari ed ha permesso l'assunzione di 1.800 dipendenti. La casa prevede una produzione per l'anno 2011 di circa 50\u00a0000 vetture in prevalenza Suv. La produzione di auto in Bulgaria ha permesso una riduzione dei costi per il trasporto dei veicoli venduti in Europa.\nGreat Wall inoltre assembla le proprie vetture in numerosi paesi affidandosi a costruttori esterni: in Russia, Vietnam, Indonesia, Iran e Nigeria ad esempio le scocche vengono spedite dalla Cina e assemblate in stabilimenti locali in modo da poter godere di incentivi governativi ed evitare imposte sui beni importati nel paese.\nIn Italia il marchio \u00e8 presente dal 2006 con l'importazione di due veicoli: il Suv H6 e il pick-up Steed 5 che hanno riscosso un discreto successo grazie al prezzo di listino basso. Nel dicembre del 2010 la Great Wall ha presentato anche la utilitaria Voleex che \u00e8 destinata ad essere venduta da ottobre 2011.\nNel 2013 lancia il marchio Haval destinato a commercializzare in Cina tutti i fuoristrada e SUV che precedentemente erano marchiati Great Wall. Di conseguenza con il marchio della casa madre vengono vendute solo berline, utilitarie e pick-up. Negli anni seguenti il marchio Haval sostituisce la gamma di SUV a marchio Great Wall anche nei mercati esteri. \nNel 2017 presenta in Cina il marchio Wey realizzato per vendere crossover di lusso sul mercato cinese sia ad alimentazione benzina che in versioni elettrificate ibride di tipo ricaricabile. Nel settembre dello stesso anno per promuovere il nuovo marchio vengono esposti alcuni concept car al salone dell\u2019auto di Francoforte. Sempre nel 2017 viene chiusa la fabbrica in Bulgaria a casa di bancarotta e le vetture per il mercato europeo saranno importate dalla Cina.\nNel gennaio 2018 viene annunciata la presentazione del nuovo marchio del gruppo Great Wall denominato Ora; la presentazione avviene al Salone di Pechino e il brand \u00e8 destinato a vendere sul mercato cinese solo vetture ad alimentazione elettrica. Il primo modello a marchio Ora \u00e8 la crossover elettrica iQ5 mentre il secondo modello, presentato poco dopo, \u00e8 la city car R1 che nell\u2019estetica richiama la Smart Forfour.\nNel 2019 viene approvata la joint venture con il gruppo BMW per la produzione dei modelli elettrici a marchio Mini destinati al mercato cinese e la costruzione di un nuovo impianto a Zhangjiagang con un investimento di circa 650 milioni di euro.\nSempre nel 2019 il marchio Haval sbarca in Italia importando dalla Cina il crossover compatto H2.\nNel 2021 viene annunciato l'arrivo ufficiale in Europa con il marchio Wey senza importatori terzi, presentando il modello Coffee 01. Si tratta di un SUV plug-in hybrid con autonomia in elettrico di 150 km grazie alla batteria da 41,8 kWh e ad una potenza complessiva di 475 CV con coppia massima di 847 Nm.\nQuestioni legali.\nNel dicembre 2006 GWM ha introdotto sul mercato cinese la Peri (chiamata \"Jing Ling\" in Cina) una copia della Fiat Panda soprattutto nella fiancata e negli interni. L'azienda torinese ha intrapreso due azioni legali ottenendo il blocco delle importazioni di tale modello in Europa, ma non la fine della produzione in Cina. Inoltre la Peri, non solo \u00e8 una copia stilistica della Panda, ma nella coda la piccola vettura copia numerosi elementi (come i fanali e il portellone) dalla Nissan Note.\nNel 2012 sono state anche trovate componenti in amianto che hanno portato a richiamare alcune migliaia di auto in Australia o a indagini legali in corso per verificarne l'effettiva presenza. In Italia il numero di auto importate accertate dalla procura di Torino erano circa 4500."}
{"id": "820831", "revid": "599013", "url": "https://it.wikipedia.org/wiki?curid=820831", "title": "Chaebol", "text": "Un chaebol () \u00e8 un grande conglomerato industriale che viene gestito e controllato da un proprietario o una famiglia in Corea del Sud. \u00c8 spesso costituito da un gran numero di affiliati diversificati ed \u00e8 controllato da un proprietario il cui potere sul gruppo spesso supera l'autorit\u00e0 legale.\nStoria.\nIl termine, usato per la prima volta nel 1984, \u00e8 l'equivalente coreano del \"zaibatsu\" e significa \"gruppo d'affari\".\nI \"chaebol\" hanno svolto un ruolo significativo nella politica sudcoreana. Nel 1988, Chung Mong-joon, membro di una famiglia di chaebol e presidente della Hyundai Heavy Industries, si candid\u00f2 con successo all'Assemblea nazionale della Corea del Sud, e Hyundai ha compiuto sforzi per contribuire al disgelo delle relazioni tra Corea del Nord e Corea del Sud. Anche altri leader aziendali sono stati scelti per essere membri dell'Assemblea nazionale attraverso il sistema proporzionale. Alcuni sono diventati ben noti marchi internazionali, come Samsung, Hyundai Motor Group, e LG.\nDescrizione.\nMolti \"chaebol\" a conduzione familiare sono stati criticati per i bassi dividendi ed altre pratiche di governance che favoriscono gli azionisti di controllo a spese degli investitori ordinari."}
{"id": "820835", "revid": "6780844", "url": "https://it.wikipedia.org/wiki?curid=820835", "title": "Suso Cecchi d'Amico", "text": ""}
{"id": "820837", "revid": "486946", "url": "https://it.wikipedia.org/wiki?curid=820837", "title": "Fox Network", "text": ""}
{"id": "820838", "revid": "1522738", "url": "https://it.wikipedia.org/wiki?curid=820838", "title": "Bandini 1000", "text": "La Bandini 1000 \u00e8 un'autovettura da corsa, costruita nel 1966 dalla Bandini Automobili di Forl\u00ec.\nQuesta nuova sport prototipo, sostituisce la \"1000 P\" da cui eredita il motore bialbero Bandini di 1000\u00a0cm\u00b3 di cilindrata, costantemente aggiornato e migliorato (approdato definitivamente al retrotreno), lo schema sospensivo a quattro ruote indipendenti e la struttura del telaio, che viene solo irrigidito con l'uso di nuovi elementi nello stesso materiale. Con la \"1000/66\" i freni a disco divengono una costante anche per i successivi tipi, mentre del tutto nuova per le Bandini \u00e8 l'adozione del cambio Colotti a cinque marce e il posizionamento del radiatore che viene sdoppiato e posto al retrotreno. \nIl telaio.\nIl telaio, disegnato e costruito da Ilario Bandini, \u00e8 uno sviluppo basato sulle esperienze raccolte dalla prima auto a motore posteriore costruita.\nLa \"1000/66\" \u00e8 quindi l'auto con cui viene metabolizzato e sfruttato il cambiamento\navvenuto con la \"1000 P\" del 1962, in tale ottica \u00e8 da considerare il cambiamento della distribuzione dei pesi e delle geometrie delle sospensioni che hanno comportato anche nuove fusioni dei portamozzi.\nMotore Bandini Bialbero 1000.\n \nLa carrozzeria.\nLa carrozzeria biposto sport (barchetta) viene realizzata dalla Bandini completamente in alluminio. Estremamente bassa, soprattutto all'altezza delle portiere, \u00e8 morbidamente adagiata sul telaio evidenziando le ruote; inizialmente a raggi Borrani e in seguito in lega leggera Amadori. La presa d'aria anteriore, stretta e arrotondata lateralmente \u00e8 puramente estetica mentre, sono funzionali le quattro grandi prese d'aria alla base dei passaruota posteriori che si aprono subito dietro l'abitacolo ben protetto da schermi in plexiglas.\nIl retrotreno, \u00e8 interrotto da un brusco taglio verticale che origina una grande apertura ovale alla cui estremit\u00e0 sono posti i rotondi gruppi ottici posteriori. Ulteriori piccole aperture inclinate, della stessa forma di quella grande anteriore, evidenziano la forma dei passaruota posteriori dando omogeneit\u00e0 all'intera carrozzeria.\nNel corso degli anni, \u00e8 stato modificato pi\u00f9 volte il roll-bar che nella versione pi\u00f9 recente \u00e8 nascosto da una lunga e arrotondata pinna longitudinale con la funzione aggiunta di poggia-testa.\nLa livrea originale bianca e rossa fu sostituita alla fine dell'anno 1971 con l'attuale rossa e blu.\nAttualmente si trova esposta al museo comunale della citt\u00e0 di Forl\u00ec."}
{"id": "820843", "revid": "1603714", "url": "https://it.wikipedia.org/wiki?curid=820843", "title": "Cesare Vecellio", "text": "Biografia.\nAppartenente al casato dei Vecellio, era figlio di Ettore, cugino del ben pi\u00f9 noto Tiziano. Impar\u00f2 l'arte pittorica nella bottega di quest'ultimo, ma rimase un artista piuttosto modesto. \nLe sue opere si concentrano prevalentemente nel Bellunese. Suo capolavoro \u00e8 il \"San Sebastiano\" della cattedrale di Belluno, mentre nel palazzo della Magnifica Comunit\u00e0 di Cadore si trova la \"Dedizione del Cadore a Venezia\". Degni di nota sono anche i dipinti del soffitto a cassettoni della chiesa di Lentiai e la pala raffigurante l'Ultima Cena, posta nella parrocchiale di Pieve di Cadore. Altri lavori si trovano nelle chiese di Vallesella, Padola, Tarzo, Tai di Cadore, Zopp\u00e8 di Cadore e Vigo di Cadore.\nPubblic\u00f2 alcuni studi sulla storia dell'abbigliamento, con descrizioni e disegni. Si citano, tra gli altri, il \"De gli habiti antichi et moderni di diverse parti del mondo\" e i tre libri di ricami intitolati \"Corona delle nobili e virtuose dame\".\nPittore fu pure il fratello Fabrizio."}
{"id": "820844", "revid": "104458", "url": "https://it.wikipedia.org/wiki?curid=820844", "title": "Massimiliano I d'Austria", "text": ""}
{"id": "820847", "revid": "22475", "url": "https://it.wikipedia.org/wiki?curid=820847", "title": "Bandini saloncino", "text": "La Bandini saloncino \u00e8 un'autovettura da corsa, costruita nel 1968 dalla Bandini Automobili di Forl\u00ec.\nQuesta nuova sport coup\u00e9, fu presentata al \"Salone internazionale dell'auto\" di Torino nel 1968; ma il suo costruttore Ilario Bandini con l'ironia che lo contraddistingueva, viste le ridotte dimensioni della sua berlinetta e la poca simpatia per i suffissi \"-one\", ribattezz\u00f2 la sport coup\u00e9 1000 con l'appellativo \"Saloncino\".\nLa nascita della \"Saloncino\" riveste un ruolo importante nella produzione delle Bandini poich\u00e9 oltre ad essere la prima autovettura nel settore degli sport coup\u00e9 ha, sotto una carrozzeria particolare e originale, una nuova sospensione anteriore e un telaio solo simile alla \"1000/66\".\nLa \"Saloncino\" \u00e8 inoltre la vettura su cui viene testato il prototipo di motore a carburatori verticali e il Bandini 1300\u00a0cm\u00b3. Negli anni ottanta riport\u00f2 il nome dell'artigiano forl\u00ecvese nel nord Europa prima di ergersi a capostipite delle Bandini collezionate in Giappone.\nIl telaio.\nIl telaio, disegnato e costruito da Ilario Bandini, sebbene sia basato sulla recente progenitrice \"1000/66\", \u00e8 realizzato con un'inedita struttura a traliccio di tubi in cui il motore assume sempre pi\u00f9 la funzione portante. Ripreso nella successiva \"s.p. 1000/72\".\nLa sospensione anteriore presenta un classico triangolo inferiore e un inedito trapezio superiore. \nMotore Bandini Bialbero 1000.\nIl gruppo motore cambio differenziale \u00e8 lo stesso che equipaggia la \"1000/66\". \nLa carrozzeria.\nLa carrozzeria sport coup\u00e9, realizzata dalla Bandini completamente in alluminio, ricalca dichiaratamente quella della barchetta del 1966 di cui costituisce la versione berlinetta.\nSi notano tuttavia alcune varianti e adattamenti insieme ad elementi nuovi e inediti.\nLa parte anteriore \u00e8 molto simile alla barchetta di riferimento, ma per rendere organico il tettuccio e il parabrezza, il cofano \u00e8 pi\u00f9 inclinato e acquisisce una convessit\u00e0 che condivide con il resto della copertura. Conseguentemente, gli sportelli hanno un'altezza maggiore, ma resta invariata la loro forma, cos\u00ec come quella del cofano posteriore, che mantiene le prese d'aria laterali ma non le superiori.\nLa parte superiore del cofano posteriore \u00e8 interamente sovrastata da un lungo e convesso \"lunotto\" che lascia in bella vista il motore e la meccanica. Si perdono invece le feritoie inclinate vicino alle ruote posteriori mentre sostanzialmente invariata \u00e8 la coda, gi\u00e0 positivamente influenzata dalla presenza delle trasparenze destinate a rapire gli sguardi degli appassionati.\nLa livrea originale nera e argento fu sostituita alla fine degli anni settanta con l'attuale colore rosso corsa."}
{"id": "820853", "revid": "1573940", "url": "https://it.wikipedia.org/wiki?curid=820853", "title": "Cappella Valerio-Longo", "text": "La Cappella Valerio-Longo \u00e8 una cappella gentilizia di Modugno (BA).\nDedicata a San Francesco da Paola, \u00e8 annessa a Palazzo Valerio-Longo, in via Conte Rocco Stella.\nStoria.\nL'Abate Giovanni Battista Valerio e il germano Francesco Paolo Valerio essendosi costruita una chiesetta nel 1705 ad un angolo del palazzo, con atto notarile dell'anno 1710 costitu\u00ec una \"Fondazione della Cappella Gentilizia\" della sua famiglia dotandola di trenta ettari di fondi rustici con l'obbligo di celebrare 100 messe l'anno e nomin\u00f2 a godimento in primo luogo se stesso e in secondo luogo il figlio prete di suo fratello e tutti i figli preti in discendenza maschile, tutto ci\u00f2 a devozione di San Francesco da Paola nella cui chiesetta si venerava una immagine.\nEstintasi la famiglia Valerio, la chiesa pass\u00f2 alla famiglia Longo che ne venne in possesso nel 1787, con l'acquisto del Palazzo annesso alla cappella.\nLa chiesa, di propriet\u00e0 privata, attualmente appartiene alla famiglia Longo de Bellis di Rutigliano.\nDescrizione.\nLa piccola porta della cappella \u00e8 sormontata da un timpano triangolare spezzato che riporta l'iscrizione in latino: \"1705 \u2013 AD VIRGINIS LAUDEM EREXIT DE MONTE SACELLUM \u2013 VALERIIS QUORUM PROSPERET OMNE DEUS\" (\u00abIn lode della Vergine la famiglia de Monte eresse questa cappella nel 1705 per uso della Famiglia Valerio\u00bb).\nSotto l'iscrizione, sull'architrave del portale sostituito alla fine del Settecento, \u00e8 riportato lo stemma gentilizio dei Longo, mentre all'interno della chiesa si trova quello dei Valerio.\nIn mezzo al timpano spezzato \u00e8 presente una nicchia dove fino ai primi anni del Novecento figurava una statuetta di San Francesco da Paola di inizio Settecento, ora conservata dalla famiglia Longo.\nLa chiesa conserva l'altare in marmo policromo dei primi del Settecento e il monumento funebre marmoreo del 1877 dedicato al medico Nicola Longo. Nella cripta, oltre il suddetto Nicola sono sepolti diversi membri delle Famiglie Longo, Cesena di Varese Ligure, del Giudice di Vinchiaturo, Risotti e Fortunato Di Giffoni."}
{"id": "820854", "revid": "36426", "url": "https://it.wikipedia.org/wiki?curid=820854", "title": "Surgelato", "text": ""}
{"id": "820855", "revid": "1652635", "url": "https://it.wikipedia.org/wiki?curid=820855", "title": "Liceo ginnasio statale Scipione Maffei", "text": "Il liceo statale Scipione Maffei (dal 1867 intitolato all'erudito veronese Scipione Maffei) \u00e8 il primo liceo napoleonico istituito nel Veneto ed il pi\u00f9 antico liceo d\u2019Italia ancora in attivit\u00e0. \nSi tratta di un liceo classico e linguistico situato nel centro storico di Verona. Il liceo \u00e8 dotato di un museo di scienze biologiche, laboratori di fisica e chimica e una biblioteca con pi\u00f9 di volumi. A commemorarne il bicentenario dalla fondazione come liceo convitto (1807-2007), l'Istituto Poligrafico e Zecca dello Stato ha emesso per il 2007 un francobollo celebrativo.\nAssieme al liceo scientifico Messedaglia (istituito nel 1923), costituisce la coppia dei licei storici di Verona. Dal 2015 la dirigenza \u00e8 affidata al professor Roberto Fattore, gi\u00e0 insegnante di lettere nel medesimo liceo.\nStoria.\nIl periodo napoleonico.\nIl Liceo fu istituito il 18 dicembre 1804 con decreto dell'allora Repubblica Italiana napoleonica (ex Repubblica Cisalpina). Le lezioni ebbero inizio il 7 maggio 1805 presso le antiche scuole cittadine di San Sebastiano (ora Biblioteca Civica), gi\u00e0 rette dai Gesuiti.\nL'istituzione di un Liceo a Verona fu deliberata in considerazione delle \"circostanze straordinarie e speciali\" del Circondario dell'Adige, bench\u00e9 in deroga alla legge napoleonica del 4 settembre 1802 (la prima che introdusse i licei in Italia). All'epoca, infatti, la citt\u00e0 di Verona (divisa fra la parte austriaca e la parte francese rispettivamente alla sinistra e alla destra del fiume Adige) non era capoluogo di Dipartimento e, pertanto, non avrebbe avuto diritto a un liceo. \nCon l'annessione dell'intero Veneto al Regno Italico (dicembre 1805), Verona fu posta a capo del Dipartimento dell'Adige e il Liceo divenne \"Dipartimentale\".\nIl successivo decreto vicereale del 14 marzo 1807, firmato da Eugenio Beauharnais, istituiva a Verona il Liceo Convitto che assorb\u00ec il precedente liceo (lo stesso decreto istituiva anche il Liceo Convitto di Venezia, ora liceo Foscarini). Il Liceo Convitto apr\u00ec i battenti nel febbraio 1808 nell'ex convento domenicano di Sant'Anastasia, nel sito dell'attuale liceo (l'edificio fu ristrutturato e ampliato, fra il 1808 e il 1814, sotto la direzione dell'architetto Bartolomeo Giuliari, e nuovamente ristrutturato e ammodernato, negli anni 1960-1963, su progetto dell'architetto Ettore Fagiuoli).\nAll'epoca della fondazione il ciclo di studi liceali era suddiviso in quattro anni di ginnasio e due anni di liceo. Nei primi quattro anni gli studenti apprendevano il latino, l'italiano, il francese, la retorica, la storia e la geografia oltre all'aritmetica, la calligrafia e il disegno; nel ciclo del liceo invece venivano insegnate la filosofia, la matematica (e in generale le materie scientifiche), le belle arti, il disegno o lo studio delle istituzioni civili.\nNel 1805 l'abate Giuseppe Zamboni, l'inventore della pila a secco, ottenendo il riconoscimento degli studi fatti nel campo della elettrologia, assunse l'incarico di professore di fisica sperimentale e matematica applicata.\nIl periodo asburgico.\nNel 1814, col passaggio della citt\u00e0 in mani austriache, il piano di studi del liceo viene modificato e portato a otto anni: l'abolizione del francese e delle pratiche militari, imposte in epoca napoleonica, \u00e8 compensata dall'insegnamento del tedesco, e dal rafforzamento della religione.\nNel periodo asburgico il liceo-convitto \u00e8 visto come un luogo in cui istruire i sudditi dell'imperatore, sudditi che devono essere prima di ogni cosa fedeli e obbedienti alle leggi. Durante questo cambiamento di rotta viene allontanato dal corpo docente un noto professore di botanica, ritenuto compromesso col precedente regime napoleonico, il professor Ciro Pollini.\nNonostante la generale moderazione portata dalla dominazione asburgica, resta elevata la convinzione che l'obbedienza e la fedelt\u00e0 verso l'imperatore siano i doveri principali degli studenti. Tali doveri si evincono da tre eventi: il primo, nel 1822, quando il liceo commissiona un quadro, in onore di Francesco I d'Austria, in cui l'imperatore venga raffigurato nell'atto di premiare gli studenti che si sono distinti negli studi, il secondo, nel 1838, quando il successore, Ferdinando I d'Austria, visita la scuola salutato da un'accoglienza calorosa, il terzo, nel 1857, quando l'imperatore Francesco Giuseppe I d'Asburgo esprime ufficialmente la sua soddisfazione per come \u00e8 stato accolto.\nIl periodo italiano.\n\u00abLaus deo, Viva l'Italia\u00bb - cos\u00ec il registro del protocollo del liceo l'ottobre 1866, periodo in cui le truppe del Regno d'Italia entrano a Verona. I cambiamenti rispetto al precedente dominatore sono quasi esclusivamente formali, tanto che viene mantenuto lo stesso direttore, Giusto Grion, accusato per\u00f2 di essere un voltagabbana.\nNel liceo scompaiono le effigi degli imperatori austriaci e compaiono quelle di Vittorio Emanuele II d'Italia, inoltre viene cambiato il nome in \"regio liceo Scipione Maffei\". Uno dei cambiamenti sostanziali viene apportato alle pratiche religiose, tanto curate in epoca asburgica, che vengono improvvisamente ridotte fino alla scomparsa totale. L'abolizione delle pratiche religiose fa parte per\u00f2 di un processo pi\u00f9 ampio di laicizzazione del liceo: il corpo docenti, composto quasi totalmente da ecclesiastici in epoca asburgica, verr\u00e0 negli anni rimpiazzato con docenti laici. Contemporaneamente vengono ripristinati gli esercizi e le pratiche militari, cos\u00ec come in epoca napoleonica, che culminano con la \"Legione Accademica\", una piccola guarnigione formata da studenti del liceo. Sul piano culturale il liceo non cambia molto rispetto al periodo asburgico e resta una scuola severa oltre che molto selettiva, tuttavia il prestigio proprio della scuola viene intaccato dalla scarsit\u00e0 di mezzi a disposizione. Tale problema persistette a lungo, tanto che nel 1918 un'ispezione ministeriale accerta la necessit\u00e0 di un nuovo edificio.\nUna grande innovazione arriva nel 1883 quando si diploma la prima studentessa del liceo: Fiorina Salvoni. Sul finire del XIX secolo il numero di studentesse \u00e8 esiguo rispetto agli studenti maschi, ma gi\u00e0 dalla prima met\u00e0 del Novecento questo dato verr\u00e0 gradualmente ribaltato insieme ad altri usi degli studenti: \u00e8 infatti datato 1903 il primo sciopero, mentre risale al 1906 \"Satanasso\", un giornale studentesco.\nNell'ottobre 1903 un gruppo di studenti fond\u00f2 un club calcistico e lo battezz\u00f2 \"Associazione Calcio Hellas\", oggi Hellas Verona Football Club, (per ricordare l'antica Ellade, ovvero l'odierna Grecia) su proposta del professor Decio Corubolo, per l'appunto insegnante di greco; primo presidente venne eletto il conte Fratta Pasini, con un fondo pari a 32 lire e colori sociali giallo e blu in richiamo al gonfalone della citt\u00e0.\nLe celebrazioni per il primo centenario (1807-1907) vengono posticipate e l'evento verr\u00e0 celebrato solo nel 1909: per tale ricorrenza l'allora preside della scuola Tullio Ronconi pubblica su \"Studi Maffeiani\" un saggio sulle origini del liceo.\nLa prima guerra mondiale.\nDurante il periodo antecedente l'entrata in guerra sia i docenti che gli studenti del liceo sono orientati sulla linea interventista, e molti partiranno volontari, proseguendo l'inclinazione patriottica che aveva caratterizzato il liceo a cavallo dei due secoli. Ma con l'inizio della guerra il liceo vive un momento di crisi: i docenti vanno incontro a difficolt\u00e0 economiche a causa dei tagli degli stipendi, gli studenti diminuiscono drasticamente a causa della chiamata alle armi.\nCirca ottanta non tornano del fronte e un professore, Enrico Sicher, muore il 14 novembre 1915 colpito da una scheggia durante i bombardamenti austriaci. A causa del conflitto la terza liceo dell'anno scolastico 1917/1918 \u00e8 ridotta a soli 7 studenti. Tale sacrificio all'epoca fu ricordato realizzando un parco della memoria nell'area tra la scuola e l'Adige (oggi adibita a parcheggio) in cui ad ogni caduto fu dedicato un alberello ed \u00e8 tutt'oggi ricordato nel chiostro del liceo da una targa commemorativa che elenca i nomi di tutti gli studenti caduti in guerra e da un ricordo marmoreo alla memoria del professore Enrico Sicher.\nIl periodo fascista.\nFra le prime riforme apportate dal regime fascista spicca quella dell'istruzione, riforma Gentile, che investe anche il ciclo scolastico ospitato nel liceo.\nNei primi anni venti la presenza femminile va aumentando, cos\u00ec come il numero generale di iscritti al liceo che si attesta a circa 500 unit\u00e0. Nonostante la crescita degli iscritti la scuola resta ancora selettiva e severa: gli studenti indisciplinati vengono sottoposti ad interrogatori in cui sono trattati come veri e propri imputati.\nNegli anni trenta la popolazione del liceo raddoppia e si arriva a pi\u00f9 di 1000 studenti, di cui 400 sono ragazze. In tale periodo la riforma Gentile entra a pieno regime, e con essa anche il processo di fascistizzazione.\nLe leggi razziali e il caso Bonaventura.\nLe leggi razziali si ripercuotono anche sulla vita del liceo, e, oltre al generale divieto di utilizzare libri di autori di razza ebraica, vi \u00e8 anche l'allontanamento forzato di Corrado Bonaventura. Corrado Bonaventura \u00e8 stato docente di Scienze presso il Maffei dal 1922 fino al 1938, anno in cui venne espulso dalla scuola a seguito delle famigerate leggi in quanto ebreo. Nel chiostro del liceo \u00e8 posta una targa che lo ricorda, dedicatagli dalla sezione A degli anni 1936/1939.\nLa seconda guerra mondiale e il dopoguerra.\nDurante la seconda guerra mondiale la vita scolastica del liceo vede un periodo di crisi simile a quello della prima guerra mondiale: la situazione \u00e8 incontrollabile e, anche a causa della guerra, \u00e8 impossibile ricondurre la scuola ad una vita normale. Gli stessi alberi del Parco della memoria, piantati a ricordo dei Maffeiani caduti della prima guerra mondiale, vennero abbattuti per farne legna per il riscaldamento.\nTerminata la guerra, il collegio docenti riprende l'attivit\u00e0 scolastica escludendo dalle assemblee i docenti in attesa di giudizio per ragioni politiche. Lo stesso preside, Lamberto Chiarelli, viene sospeso per poi essere rinominato preside presso un istituto di Ferrara. Alla direzione della scuola viene posto il professor Aldo Pasoli che eserciter\u00e0 il suo ruolo di preside fino alla morte, nel dicembre del 1961. Va ricordato che alla memoria del professor Aldo Pasoli \u00e8 stata dedicata una scuola di Verona nel quartiere di Borgo Venezia.\nFra la fine della guerra e gli anni cinquanta il liceo cerca di tornare alla normalit\u00e0, ma a causa di diversi problemi (fra tutti lo stato dell'edificio) che verr\u00e0 ristrutturato soltanto negli anni sessanta. Questa ristrutturazione cambier\u00e0 definitivamente il volto del liceo trasformandolo da scuola-convitto al definitivo liceo conosciuto oggi.\nLa biblioteca.\nLa biblioteca del liceo Maffei risale all'epoca napoleonica, quando fu costituita con i volumi sequestrati con gli editti imperiali ai conventi. Tali opere sono ancora oggi conservate all'interno della biblioteca e ad esse si sono aggiunte nel passare del tempo altre 25.000 opere di ogni genere ed epoca. Sono presenti incunaboli, cinquecentine, seicentine, settecentine, il Fondo risalente alla fondazione, il Fondo risalente all'Unit\u00e0 d'Italia, il Fondo del Novecento e le ultime acquisizioni. Il tutto \u00e8 suddiviso in tre compartimenti: \"Biblioteca storica\" (per i libri antecedenti il 1830), \"Biblioteca di conservazione\" (per i libri editi fra il 1830 e il 1950) e \"Biblioteca moderna\" (per i libri successivi il 1950), l'unica con disponibilit\u00e0 di prestito.\nNella biblioteca \u00e8 inoltre presente l'archivio storico, contenente i documenti e registri scolastici, del periodo compreso fra il 1807 e il 1950, e l'archivio pi\u00f9 recente, con documenti e registri risalenti al periodo compreso fra il 1950 ed oggi.\nLe sedi.\nIl liceo Maffei \u00e8 strutturato in due diverse sedi: la centrale in via Massalongo 4 e quella di via Venier 6.\nSede centrale.\nL'edificio della sede centrale, situato in pieno centro, ospita il liceo fin dalla sua fondazione nel 1807. Prima di questa data era un convento dei domenicani, la cui chiesa di pertinenza era proprio la prospiciente Sant'Anastasia. L'edificio negli anni sessanta del XX secolo, oramai obsoleto per le attivit\u00e0 didattiche, fu quasi del tutto ricostruito da zero, assumendo la forma che ha tutt'oggi.\n\u00c8 nella sede centrale che si svolgono gran parte delle attivit\u00e0 del liceo, tra cui convegni, concerti d'istituto, scuola di teatro, assemblee autogestite e giornate particolari, come il Giorno della Memoria. Inoltre la sede centrale \u00e8 centro di particolare riferimento culturale e scientifico non solo per gli interni al liceo, ma anche per le persone non frequentanti o che non lavorano nella scuola.\nQuesta sede, mentre in passato era riservata agli alunni degli ultimi tre anni, \u00e8 adesso frequentata dagli studenti di liceo classico della Comunicazione (progetto Logos), di liceo classico delle Lingue straniere, del piano di Inglese Quinquennale, del liceo classico P.S.A. (Potenziamento Storia dell'Arte) del ex liceo classico P.N.I. ora P.A.S. (Potenzimento Area Scientifica) e del Liceo Linguistico. La sede \u00e8 anche dotata di palestra, campo da calcio, chiostro, laboratori multimediale e scientifico, aule di musica e di informatica e archivi storici.\nSuccursale di via Venier.\nNella succursale di via Venier vi sono cortile con campo da adibire a pallacanestro, pallavolo o calcio, laboratori multimediale e scientifico, aule di musica e di informatica, aule speciali e una palestra.\nDagli inizi degli anni 2000, in Venier studiano gli alunni delle classi del ginnasio del liceo classico di tutti i potenziamenti e quelli dei primi due anni del liceo linguistico.\nEx succursali.\nNella succursale di via Selinunte, ceduta nell'anno scolastico 2011/2012, studiavano gli alunni del liceo linguistico, con massimo quattro lingue straniere: inglese, francese, tedesco e spagnolo, trasferitisi poi nella sede centrale e in quella succursale di via Venier.\nFu utilizzata successivamente una nuova succursale in via Ca' di Cozzi 39, che conteneva cinque classi del ginnasio; essendo temporanea, essa fu per\u00f2 lasciata alla fine dell'anno 2012 e le classi ivi ospitate furono trasferite, dal gennaio del 2013, nella sede di via Venier, il cui seminterrato era stato ampliato per ospitarle.\nDall'inizio dell'anno scolastico 2016-2017, la sede di via Massalongo ha subito dei lavori di ristrutturazione a causa della precariet\u00e0 e cattive condizioni che non potevano assicurare la sicurezza degli studenti; pertanto, per sopperire a tale situazione fu trovato un accordo e delle classi furono ospitate presso l'istituto \"Cangrande\". Terminati i lavori e con l'inaugurazione dell'anno scolastico 2018-2019, il disagio \u00e8 rientrato e la scuola \u00e8 tornata a utilizzare le proprie due sedi: la principale e quella di via Venier."}
{"id": "820856", "revid": "767487", "url": "https://it.wikipedia.org/wiki?curid=820856", "title": "Icositetraedro pentagonale", "text": "In geometria solida l'icositetraedro pentagonale \u00e8 uno dei tredici solidi di Catalan.\nChiralit\u00e0.\nL'icositetraedro pentagonale \u00e8 un poliedro chirale: non \u00e8 cio\u00e8 equivalente alla propria immagine riflessa. Per questo motivo esistono due versioni dell'icositetraedro pentagonale, dette \"destrogira\" e \"levogira\". Dei tredici solidi di Catalan, l'unico altro solido chirale \u00e8 l'esacontaedro pentagonale.\nDualit\u00e0.\nIl poliedro duale dell'icositetraedro pentagonale \u00e8 il cubo simo. Anch'esso \u00e8 un poliedro chirale.\nSimmetrie.\nIl gruppo delle simmetrie dell'icositetraedro pentagonale \u00e8 uguale al gruppo ottaedrale formula_1 delle simmetrie del cubo (e dell'ottaedro) che preservano l'orientazione. \u00c8 lo stesso gruppo delle simmetrie del cubo simo.\nAltri poliedri.\nI 6 vertici dell'icositetraedro pentagonale con valenza 4 sono anche vertici di un ottaedro."}
{"id": "820858", "revid": "28402", "url": "https://it.wikipedia.org/wiki?curid=820858", "title": "Seconda Torre di San Marino", "text": ""}
{"id": "820864", "revid": "1748167", "url": "https://it.wikipedia.org/wiki?curid=820864", "title": "Renata", "text": "Origine e diffusione.\n\u00c8 la forma femminile di Renato, derivante dal latino \"renatus\" (\"rinato\", \"risorto\", \"nato nuovamente\"). Era un nome tipicamente cristiano, che veniva adottato dai catecumeni per sottolineare la loro \"nuova nascita\" nella fede appena abbracciata.\nOnomastico.\nL'onomastico si pu\u00f2 festeggiare il 28 marzo in memoria della beata Renata Maria (Ren\u00e9e-Marie) Feillatreau, laica, una dei martiri di Angers uccisi durante la rivoluzione francese, oppure lo stesso giorno della forma maschile."}
{"id": "820866", "revid": "36426", "url": "https://it.wikipedia.org/wiki?curid=820866", "title": "Il Pollaiolo", "text": ""}
{"id": "820867", "revid": "11497", "url": "https://it.wikipedia.org/wiki?curid=820867", "title": "Dialogo tra le religioni", "text": ""}
{"id": "820868", "revid": "53588", "url": "https://it.wikipedia.org/wiki?curid=820868", "title": "Neo-catecumenali", "text": ""}
{"id": "820872", "revid": "74801", "url": "https://it.wikipedia.org/wiki?curid=820872", "title": "Eksj\u00f6 (comune)", "text": "Eksj\u00f6 \u00e8 un comune svedese di abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "820874", "revid": "117647206", "url": "https://it.wikipedia.org/wiki?curid=820874", "title": "Trasporti in Lussemburgo", "text": "Questa voce raccoglie le principali tipologie di trasporti in Lussemburgo.\nPolitica sui prezzi.\nNel 2020, il granducato ha deciso di rendere gratuiti, per tutti i passeggeri, i tram, gli autobus e i treni. Questa scelta \u00e8 stata fatta per motivi ambientali, per diminuire il traffico favorendo l'uso di tali mezzi pubblici, nonch\u00e9 come forma di sostegno per le classi meno abbienti. Resta il biglietto per i passeggeri che vogliono viaggiare in prima classe. Il Lussemburgo, con questa politica, \u00e8 il primo paese al mondo ad aver abolito il costo del biglietto di seconda classe su tutti i mezzi pubblici circolanti nel proprio territorio.\nTrasporti su rotaia.\nCompagnia ferroviaria statale: Soci\u00e9t\u00e9 Nationale des Chemins de Fer Luxembourgeois (CFL). \nRete ferroviaria.\nIn totale: 274\u00a0km (di cui 242\u00a0km elettrificati). \nReti metropolitane.\nNon sono presenti sistemi di metropolitana.\nReti tranviarie.\nLa capitale \u00e8 dotata di una linea tranviaria, per un'estensione di 4.9 km.\nTrasporti su strada.\nRete stradale.\nStrade pubbliche: in totale 30189\u00a0km \nReti filoviarie.\nNon sono presenti sistemi filoviari.\nAutolinee.\nIn tutto il territorio sono presenti 3 aziende pubbliche e 41 private che gestiscono trasporti urbani, suburbani, interurbani e turistici esercitati con autobus.\nIdrovie.\nSono presenti 37\u00a0km di acque navigabili: canalizzazione del fiume Mosella.\nTrasporti aerei.\nCompagnie aeree nazionali: 1 (Luxair).\nAeroporti.\nIn totale: 2 (dati 2002)\na) con piste di rullaggio pavimentate: 1 \nb) con piste di rullaggio non lastricate: 1 \nEliporti.\nIn totale: 1 (dati 2002)\nAltri progetti.\n "}
{"id": "820875", "revid": "88740", "url": "https://it.wikipedia.org/wiki?curid=820875", "title": "Concord", "text": ""}
{"id": "820878", "revid": "767487", "url": "https://it.wikipedia.org/wiki?curid=820878", "title": "Canzone d'autore (Pierangelo Bertoli)", "text": "Canzone d'autore \u00e8 un album di Pierangelo Bertoli pubblicato nel 1987.\nIl disco.\nL'album contiene soltanto due brani di Bertoli, \"In fondo all'anima\" e \"Ottantasette\", mentre gli altri nove sono una selezione di classici della canzone d'autore italiana e di suggestivi pezzi di artisti giovani ancora sconosciuti al grande pubblico.\nTra i primi si segnalano \"Bartali\" di Paolo Conte, \"Vedrai, vedrai\" di Luigi Tenco, \"Un giudice\" di Fabrizio De Andr\u00e9 e \"Sfiorisci bel fiore\" di Enzo Jannacci. Tra i secondi vanno segnalati \"Barbablu\" del cantautore mantovano Luca Bonaffini e \"Casual Soppiat swing\" di Claudio Sanfilippo, autore creativo e raffinato che collaborer\u00e0 successivamente con Mina e con Eugenio Finardi.\nQuesto lavoro discografico permette a Bertoli di esprimere la sua \"vocazione\" di cantante ed interprete capace di fare propri brani non suoi con esecuzioni coinvolgenti.\nQuanto ai brani firmati da Bertoli, \"In fondo all'anima\" \u00e8 una delicata ed intensa ballata d'amore mentre \"Ottantasette\" \u00e8 una ballata di protesta segnata da amare riflessioni sull'incapacit\u00e0 delle persone a vivere compiutamente la democrazia come partecipazione e sulla sottile influenza dei mass media nell'inculcare bisogni ed aspirazioni fittizie che impediscono una vera presa di coscienza."}
{"id": "820889", "revid": "27723", "url": "https://it.wikipedia.org/wiki?curid=820889", "title": "Prosper Mathieu Henry", "text": ""}
{"id": "820890", "revid": "1642162", "url": "https://it.wikipedia.org/wiki?curid=820890", "title": "Brustico", "text": "Il brustico \u00e8 un piatto tipico di alcune zone della Toscana e dell'Umbria. In particolare delle zone del lago di Chiusi, del lago di Montepulciano e della parte occidentale del lago Trasimeno.\nSi tratta, solitamente, di pesce persico abbrustolito sulla brace di canna lacustre. Particolare \u00e8 il suo odore di fumo dato dai cannicci umidi usati per la cottura. \nIl pesce \"abbrusticato\" viene servito senza lisca in piccoli pezzetti, condito con olio extra vergine d'oliva a crudo, poco aceto, sale e pepe. \nOrigine del nome.\nIl termine brustico deriva dal toscanismo \"abbrustic\u00e0\" (abbrusticare, abbrustolire).\nOrigine.\nIn molti riportano che sia una ricetta di origine etrusca, legata ai riti di questo popolo che aveva un consistente nucleo cittadino nella citt\u00e0 di \u2019\u2019Chamars\u2019\u2019, l\u2019odierna Chiusi.\nDi certo c'\u00e8 qualcosa di rituale nel modo in cui per secoli hanno usato cuocere il pesce di lago sul fuoco vivo di canne e giunchi sia i pescatori di questi laghi sia i lavoratori (che spesso erano gli stessi pescatori) autorizzati alla raccolta delle piante usate per impagliare sedie e fiaschi che nascevano ai margini del lago ma anche e soprattutto nelle zone di impaludamento cui questi laghi (soprattutto quello di Chiusi) tendono.\nProcedimento.\nI pesci usati sono i piccoli lucci, le scardole, i boccaloni. e soprattutto i persici reali. Questi vengono posti vivi su delle grate appoggiate su fascine di cannucce e giunchi con le quali viene creato un fal\u00f2. I perci vengono lasciati carbonizzare esternamente. Quindi vengono raschiate con una spugnetta metallica le squame carbonizzate e, una volta tolte le lische, i pesci vengono suddivisi in filetti. Posti sul piatto vengono conditi con sale, pepe, olio extravergine di oliva e qualche volta con un po\u2019 di aceto."}
{"id": "820892", "revid": "1728", "url": "https://it.wikipedia.org/wiki?curid=820892", "title": "Torrente Rea", "text": ""}
{"id": "820893", "revid": "77358", "url": "https://it.wikipedia.org/wiki?curid=820893", "title": "Jimmy Hendrix", "text": ""}
{"id": "820901", "revid": "1442080", "url": "https://it.wikipedia.org/wiki?curid=820901", "title": "Universit\u00e0 di Warwick", "text": "Luniversit\u00e0 di Warwick (pronuncia /\u02c8w\u0252\u0279\u026ak/) \u00e8 un'universit\u00e0 con sede a Coventry, in Gran Bretagna, fondata nel 1965.\nStruttura.\nL'ateneo \u00e8 organizzato nelle seguenti facolt\u00e0:\nCampus.\nNel mese di settembre 2014, la \"Warwick business school\" ha inaugurato il suo secondo campus all'interno dello Shard di Londra; il campus \u00e8 altres\u00ec dotato di ampi spazi verdi e di un \"arts centre\".\nCritiche.\nIl modello Warwick incentrato sulle commercializzazione delle attivit\u00e0 accademiche \u00e8 stato criticato da Edward Palmer Thompson, professore di storia presso l'ateneo, sul quale scrisse un libro nel 1971, intitolato \"Warwick University Ltd\"."}
{"id": "820903", "revid": "125667601", "url": "https://it.wikipedia.org/wiki?curid=820903", "title": "Bomba carta", "text": "La bomba carta \u00e8 un ordigno esplosivo o petardo molto rudimentale, a base di polvere pirica,flash oppure nera (questi ultimi sono tutti tipi di polvere da sparo), normalmente ricavata da petardi o cartucce. Deve il nome al materiale di cui \u00e8 composto l'involucro esterno, anche se non sempre viene utilizzato del cartone o altro materiale cartaceo per la sua realizzazione: difatti, possono essere usati anche involucri in PVC, che hanno una resistenza all'espansione superiore rispetto alla carta, sfruttando cos\u00ec il picco massimo di energia della polvere contenuta nella bomba. In questo modo, la polvere, incendiandosi, espande il materiale fino al massimo e rilascia all'istante un quantitativo di energia relativamente elevato.\nLa bomba \u00e8 composta solitamente da un cartoccio in carta da imballaggio o cartoncino, sagomato a cilindro, riempito con una quantit\u00e0 variabile di polvere da sparo (tra i 20 e i 300 grammi), chiuso ad una estremit\u00e0 e dotato all'altra estremit\u00e0 di una miccia, che fa da innesco e la cui lunghezza regola il ritardo nell'esplosione.\nLa bomba carta, nonostante sia un ordigno illecito in Italia (vista la quantit\u00e0 di esplosivo contenuta e la fattura artigianale), ha avuto una discreta diffusione a partire dagli anni settanta, poich\u00e9 \u00e8 di facile realizzazione, di piccole dimensioni ed economica e pu\u00f2 arrivare ad avere effetti abbastanza violenti, specialmente su strutture. Per questi motivi \u00e8 diventata parte dell'arsenale dei gruppi eversivi e delle tifoserie ultras pi\u00f9 fanatiche, nonch\u00e9 degli \"artificieri di Capodanno\".\nL'effetto dell'esplosione \u00e8 limitato ad una semplice deflagrazione, eventualmente accompagnata da vampe o spruzzi di polvere infuocata se non \u00e8 sufficientemente innescata. Al contrario della bomba molotov, si tratta di un ordigno inteso non ad appiccare fuoco, bens\u00ec a provocare danni o semplicemente creare un grande botto, dato che gli effetti sonori sono molto maggiori di quelli distruttivi.\nLe bombe carta realizzate da mani esperte sono, comunque, in grado di sprigionare una potenza notevole.\nCostruire una bomba carta \u00e8 un'operazione delicata e pericolosa dato che forti scariche elettrostatiche e manipolazioni inesperte possono far esplodere l'ordigno nelle mani di chi lo fabbrica. Anche l'utilizzo di questo tipo di bomba \u00e8 un'operazione molto rischiosa, dato che la stessa natura artigianale dell'ordigno non d\u00e0 garanzie sulla lunghezza della miccia, sulla sua qualit\u00e0 e rapidit\u00e0 di combustione, mettendo a rischio l'incolumit\u00e0 del maneggiante."}
{"id": "820906", "revid": "5296", "url": "https://it.wikipedia.org/wiki?curid=820906", "title": "Sistema bicamerale", "text": ""}
{"id": "820916", "revid": "1555966", "url": "https://it.wikipedia.org/wiki?curid=820916", "title": "Il vuoto", "text": "Il vuoto \u00e8 il venticinquesimo album musicale di Franco Battiato, pubblicato il 9 febbraio 2007 dalla Universal Music.\nTutte le musiche sono di Franco Battiato, molti testi dello stesso Battiato e di Manlio Sgalambro. \"Era l'inizio della primavera\" \u00e8 una romanza di Tchaikovsky con testo di Toltstoj.\nDal disco vengono estratti il singolo digitale \"Il vuoto\" e i singoli radiofonici \"Aspettando l'estate\" e \"Niente \u00e8 come sembra\".\nLa versione in download digitale contiene due tracce aggiuntive: un remix de \"Il vuoto\" e un'interpretazione dal vivo di \"Come Away Death\", registrata il 14 novembre 2005 al Teatro degli Arcimboldi di Milano.\nTracce.\nTesti di Franco Battiato e Manlio Sgalambro, musiche di Franco Battiato, tranne dove indicato."}
{"id": "820917", "revid": "287204", "url": "https://it.wikipedia.org/wiki?curid=820917", "title": "2390 Nezarka", "text": ""}
{"id": "820920", "revid": "287204", "url": "https://it.wikipedia.org/wiki?curid=820920", "title": "2397 Lappajarvi", "text": ""}
{"id": "820923", "revid": "1528507", "url": "https://it.wikipedia.org/wiki?curid=820923", "title": "Economia della Slovenia", "text": "La Slovenia gode sia di prosperit\u00e0 che di stabilit\u00e0, con un PIL pro capite sostanzialmente alto, rispetto alle altre economie dell'Europa centrale.\nStoria.\nBench\u00e9 comprendesse solo un tredicesimo della popolazione della Jugoslavia, la Slovenia era la pi\u00f9 produttiva delle repubbliche della Jugoslavia, con un quinto del suo PIL e un terzo delle esportazioni della ex-Jugoslavia. Questo le permise, una volta ottenuta l'indipendenza nel 1991, di sviluppare una prospera economia e un forte mercato di scambi commerciali con l'Occidente.\nDopo l'indipendenza, l'economia slovena ha dovuto affrontare due problemi principali: la perdita del mercato jugoslavo e la reintroduzione di un'economia di mercato con l'obiettivo principale di generare profitti.\nLa Slovenia \u00e8 riuscita a passare relativamente bene il passaggio dal mercato Jugoslavo a quello dei mercati esteri pi\u00f9 esigenti. La pi\u00f9 grande differenza era che, nel periodo socialista Jugoslavia, l'enfasi maggiore veniva data all'industria mineraria e meccanica, mentre i servizi non occupavano una programmazione importante. Al momento dell'indipendenza la Slovenia ha registrato un calo significativo della produzione industriale, ci\u00f2 ha comportato un aumento della produttivit\u00e0, il che significa che non ha avuto conseguenze importanti. Cos\u00ec la Slovenia non \u00e8 pi\u00f9 un paese industriale ma un paese post-industriale, in cui vivono pi\u00f9 persone delle attivit\u00e0 dei servizi che non dell'industria.\nLa Slovenia ha intrapreso la diversificazione dei suoi commerci e la sua integrazione con l'Occidente. La Slovenia \u00e8 uno dei membri fondatori dell'OMC, ader\u00ec alla CEFTA nel 1996 per uscirne al momento del suo ingresso nell'Unione europea il 1\u00ba maggio 2004. Il 1\u00ba gennaio 2007 introdusse l'euro che circol\u00f2 assieme al tallero fino al 14 gennaio.\nLa Slovenia \u00e8 anche membro dell'organizzazione internazionale Iniziativa Centro Europea.\nI vari comparti dell'economia.\nIl settore legato all'industria \u00e8 ancora il pi\u00f9 significativo, all'interno dell'economia di questa nazione, occupando il 40% del PIL. In particolar modo sono sviluppati l'industria siderurgica e del legno, mentre sono in forte crescita l'industria elettronica, di elettrodomestici e trasporti.\nL'agricoltura occupa il 6% del PIL (in particolar modo grano e granturco).\nDegno di nota \u00e8 il grande proliferare di imprese di import/export grazie alla posizione strategica della nazione, che ne ha determinato sempre un crocevia. Il settore del commercio, in generale, contribuisce al 10,8% del PIL.\nMaggiori partner commerciali.\nLa Slovenia ha come maggiore partner commerciale l'Unione Europea. In particolare Italia, Germania e Francia. Notevole l'interscambio con la Croazia e la Bosnia ed Erzegovina."}
{"id": "820926", "revid": "287204", "url": "https://it.wikipedia.org/wiki?curid=820926", "title": "2429 Schurer", "text": ""}
{"id": "820927", "revid": "287204", "url": "https://it.wikipedia.org/wiki?curid=820927", "title": "2464 Nordenskiold", "text": ""}
{"id": "820933", "revid": "287204", "url": "https://it.wikipedia.org/wiki?curid=820933", "title": "2479 Sodankyla", "text": ""}
{"id": "820934", "revid": "287204", "url": "https://it.wikipedia.org/wiki?curid=820934", "title": "2481 Burgi", "text": ""}
{"id": "820940", "revid": "287204", "url": "https://it.wikipedia.org/wiki?curid=820940", "title": "2486 Metsahovi", "text": ""}
{"id": "820941", "revid": "219110", "url": "https://it.wikipedia.org/wiki?curid=820941", "title": "Locomotiva FS 980", "text": "La locomotiva Gruppo 980 \u00e8 una locotender a vapore per ferrovie a scartamento normale con cremagliera.\nHa rodiggio 0-3-0 ed era in uso alle Ferrovie dello Stato italiane.\nStoria.\nLe locomotive del gruppo 980, acquisite per assicurare la trazione dei treni nella tratta a cremagliera della linea Cecina\u2013Volterra, furono costruite, in numero di 12 esemplari, dalla SLM di Winterthur, la prestigiosa fabbrica svizzera di locomotive a vapore che gi\u00e0 a quel tempo era una delle aziende leader nella fabbricazione di macchine per ferrovie a cremagliera. Quattro locomotive vennero costruite nel 1908 e assegnate al Deposito locomotive di Pisa, mentre altre otto macchine vennero consegnate a partire dal 1912; dopo il 1915, a seguito dell'apertura all'esercizio della Paola\u2013Cosenza, otto di queste locomotive andarono a far parte della dotazione del Deposito locomotive di Cosenza.\nQuesto tipo di locomotiva ha lavorato sulla linea Saline-Volterra fino al 1958, data in cui questa tratta fu chiusa e smantellata.\nOggi ne rimane un solo esemplare, la 980-002, custodita nel Museo Nazionale Ferroviario di Pietrarsa a Napoli.\nTecnica.\nLe locomotive del gruppo 980 erano della macchine a vapore saturo a doppia espansione.\nAvevano una potenza continuativa, alla velocit\u00e0 di 30\u00a0km/ora, di 440 hp, con uno sforzo di trazione massimo di 10.000\u00a0kg e una prestazione di 70 tonnellate a 10\u00a0km/orari sulla pendenza del 100 per mille.\nIl peso, a pieno carico, in servizio delle 980 con 4,2 metri cubi di acqua e 1 tonnellata di carbone era di 44,4 tonnellate, che scendevano a 40,3\u00a0t. con le scorte al minimo. Il peso aderente era coincidente con i due valori essendo la locomotiva a \"piena aderenza\".\nIl meccanismo della distribuzione era del tipo Walschaerts con distributori a cassetto tipo Trick. Il diametro delle ruote motrici era di 1.040\u00a0mm a cerchioni nuovi.\nLa velocit\u00e0 massima della locomotiva era di 40\u00a0km/orari nell'esercizio normale e di 15\u00a0km/orari nei tratti armati a dentiera.\nLa frenatura era assicurata da quattro tipi di freno sulla locomotiva e uno agente sul treno:\nLe locomotive erano fornite di apparecchiature per il riscaldamento a vapore del treno."}
{"id": "820942", "revid": "436907", "url": "https://it.wikipedia.org/wiki?curid=820942", "title": "Nobilt\u00e0 di strada", "text": "Nobilt\u00e0 di strada \u00e8 il terzo album in studio del rapper italiano Inoki, pubblicato il 16 febbraio 2007 dalla Warner Music Italy.\nDescrizione.\nAnticipato dal singolo \"Sentimento reciproco\", in questo album Inoki si \u00e8 avvalso di numerose collaborazioni per i suoi brani: G-Max dei Flaminio Maphia, il Turco e Lady Tambler ma anche di produzioni di Bassi Maestro, Big Aim &amp; Yaki, DJ Skizo della Alien Army e Bonnot degli Assalti Frontali."}
{"id": "820949", "revid": "1305772", "url": "https://it.wikipedia.org/wiki?curid=820949", "title": "Eggregora", "text": "Nell'occultismo, una forma-pensiero si riferisce a un'entit\u00e0 incorporea emanata da una o pi\u00f9 persone in grado di influenzare i loro stessi pensieri e attitudini; se creata attraverso particolari metodi di meditazione collettiva viene utilizzato maggiormente il termine eggregora o egregore (dal greco antico \u1f10\u03b3\u03c1\u03ae\u03b3\u03bf\u03c1\u03bf\u03c2, il cui significato originario, \u00abguardiano\u00bb, sembra essersi confuso con quello di \u00abgregario\u00bb, o \u00abseguace passivo di un gruppo\u00bb).\nSempre secondo svariati filoni dell'esoterismo, le eggregore possono essere create pure inconsapevolmente da un pensiero ossessivo, e in tal caso si parla pi\u00f9 comunemente di forme-pensiero \"elementali\", cio\u00e8 di esseri conosciuti anche nella mitologia, comprendenti ad esempio le Lamie. Se negative, possono nuocere alla persona di cui sono parassite, sottraendole energia vitale.\nOrigine del termine.\nDalla parola greca proviene il concetto di grigori, termine utilizzato nella letteratura giudaica per indicare angeli o demoni, da cui sarebbe discesa la razza gigante dei Nephilim. La parola \u1f10\u03b3\u03c1\u03ae\u03b3\u03bf\u03c1\u03bf\u03b9 compare nella \"Septuaginta\", cos\u00ec come nel \"Libro dei Giubilei\" e nel \"Libro di Enoch\".\nL'equivalente latino \u00e8 stato attribuito ad \"egregius\", che significa \u00abnotevole\u00bb, \u00abillustre\u00bb, \u00abeccezionale\u00bb.\nIl termine odierno \"egregoro\" apparve nel 1857 in lingua francese negli scritti di Victor Hugo, che lo utilizz\u00f2 nella sua \"Leggenda dei secoli\" (1859) sia come aggettivo che come sostantivo.\nIn ambito ermetico-esoterico si deve invece a Eliphas L\u00e9vi l'uso di \"eggregore\" nel senso di forma-pensiero collettiva. Ren\u00e9 Gu\u00e9non contest\u00f2 il fatto che l'ambito psichico comunitario a cui si riferiva tale significato non comportava alcunch\u00e9 di spirituale, e ancor meno di iniziatico, ma consisteva in una semplice emanazione della psiche individuale in un'entit\u00e0 di gruppo.\nDescrizioni.\nSecondo Ren\u00e9 Gu\u00e9non, l'Eggregora pu\u00f2 effettivamente essere creata intenzionalmente, con lo scopo di dirigere determinate energie psichiche, scaturite durante particolari ed arcane operazioni rituali, ma egli considerava questi aspetti come assolutamente secondari rispetto allo scopo principale delle organizzazioni religiose, spirituali, e soprattutto iniziatiche, che mirano a conferire delle qualit\u00e0 superiori di ordine autenticamente sopraindividuale, trascendenti il livello meramente psichico e corporeo.\nPer il resto, la maggior parte delle descrizioni delle funzioni di un'eggregore proviene dagli ambienti della societ\u00e0 teosofica fondata da Helena Petrovna Blavatsky nel 1875.\nEsse riguardano egregori negative, simili a larve psichiche aleggianti attorno all'individuo che le ha create, tali per cui ogni tipo di assuefazione o dipendenza da droghe, alcool, lussuria, autoconvincimenti o anche qualunque coazione a ripetere, \u00e8 dovuto a questa sorta di parassiti astrali che ricercano il proprio nutrimento; solo se questo venisse loro negato si provocherebbe la loro distruzione o allontanamento.\nVe ne possono tuttavia essere anche di positive, come quelle nate ad esempio da una fervente preghiera collettiva, da una terapia di gruppo, da un'energia di guarigione o in generale da un rituale che pu\u00f2 essere di natura sciamanica.\nLe forme-pensiero secondo Besant e Leadbeater.\nIl tema fu affrontato in particolare da due dei principali esponenti del movimento teosofico, Annie Besant e Charles Webster Leadbeater, nel loro libro \"Le forme pensiero\" del 1901. Secondo costoro, le forme-pensiero sono una sorta di vibrazione emanata da un individuo o da un gruppo, che continua a vivere di vita propria, alimentandosi dello stesso tipo di pensieri da cui sono state generate, inducendo perci\u00f2 le persone con cui entrano in contatto a continuare a svilupparli.\nLa persona che ne \u00e8 vittima si troverebbe cos\u00ec sottomessa a ripetuti schemi di pensiero, proiezioni mentali o inclinazioni psicologiche, restandone imprigionata.\nCon l'ausilio di alcuni disegni acclusi nel libro, Besant e Leadbeater illustrano i principi con cui si formano queste entit\u00e0: \nQuanto alla forma poi, Besant e Leadbeater distinguono tre tipi di forme-pensiero: \nLe forme-pensiero in antroposofia.\nRudolf Steiner, seguace della dottrina teosofica ma in seguito distaccatosene per fondare il movimento antroposofico, descrisse varie forme-pensiero, sia benefiche che malefiche. Si tratta per lui di entit\u00e0 elementali, come gli spiriti della natura presenti nei quattro elementi, ma che possono essere generate dall'uomo ed entrare a far parte del suo karma (o destino) in una vita successiva, andando a costituire la sua fisionomia, o se maligne, ostacolandone lo sviluppo animico. Le menzogne e i pensieri cattivi, specie se collettivi, porterebbero ad alimentare dei veri demoni astrali, che giungerebbero a gravare sulle atmosfere di luoghi e di comunit\u00e0 terrestri, generando anche dei fenomeni ambientali distruttivi.\nTra le altre cose, Steiner descrisse come ad esempio le forme sonore attirino esseri elementali della stessa frequenza, in grado di ripercuotersi sui pensieri umani: una musica elevata e sublime \u00e8 penetrata da entit\u00e0 buone, una disarmonica e violenta \u00e8 costituita invece da esseri mostruosi. Anche i macchinari elettro-magnetici e gli strumenti della moderna civilt\u00e0 industriale svilupperebbero schiere di elementali arimanici.\nPersino ai suoni del linguaggio corrispondono, secondo Steiner, delle forme-pensiero, come quelle prodotte anticamente dalle parole dei sacerdoti egizi per porle a guardia dell'ingresso alle piramidi.\nOgni pensiero, del resto, \u00e8 per Steiner un'entit\u00e0 viva, al quale occorre risalire per comprenderne il modo in cui esplica i suoi effetti.\nAltre descrizioni.\nSe l'eggregore viene inteso come una forma-pensiero di natura collettiva, pu\u00f2 essere assimilato per certi versi all'inconscio collettivo teorizzato da Carl Gustav Jung.\nIl concetto di \"eggregora\" come forma-pensiero di gruppo \u00e8 inoltre stato sviluppato nelle opere della Golden Dawn e della Rosacroce ed \u00e8 stato oggetto degli scritti di autori come Valentin Tomberg.\nPer Eliphas L\u00e9vi, i rapporti ideologici di forza vigenti tra le eggregore dominanti sulla Terra riflettono le relazioni astrali tra i pianeti.\nIn quest'ottica si \u00e8 sostenuto che le eggregori possano essere strumenti per agire sulla storia a livello archetipico, imprimendo mutamenti sociali e antropologici. \nGli esoteristi Omraam Mikha\u00ebl A\u00efvanhov e Peter Deunov ad esempio intendevano farsi portatori dell'eggregora della cosiddetta \u00abFratellanza Bianca Universale\u00bb, al fine di accelerare, a loro dire, l'avvento della nuova Era dell'Aquario, apportandole nutrimento con particolari simbologie e rituali.\nIn tal senso agirebbero anche le eggregore di chiese e logge massoniche, che oltre a presiedere all'insegnamento di dottrine tradizionali, svilupperebbero poteri in grado di influire, sia consciamente che inconsciamente, sull'evoluzione del mondo.\nSecondo un filone del complottismo mondialista diffusosi sul web agli inizi degli anni 2000, vi sarebbero legioni di eggregori creati da gruppi occulti di potere, ritenuti appartenenti persino a razze aliene o ad altre dimensioni, al fine di sfruttare il potenziale energetico delle persone, che subirebbero una sorta di vampirismo da parte di entit\u00e0 chiamate ad esempio dallo scrittore Carlos Castaneda \"voladores\", predatori che \u00abhanno preso il sopravvento perch\u00e9 siamo il loro cibo, la loro fonte di sostentamento. Ecco perch\u00e9 ci spremono senza piet\u00e0. Proprio come noi alleviamo i polli nelle stie\u00bb.\nRimedi.\nFra le modalit\u00e0 della terapia alternativa per liberarsi dalle forme-pensiero ossessive e negative, si ricorre a tecniche di meditazione volte a indurre un vuoto mentale, o si utilizzano ad esempio rimedi della floriterapia come \"White Chestnut\", \"Chestnut Bud\", \"Red Chestnut\", e altri."}
{"id": "820950", "revid": "228587", "url": "https://it.wikipedia.org/wiki?curid=820950", "title": "Campionati mondiali di canoa/kayak 1985", "text": "I 19esimi Campionati mondiali di canoa/kayak si sono svolti a Malines/Mechelen, in Belgio, nel 1985."}
{"id": "820951", "revid": "44516", "url": "https://it.wikipedia.org/wiki?curid=820951", "title": "Liberalibri", "text": ""}
{"id": "820962", "revid": "767487", "url": "https://it.wikipedia.org/wiki?curid=820962", "title": "L'importanza di chiamarsi Ernest", "text": "L'importanza di chiamarsi Ernest (\"The Importance of Being Earnest\") \u00e8 un film del 2002 diretto da Oliver Parker, basato sulla commedia satirica \"L'importanza di chiamarsi Ernesto\" di Oscar Wilde.\nLa pellicola vede Colin Firth e Rupert Everett nei ruoli dei protagonisti Jack e Algy, affiancati da Frances O'Connor, Reese Witherspoon, Judi Dench e Tom Wilkinson.\nNel 1952, Anthony Asquith sceneggi\u00f2 e diresse una versione della commedia di Wilde, \"L'importanza di chiamarsi Ernesto\" interpretata da Michael Redgrave, Joan Greenwood, Dorothy Tutin, Edith Evans e Margaret Rutherford.\nTrama.\nNell'Inghilterra dell'et\u00e0 vittoriana, Algernon Moncrieff ed Ernest Worthing sono due amici di vecchia data. Il primo abita in citt\u00e0 ed il secondo in campagna, ed entrambi vivono una \"vita segreta\": Algernon finge di avere un vecchio amico malato di nome Bunbury in campagna, mentre Ernest, il cui vero nome invece \u00e8 Jack, finge di avere un fratello scapestrato di nome Ernest, nome con cui appunto si presenta in citt\u00e0. Questo espediente permette loro di assentarsi dalle rispettive case e famiglie quando meglio credono.\nJack ama Gwendolen Fairfax, cugina di Algernon, e vorrebbe sposarla. La donna ricambia il sentimento, ma desidera fermamente ed esclusivamente sposare un uomo di nome Ernest. Lady Bracknell, ricca madre di Gwendolen e zia di Algernon, rifiuta per\u00f2 il fidanzamento quando scopre che Jack \u00e8 orfano, ritrovato nella borsa di un deposito bagagli ferroviario. Nel frattempo Algernon si presenta alla casa di campagna di Jack spacciandosi per lo scapestrato Ernest, e si innamora di Cecily Cardew, diciottenne di cui Jack \u00e8 il tutore. Anche Cecily \u00e8 convinta che amer\u00e0 un uomo di nome Ernest.\nQuando Gwendolen raggiunge la casa di campagna del \"suo\" Ernest, conosce Cecily e dopo un iniziale equivoco su Ernest, le due scoprono che n\u00e9 Algernon n\u00e9 Jack si chiamano in realt\u00e0 cos\u00ec. Anche Lady Bracknell giunge alla dimora di campagna di Jack, e intima a Gwendolen di fare ritorno a casa. Algernon le comunica l'intenzione di sposare Cecily, e quando la zia apprende l'entit\u00e0 della rendita della giovane, accetta le nozze. \u00c8 per\u00f2 Jack a rifiutare il permesso, almeno fino a quando la donna non gli conceder\u00e0 la mano di Gwendolen.\nCasualmente per\u00f2 Lady Bracknell riconosce in Miss Prism, ora istitutrice di Cecily, la bambinaia dei figli della propria sorella (la madre di Algernon), rivelando che anni addietro era scomparsa con il nipotino appena nato. Miss Prism ammette una leggerezza costata la scomparsa del piccolo, perduto in una stazione ferroviaria: questo svela che quel piccolo era proprio Jack, fratello minore di Algernon, e cos\u00ec Lady Bracknell autorizza finalmente le nozze.\nSe Jack pu\u00f2 sposare Gwendolen, Algernon potr\u00e0 impalmare Cecily: l'unico dubbio che rimane \u00e8 quello del vero nome di battesimo dell'ex trovatello. Lady Bracknell dice che fu battezzato come il padre ma non ricorda il nome del cognato (che tutti in famiglia chiamavano \"Il Generale\"), e lo stesso vale per Algernon che si giustifica con un \"l'ho conosciuto appena, \u00e8 morto quando avevo tre anni\"; si \u00e8 dunque obbligati a ricorrere agli elenchi militari degli ufficiali. Worthing trova la pagina che riporta il nome del padre e annuncia a tutti i presenti che lui ha sempre saputo di chiamarsi Ernest. Con grande gioia generale, specie di Gwendolen. Ma nel libro, che lui chiude subito, vediamo invece il nome di John.\nDistribuzione.\nDistribuito da Miramax a partire dal 17 maggio 2002, il film ha incassato circa 17 milioni di dollari in tutto il mondo."}
{"id": "820974", "revid": "339392", "url": "https://it.wikipedia.org/wiki?curid=820974", "title": "Cristiada", "text": ""}
{"id": "820978", "revid": "1186766", "url": "https://it.wikipedia.org/wiki?curid=820978", "title": "Agricultural Ontology Service", "text": "Agricultural Ontology Service (AOS) o Server di concetti del Servizio di Ontologia Agricola (SOA/SC) \u00e8 un'iniziativa con l'obiettivo di strutturare e standardizzare la terminologia agricola in diverse lingue. Questa iniziativa, insieme ad altri servizi, \u00e8 pensata per essere di supporto a tutti i sistemi informativi nel campo dell'agricoltura.\nL'obiettivo del Servizio di Ontologia Agricola \u00e8 ottenere l'interoperabilit\u00e0 tra sistemi informativi sull'agricoltura. Applicare gli standards promossi attraverso il Servizio di Ontologia Agricola comporter\u00e0 una migliore indicizzazione ed un pi\u00f9 efficace reperimento delle risorse bibliografiche in ambito agricolo.\nGli scopi del Servizio di Ontologia Agricola si concretizzano assistendo i partner della comunit\u00e0 nella costruzione di ontologie. Un'ontologia (informatica) \u00e8 un sistema che contiene concetti, la definizione dei concetti e la specificazione delle relazioni tra questi. Per chi proviene dal mondo delle biblioteche, un thesaurus pu\u00f2 essere interpretato come una semplice ontologia, i. e. una gerarchia concettuale costruita da termini che sono relazionati tra loro attraverso poche relazioni molto generiche.\nUn'ontologia va oltre questa definizione, permettendo la creazione di concetti pi\u00f9 formali, pi\u00f9 specifici e di relazioni pi\u00f9 complesse come anche di vincoli e di regole.\nUn'ontologia cattura e struttura la conoscenza all'interno di un ambito, di conseguenza cattura il significato dei concetti che sono specifici dell'ambito stesso.\nQuesto significato sar\u00e0 quindi disponibile agli utenti attraverso l'uso di strumenti (i. e. applicazioni per l'indicizzazione o per la ricerca o il reperimento dell'informazione) applicati nell'ontologia.\nServizio di Ontologia (AOS) Agricola: Motivazione.\nNel settore agricolo sono numerosi i vocabolari controllati autorevoli; tra questi il Thesaurus AGROVOC della FAO, il Thesaurus CAB ed il Thesaurus della Biblioteca Nazionale dell'Agricoltura negli Stati Uniti. Tuttavia, affinch\u00e9 gli strumenti semantici siano totalmente efficaci su Internet, \u00e8 necessario rivedere il tradizionale approccio al \u201cthesaurus\u201d e muoversi verso tecniche pi\u00f9 moderne che siano pi\u00f9 adatte all'ambiente WEB, come lo sviluppo delle \u201contologie\u201d. L'ontologia, nella gestione dell'informazione, \u00e8 un concetto che sta emergendo dalle numerose iniziative del Web Semantico. In breve, nel contesto di AOS, un'ontologia pu\u00f2 essere definita come un sistema di organizzazione della conoscenza semantica che contiene i concetti ed i loro termini, le definizioni di tali concetti e termini, e la specificazione delle relazioni tra essi.\nRelazioni Ontologiche.\nLe relazioni ontologiche contribuiscono ad eliminare la necessit\u00e0 di effettuare ricerche multiple.\nAd esempio, gli utenti potrebbero essere interessati a trovare delle risorse sui vari tipi di infestazione di pomodori. Al posto di effettuare ricerche multiple per ogni tipo di infestazione (ad esempio \u201cpomodori AND virus del mosaico del pomodoro\u201d, \u201cpomodori AND avvizzimento causato da funghi\u201d) si potr\u00e0 richiedere di utilizzare una relazione ontologica formalmente definita, ad esempio \u201cagente infettivo\u201d e \u201cpomodori\u201d.\nSe ogni risorsa relativa all'infestazione dei pomodori \u00e8 stata indicizzata nel sistema utilizzando questa relazione, si potranno evitare le ricerche multiple, riuscendo a reperire semplicemente, attraverso una richiesta singola, solo le informazioni di cui si necessita.\nServer di Concetto (AOS/CS).\nIl Server di Concetto AOS \u00e8 il primo passo verso un \u201cServizio di Ontologia\u201d.\nIl Server di Concetto funzioner\u00e0 come ausilio per strutturare e standardizzare la terminologia agricola in una vasta gamma di sistemi nel settore agricolo.\nSi prevede che possa rappresentare la nascita della terminologia agricola strutturata e standardizzata.\nIl Server di Concetto fornir\u00e0 un'ontologia di base nel settore agricolo a partire dalla quale gli utenti potranno costruire ontologie pi\u00f9 dettagliate e settoriali.\nIl progetto prevede attualmente un sistema online cui si pu\u00f2 avere accesso per modellare e gestire la terminologia agricola. Manutentori selezionati si occuperanno della gestione, modellazione e manutenzione del sistema. Gli utenti pubblici potranno navigare, scaricare parte dell'ontologia o l'ontologia per intero in vari formati, oltre a consultare altri servizi (di ricerca, traduzione, etc.).\nNel tentativo di creare un Server di Concetto (CS) il thesaurus multilingue AGROVOC rappresenta il punto di partenza. \u00c8 necessario ristrutturarlo dall'attuale \u201csistema basato su termini\u201d ad un \u201csistema basato su concetti\u201d. I difetti attuali nel modello concettuale dovranno essere rivisti e sar\u00e0 necessario aggiungervi definizioni e vincoli. Inoltre, le relazioni del thesaurus tradizionale sono molto generiche e necessitano di essere raffinate.\nA questo proposito sono state identificate una serie di relazioni ontologiche di base che saranno applicate nel Server di Concetto.\nFormati.\nAttualmente si stanno considerando una serie di formati per rappresentare il Server di Concetto AOS. Il primo passo verso la realizzazione del Server di Concetto di AGROVOC \u00e8 la rappresentazione del thesaurus AGROVOC in formati basati su RDF che aumentino l'interoperabilit\u00e0 del thesaurus e siano serializzati per il Web.\n\u00c8 stato sviluppato un modello intero nell'Ontology Web Language (OWL-Linguaggio Web delle Ontologie) che servir\u00e0 come base per il Server di Concetto. Si tratta di un modello in cui concetti, termini e stringhe, come anche le relazioni tra questi, sono ben definiti. Lo sviluppo della terminologia avverr\u00e0 direttamente nel sistema basato su OWL.\nIn aggiunta saranno resi disponibili altri formati come SKOS, RDFS, TBX o il semplice testo Tag.\nAOS ed il Web Semantico.\nRelativamente all'iniziativa del Web Semantico, AOS mira ad:"}
{"id": "820979", "revid": "842", "url": "https://it.wikipedia.org/wiki?curid=820979", "title": "Blake Stone", "text": ""}
{"id": "820980", "revid": "123844574", "url": "https://it.wikipedia.org/wiki?curid=820980", "title": "David Calabria", "text": ""}
{"id": "820982", "revid": "6782977", "url": "https://it.wikipedia.org/wiki?curid=820982", "title": "Pleurotus fuscus", "text": ""}
{"id": "820985", "revid": "14691", "url": "https://it.wikipedia.org/wiki?curid=820985", "title": "Larva (occultismo)", "text": ""}
{"id": "820988", "revid": "339392", "url": "https://it.wikipedia.org/wiki?curid=820988", "title": "Hizashi Hyuga", "text": ""}
{"id": "820990", "revid": "275619", "url": "https://it.wikipedia.org/wiki?curid=820990", "title": "Hiashi Hyuga", "text": ""}
{"id": "820992", "revid": "275619", "url": "https://it.wikipedia.org/wiki?curid=820992", "title": "Hanabi Hyuga", "text": ""}
{"id": "820994", "revid": "173006", "url": "https://it.wikipedia.org/wiki?curid=820994", "title": "Proselito", "text": "Il termine proselito o \"proselita\" deriva dalla letteratura biblica e stava originalmente ad indicare lo straniero, il forestiero che risiede come estraneo in un paese altrui (come gli ebrei in Egitto, o i Cananei in Palestina dopo la conquista ebraica), sia lo straniero assimilato e divenuto quindi compatriota o correligionario.\nOrigine del termine.\nIl termine \u00abproselito\u00bb deriva dal greco \u03c0\u03c1\u03bf\u03c3\u03ae\u03bb\u03c5\u03c4\u03bf\u03c2 (da \"proserchomai\", \u201cio mi avvicino\u201d). Ricorre quattro volte nel Nuovo Testamento. Nella Septuaginta ricorre spesso come traduzione di \u05d2\u05bc\u05e8, g\u0113r. La radice ebraica \"g\u016br\" significa \"soggiornare\". \"g\u0113r\", quindi, assume il significato di \"straniero che \u00e8 venuto a stanziarsi nel territorio\", in distinzione da chi \u00e8 nativo, cio\u00e8 \"'ezr\u0101h\" come pure da \"nokhri\"\u0304 o \"ben-n\u0113kh\u0101r\", cio\u00e8 \"straniero di passaggio\" nel territorio. Nella letteratura talmudica \"g\u0113r\" sta sempre per \"proselito\" nel senso usato dal Nuovo Testamento, cio\u00e8 \"pagano che si \u00e8 convertito al Giudaismo\".\nProselito nell'Antico Testamento.\nIl giudizio sugli stranieri che vivono in Israele varia nell'Antico Testamento. La designazione di \"proselito\" si addiceva unicamente a chi aveva accettato la religione ed i costumi di Israele, passando attraverso una serie di riti di aggregazione che comprendevano la circoncisione, un'abluzione e l'offerta di un sacrificio presso il Tempio di Gerusalemme (finch\u00e9 sussisteva). Coloro che si sottomettevano a questa adesione completa ricevevano il nome di \"proseliti della giustizia\" a differenza di coloro che, pur avendo preso domicilio in Israele, avevano accettato solo i cosiddetti \"comandamenti di No\u00e8\" (praticamente l'astensione dal sangue e dalle carni soffocate) per rendere possibili i rapporti sociali con gli Israeliti.\nI proseliti erano numerosi nella diaspora.\nProselito nel Nuovo Testamento.\nIl termine proselito ricorre quattro volte nel Nuovo Testamento; una volta in Matteo 23:15 dove Ges\u00f9 si riferisce allo zelo proselitista dei Farisei ed all'influenza perniciosa che essi esercitano sui loro convertiti; e tre volte in Atti. I proseliti erano presenti a Pentecoste (Atti 2:10); Nicola, uno dei diaconi incaricati dalla chiesa primitiva a Gerusalemme, era un proselito (Atti 6:5), e dopo che l'apostolo Paolo aveva parlato nella sinagoga di Antiochia in Pisidia, molti devoti proseliti avevano seguito Paolo e Barnaba (Atti 13:43).\nQuando il Nuovo Testamento usa l'espressione \"timorato di Dio\" (\u03c6\u03bf\u03b2\u03bf\u03c5\u03bc\u03b5\u03bd\u03bf\u03c2 \u03c4\u03bf\u03bd \u03b8\u03b5\u03bf\u03bd, semitismo per \"adoratori di Dio\") e simili, si tratta di simpatizzanti o residenti che non avevano compiuto il passo dell'adesione formale al Giudaismo mediante la circoncisione (cfr. Atti 109:2,22,35; 13:16,26,43,50; 16:14; 17:4,17; 18:7)."}
{"id": "820996", "revid": "125173256", "url": "https://it.wikipedia.org/wiki?curid=820996", "title": "Senta", "text": "Senta (serbo: \u0421\u0435\u043d\u0442\u0430; ungherese e romeno: \"Zenta\") \u00e8 una citt\u00e0 della Serbia settentrionale, municipalit\u00e0 del distretto del Banato Settentrionale nel nord-est della provincia autonoma della Voivodina. \u00c8 situata nella regione geografica del Ba\u010dka.\nLa citt\u00e0 \u00e8 famosa negli annali della storia per la Battaglia di Zenta, combattuta l'11 settembre 1697 tra l'esercito imperiale guidato dal Principe e feldmaresciallo Eugenio di Savoia contro l'esercito ottomano."}
{"id": "820997", "revid": "26891", "url": "https://it.wikipedia.org/wiki?curid=820997", "title": "Real Marina Borbonica", "text": ""}
{"id": "820999", "revid": "110157", "url": "https://it.wikipedia.org/wiki?curid=820999", "title": "Novi Kne\u017eevac", "text": "Novi Kne\u017eevac (serbo: \"\u041d\u043e\u0432\u0438 \u041a\u043d\u0435\u0436\u0435\u0432\u0430\u0446\", ungherese: \"T\u00f6r\u00f6kkanizsa\") \u00e8 una citt\u00e0 e una municipalit\u00e0 del distretto del Banato Settentrionale nel nord-est della provincia autonoma della Voivodina, al confine con Ungheria e Romania."}
{"id": "821010", "revid": "486946", "url": "https://it.wikipedia.org/wiki?curid=821010", "title": "Aeroporto di Fiumicino", "text": ""}
{"id": "821012", "revid": "29863", "url": "https://it.wikipedia.org/wiki?curid=821012", "title": "Die toten hosen", "text": ""}
{"id": "821013", "revid": "819238", "url": "https://it.wikipedia.org/wiki?curid=821013", "title": "Stazione di Roma Ostiense", "text": "La stazione di Roma Ostiense \u00e8 una stazione ferroviaria di Roma gestita da Rete Ferroviaria Italiana. Terzo scalo della capitale per numero di passeggeri dopo Termini e Tiburtina, prende il nome dal quartiere in cui sorge e fu inaugurata nel 1940 su progetto dell'architetto Roberto Narducci.\nStazione passante di superficie, con 15 binari e 7 banchine, rappresenta un rilevante snodo di scambio cittadino in quanto fermata di numerose linee regionali (ad esempio con destinazione Orte verso nord-est, Viterbo e Civitavecchia verso nord-ovest e l'aeroporto di Fiumicino verso ovest), nonch\u00e9 un importante punto di passaggio della linea tirrenica sulla quale transitano i treni in provenienza da Piemonte e Liguria passanti per Pisa, sia diretti a Roma sia in prosecuzione verso altre destinazioni del Mezzogiorno d'Italia.\n\u00c8 connessa al sistema urbano di trasporti tramite le fermate di linee automobilistiche (sia di passaggio sia capilinea) dell'ATAC attestate su piazzale dei Partigiani, ove si trova il fronte dell'edificio passeggeri; inoltre un passaggio pedonale sotterraneo conduce alla fermata Piramide della linea B della metropolitana nonch\u00e9 alla stazione di Porta San Paolo della ferrovia Roma-Lido, entrambe site in piazzale Ostiense, anch'esso sede di fermate automobilistiche e della linea tranviaria 3, sempre dell'ATAC.\nStoria.\nPrima stazione.\nLa stazione attuale sostituisce la precedente fermata, attivata il 1\u00ba maggio 1911 insieme al nuovo tratto di linea tra Roma Tuscolana e Magliana. Tale impianto era posto alla progressiva chilometrica 7+353,40 da Roma Termini, disponeva di un modesto fabbricato viaggiatori e di segnalamento di protezione, consistente in dischi di 1\u00aa categoria e avviso. Il 21 ottobre 1922 venne elevato a stazione con un piazzale composto dei due binari di corsa della linea (lunghi ), 5 binari per ricevimento treni e deposito carri (il pi\u00f9 corto dei quali era lungo ), 4 per il carico diretto (capacit\u00e0 140 carri), due aste di manovra (una lato Termini e una lato Trastevere), un piano caricatore di larghezza di e di lunghezza accosto per i carri di e infine due stadere a ponte a rotaia continua della portata di ciascuna.\nIn pi\u00f9 vennero attivate due cabine con due apparati centrali idrodinamici da 25 leve ciascuno, rispettivamente alle chilometriche 6+679 (A) e 7+555 (B) per il comando centralizzato di deviatoi e dei nuovi segnali semaforici di avviso, protezione (a candeliere) e partenza nonch\u00e9 di alcuni dischetti bassi per il comando delle manovre. Inoltre la stazione venne abilitata al traffico merci a piccola e grande velocit\u00e0.\nRicostruzione.\nIn occasione della visita di Adolf Hitler a Roma, il 6 maggio 1938, fu creata una \"stazione monumentale\" per poter accogliere \"romanamente\" il dittatore tedesco. La stazione era realizzata in tubi innocenti ricoperti di pannelli di legno e stucco a simulare il travertino, le fenestrature erano invece ricoperte di vetro opaco. Fu realizzata in soli 45 giorni di lavoro. Questa visita \u00e8 ricordata nel film \"Una giornata particolare\", di Ettore Scola, che usa anche dei cinegiornali d'epoca che mostrano l'incontro tra Hitler, Vittorio Emanuele III e Benito Mussolini.\nIl viale che congiungeva la stazione con Porta San Paolo e il piazzale antistante la stazione furono per l'occasione chiamati via A. Hitler e piazzale A. Hitler. Dopo la guerra hanno preso il nome di viale delle Cave Ardeatine e Piazzale dei Partigiani.\nStruttura e impianti.\nArchitettura.\nLa stazione provvisoria progettata dell'ing. arch. Roberto Narducci e creata in occasione della visita del Cancelliere del Reich \u2013 costituita quasi per intero da un impalcato portante rivestito con pannelli riproducenti le fattezze del marmo \u2013, dati i consensi ricevuti dal regime e dallo stesso Hitler, fu sostituita dall'edificio attuale\u00a0\u2013 dalle fattezze quasi identiche \u2013, per opera dello stesso progettista, in vista dell'Esposizione Universale del 1942 (che per via della guerra non fu realizzata) e fu inaugurata il 28 ottobre del 1940.\nLa facciata \u00e8 interamente rivestita di travertino, e si apre con un porticato a pilastri. A destra un bassorilievo di Francesco Nagni rappresentante Bellerofonte e Pegaso (1940) e a sinistra una fontana (1957) con cavalli marini.\nSul pavimento sono presenti mosaici con tessere bianche e nere che raffigurano vari temi legati alla storia di Roma: da Enea che lascia Cartagine alla basilica di San Pietro in Vaticano. I mosaici sono stati realizzati su progetto di Giulio Rosso e Maria Zaffuto.\nIl piazzale esterno della stazione nel dopoguerra \u00e8 stato intitolato ai partigiani (prende infatti il nome di piazzale dei Partigiani), attualmente \u00e8 adibito a capolinea degli autobus e a parcheggio. Prima del 1990 per\u00f2 il piazzale era abbellito con dei giardini curati e con una imponente fontana circolare a zampillo costruita negli anni 50 sempre su progetto dell'ing. arch. Roberto Narducci, la fontana \u00e8 stata eliminata in occasione dei lavori di ammodernamento per i Mondiali di calcio Italia 1990, e mai pi\u00f9 ripristinata nonostante il piazzale facesse parte di un ambizioso progetto di riqualificazione comunale denominato \"Cento Piazze\".\nAir Terminal.\nAlla parte opposta rispetto ai binari c'\u00e8 il fabbricato, progetto di Julio Lafuente e Giulio Sanrocchi, inaugurato per i Mondiali di calcio Italia 1990 che doveva servire da Terminal aeroportuale per l'aeroporto di Fiumicino, all'interno del quale sono state collocate diverse attivit\u00e0 commerciali. Tuttavia, vista la posizione che aveva il terminal, distante da via Ostiense, da via Cristoforo Colombo e dall'aeroporto di Fiumicino (27 km), la frequentazione \u00e8 sempre stata abbastanza scarsa, il che ha comportato nel giro di poco tempo la chiusura dei vari negozi e il definitivo abbandono della struttura (che era collegata alla stazione Ostiense da 4 rampe di scale mobili e 2 di tapis roulant).\nIl Terminal non \u00e8 stato pi\u00f9 utilizzato ed \u00e8 caduto nel degrado diventando una specie di dormitorio per i senza tetto.\nIl 15 giugno 2009, Rete Ferroviaria Italiana (al quel tempo la proprietaria dell'immobile) vende l'Air Terminal alla societ\u00e0 Geal s.r.l. (che gi\u00e0 aveva in gestione l'immobile) che ha intenzione di realizzarvi un centro commerciale (sul modello del forum di Roma Termini) dopo aver effettuato gli opportuni interventi di manutenzione straordinaria. L'importo versato per l'acquisto dell'Air Terminal Ostiense \u00e8 stato pari a 10\u00a0820\u00a0000 euro.\nIl 17 novembre 2010 Nuovo Trasporto Viaggiatori ha deciso di utilizzare l'Air Terminal di Roma Ostiense come \"hub\" dei propri servizi per poi spostarsi successivamente a Roma Termini. La scelta \u00e8 stata motivata sia dall'intenzione di servire la zona sud della citt\u00e0 sia per evitare la congestione del nodo di Termini. La societ\u00e0 Geal s.r.l. ha quindi provveduto a iniziare i lavori per la completa ristrutturazione e ampliamento dei locali del Terminal: la superficie dell'edificio aumenter\u00e0 a 14\u00a0000\u00a0m\u00b2 e si svilupper\u00e0 su quattro livelli. Inoltre, il 21 giugno 2012 \u00e8 stato inaugurato Eataly. Verranno abbattute mura che saranno sostituite con delle vetrate e verranno fatti due nuovi parcheggi uno sotterraneo e un altro in superficie.\nPiazzale binari.\nIl piazzale si compone di 15 binari: i primi quattro sono usati per i servizi della direttrice Roma-Pisa, i binari 1 e 4 (con marciapiede) sono dedicati al servizio viaggiatori mentre i binari 2 e 3 (senza marciapiede e di corretto tracciato) sono dedicati ai treni in transito; i binari successivi vengono utilizzate dalle Ferrovie regionali 1 e 3. Il binario 15 (verso l'Air Terminal) era invece dedicato ai treni della NTV.\nMovimento.\nIl servizio passeggeri \u00e8 svolto da Trenitalia (controllata del gruppo Ferrovie dello Stato Italiane) per conto della Regione Lazio.\nTrenitalia effettua treni di tipo Regionale e Intercity.\nIl numero giornaliero delle corse gestite da Trenitalia si aggira su 390. Le principali destinazioni sono Fiumicino Aeroporto, Poggio Mirteto, Fara Sabina, Cesano, Bracciano, Viterbo Porta Fiorentina, Civitavecchia, Grosseto e Pisa Centrale.\nIl traffico passeggeri annuale medio si attesta a circa 5\u00a0800\u00a0000 unit\u00e0.\nServizi.\nLa stazione offre i seguenti servizi:"}
{"id": "821014", "revid": "1005847", "url": "https://it.wikipedia.org/wiki?curid=821014", "title": "Elezioni parlamentari in Finlandia del 1907", "text": "Le elezioni parlamentari in Finlandia del 1907 si tennero il 16 e 17 marzo per l'elezione dell'Eduskunta; si tratt\u00f2 delle prime elezioni del Paese e rappresentarono il primo caso di suffragio universale in Europa.\nFurono eletti 181 uomini e 19 donne."}
{"id": "821015", "revid": "1645873", "url": "https://it.wikipedia.org/wiki?curid=821015", "title": "Kikinda", "text": "Kikinda (in serbo \u041a\u0438\u043a\u0438\u043d\u0434\u0430; in ungherese \"Nagykikinda\"; in romeno \"Chichinda Mare\"; in tedesco \"Gro\u00dfkikinda\") \u00e8 una citt\u00e0 e un comune del distretto del Banato Settentrionale nel nord-est della provincia autonoma della Voivodina, al confine con la Romania."}
{"id": "821021", "revid": "348618", "url": "https://it.wikipedia.org/wiki?curid=821021", "title": "Kanji\u017ea", "text": "Kanji\u017ea (serbo: \"\u041a\u0430\u045a\u0438\u0436\u0430\"; ungherese: \"Magyarkanizsa\") \u00e8 una citt\u00e0 e una municipalit\u00e0 del distretto del Banato Settentrionale nel nord-est della provincia autonoma della Voivodina, al confine con l'Ungheria.\nGeografia fisica.\nIl territorio di Kanji\u017ea, amministrativamente appartiene al distretto del Banato settentrionale, ma geograficamente appartiene alla regione di Ba\u010dka. Il territorio del comune \u00e8 delimitato dal fiume Tibisco e dal comune di Novi Kne\u017eevac a est, il Comune di Senta, nel sud, il Comune di Subotica a ovest e il confine con l'Ungheria a nord.\nSuddivisione amministrativa.\nIl comune di Kanji\u017ea, include la citt\u00e0 e 12 villaggi. I villaggi sono: "}
{"id": "821023", "revid": "123815322", "url": "https://it.wikipedia.org/wiki?curid=821023", "title": "Telenova", "text": "Telenova \u00e8 un'emittente televisiva italiana nata nel 1976, con sede a Milano in via Guglielmo da Silva e con copertura regionale. \u00c8 una emittente di ispirazione cattolica, affiliata al Gruppo Editoriale San Paolo: aderisce al circuito televisivo di TV2000, del quale ritrasmette svariati programmi.\nStoria.\nNel 1976 nell'ambito delle iniziative del settimanale \"Famiglia Cristiana\" edito dalle Edizioni Paoline, uno dei periodici cattolici pi\u00f9 diffuso in Italia, nacque Noveco Tv, emittente televisiva che successivamente modific\u00f2 la propria denominazione in Telenova.\nL'ideatore di Noveco-Telenova fu don Giuseppe Zilli, seguendo la missione specifica dei Paolini di diffondere il messaggio evangelico utilizzando tutti i moderni mezzi di comunicazione sociale (a imitazione di quello che comp\u00ec San Paolo con le sue lettere apostoliche, presenti nelle sacre scritture).\nLa prima sede fu in via Giotto, a Milano, la stessa dell'editrice della rivista. I primi a gestirla furono Eligio Ermeti in veste di direttore generale e Paolo Pivetti come direttore artistico. \nNei primi anni il canale si caratterizza per la presenza del telegiornale e di trasmissioni per la famiglia (\"Cabina matrimoniale\", \"Famiglia e dintorni\"), con qualche spazio anche all'intrattenimento (con le prime apparizioni di Diego Abatantuono) e ai programmi di calcio presentati da Marco Civoli e Paola Ferrari, poi passati entrambi in Rai.\nTra i pi\u00f9 famosi personaggi che lavoravano a Telenova si ricordano Memo Remigi, Barbara d'Urso e Raffaele Pisu, ma anche Umberto Smaila e Paolo Pivetti (padre di Irene e Veronica).\nGli anni ottanta.\nPer qualche tempo Telenova adotta la denominazione T59 e trasmette programmi per i giovani come \"Hit Parade\" e \"Classifica dei ragazzi\".\n\u00c8 l'epoca delle syndication e l'emittente entra nel circuito Euro TV, da cui per\u00f2 si distacca prima della sua crisi.\nIl bacino d'utenza intanto arriva a comprendere, oltre alla Lombardia, anche una buona parte del Piemonte, del Veneto e dell'Emilia-Romagna.\nNel 1988 Telenova inizia a trasmettere i programmi del circuito Cinquestelle, una syndication presieduta da don Tommaso Mastrandrea, che nel frattempo \u00e8 divenuto direttore di Telenova. Il palinsesto quotidiano di tre ore include alcuni programmi prodotti originariamente dalla Rai e acquistati attraverso la Sacis.\nGli anni novanta.\nTra le trasmissioni di successo di questo periodo figura \"Casa Mosca\" (1996-1998), condotta da Maurizio Mosca e Umberto Smaila e \"Storie di Lombardia\".\nTra i programmi storici dell'emittente c'\u00e8 anche la trasmissione sportiva \"Novastadio\", ideata nel 1989 e condotta, dal 2002, dal direttore dello sport Gianni Visnadi e animata dalla presenza di giornalisti quali Bruno Pizzul e Franco Rossi, oltre che da ex campioni come Sandro Mazzola, Enzo Gambaro, Pierino Prati e Filippo Galli. Dal 2007 a Visnadi \u00e8 stata anche affidata la direzione delle news dell'emittente.\nNel 1998 Telenova inizia a collaborare con il canale satellitare cattolico SAT2000 (oggi TV2000) ritrasmettendo il TG2000, \"Il Grande Talk\" e altri programmi di questo canale.\nGli ultimi anni e il digitale terrestre.\nNel febbraio 2006 l'editore di Telenova, la Multimedia San Paolo, acquista anche l'emittente piemontese Telesubalpina\nCon l'avvento del digitale terrestre nel 2009 nascono quattro nuovi canali che si affiancano a Telenova:\nArea di copertura.\nLe trasmissioni di Telenova sono ricevute in Lombardia, ed inoltre nelle province dell'Emilia-Romagna e del Piemonte di Piacenza, Novara, Vercelli e Alessandria.\nLa frequenza di trasmissione \u00e8 il canale UHF 59 fra cui i pi\u00f9 importanti sono a Valcava, Campo dei Fiori, Giarolo e Ronzone.\nDall'ottobre 2008 Telenova \u00e8 anche parte del bouquet base dell'IPTV di Free, uno dei maggiori provider ADSL in francese, rendendo l'emittente lombarda disponibile gratuitamente ai clienti Free in buona parte della Francia.\nMultiplex Telenova.\nSul multiplex di Telenova sono presenti canali televisivi e radiofonici tutti in chiaro (non criptati, quindi fruibili gratuitamente)."}
{"id": "821025", "revid": "200568", "url": "https://it.wikipedia.org/wiki?curid=821025", "title": "\u010coka", "text": "\u010coka (serbo: \"\u0427\u043e\u043a\u0430\"; ungherese: \"Cs\u00f3ka\") \u00e8 una citt\u00e0 e una municipalit\u00e0 del distretto del Banato Settentrionale nel nord-est della provincia autonoma della Voivodina, al confine con la Romania."}
{"id": "821027", "revid": "287204", "url": "https://it.wikipedia.org/wiki?curid=821027", "title": "2513 Baetsle", "text": ""}
{"id": "821030", "revid": "1005847", "url": "https://it.wikipedia.org/wiki?curid=821030", "title": "Elezioni parlamentari in Finlandia del 1908", "text": "Le elezioni parlamentari in Finlandia del 1908 si tennero l'8 aprile per il rinnovo dell'Eduskunta."}
{"id": "821031", "revid": "1632387", "url": "https://it.wikipedia.org/wiki?curid=821031", "title": "AMREF", "text": "Amref Health Africa (African Medical and Research Foundation) \u00e8 una organizzazione non governativa internazionale fondata nel 1957 e tutt'oggi attiva\nche si propone di migliorare la salute in Africa attraverso il coinvolgimento attivo delle comunit\u00e0 locali. L'organizzazione si avvale principalmente di personale africano (97% circa) e destina gran parte delle proprie risorse alla formazione di personale medico in loco.\nAmref \u00e8 attiva in Etiopia, Kenya, Sudafrica, Tanzania, Uganda e Sud Sudan ed \u00e8 attualmente la pi\u00f9 grande organizzazione medica senza fini di lucro del continente africano. Il servizio pi\u00f9 celebre fra quelli realizzati da Amref \u00e8 quello dei Flying Doctors, personale medico aerotrasportato che porta la propria assistenza nelle zone pi\u00f9 remote e inaccessibili dell'Africa. La divisione italiana di Amref, Amref Italia, \u00e8 stata fondata nel 1987; dal 2007 fa parte di AGIRE.\nStoria.\nAmref Health Africa fu fondata nel 1957 da tre chirurghi: il britannico Michael Wood, il neozelandese Archibald McIndoe e lo statunitense Tom Rees. All'epoca, Wood e McIndoe abitavano in Kenya, nei pressi del Kilimanjaro, e avevano dunque un'esperienza diretta delle condizioni dell'assistenza medica nell'Africa Orientale: un dottore per ogni 30.000 persone, pochissime strutture ospedaliere in pessime condizioni, moltissime aree rurali praticamente irraggiungibili a causa della mancanza di strade. Wood, McIndoe e Rees iniziarono il loro progetto finanziando e creando un servizio di Flying Doctors.\nGradualmente, il servizio offerto da Amref divenne noto alle popolazioni locali, molte delle quali si attivarono per costruire piste d'atterraggio nei pressi dei villaggi; al contempo, l'attivit\u00e0 dei Flying Doctors africani inizi\u00f2 a ricevere donazioni. L'organizzazione si svilupp\u00f2 negli ultimi decenni del XX secolo aprendo filiali in molti paesi europei, inclusa l'Italia (con la creazione di Amref Italia nel 1987).\nProgetti in generale.\nAmref conduce una serie di progetti paralleli, tutti volti al miglioramento delle condizioni sanitarie dei paesi africani. Le principali aree in cui Amref opera riguardano:\nStruttura.\nAmref ha la propria sede a Nairobi, in Kenya, e filiali operative in Etiopia, Kenya, Sudafrica, Tanzania, Uganda, Zambia e Malawi. Gli uffici nei paesi occidentali, che raccolgono fondi per l'organizzazione, sono dislocati in Austria, Canada, Francia, Germania, Italia, Monaco, Paesi Bassi, Spagna, Svezia, Regno Unito e Stati Uniti d'America."}
{"id": "821034", "revid": "110157", "url": "https://it.wikipedia.org/wiki?curid=821034", "title": "Ada (Serbia)", "text": "Ada (serbo: \"\u0410\u0434\u0430\") \u00e8 una citt\u00e0 e una municipalit\u00e0 del distretto del Banato Settentrionale nel nord-est della provincia autonoma della Voivodina. \u00c8 situata nella regione geografica della Ba\u010dka, lungo le sponde del fiume Tibisco. Il nome della citt\u00e0 \u00e8 uguale sia in Serbia che Ungheria. Ada ha una popolazione di 10.546 abitanti, mentre in tutto il comune, di 18.792 abitanti (\"censimento del 2002\").\nDiede i natali al politico M\u00e1ty\u00e1s R\u00e1kosi.\nSociet\u00e0.\nEtnie e minoranze straniere.\nLa popolazione di Ada \u00e8 composta da:"}
{"id": "821035", "revid": "4711", "url": "https://it.wikipedia.org/wiki?curid=821035", "title": "Tisa", "text": ""}
{"id": "821036", "revid": "1573940", "url": "https://it.wikipedia.org/wiki?curid=821036", "title": "Sabel Tiger", "text": " \u00e8 un manga di Yukinobu Hoshino. Di ambientazione fantascientifica, raccoglie sette storie brevi ambientate nello stesso universo di \"2001 Nights\" e \"2001+5\" pubblicate in patria tra il 1980 e il 1981, riunite poi in unico volume edito nel 1987. In Italia \u00e8 stato pubblicato da Flashbook nel gennaio 2007."}
{"id": "821037", "revid": "1305772", "url": "https://it.wikipedia.org/wiki?curid=821037", "title": "Samoano", "text": ""}
{"id": "821040", "revid": "287204", "url": "https://it.wikipedia.org/wiki?curid=821040", "title": "Coka", "text": ""}
{"id": "821045", "revid": "14691", "url": "https://it.wikipedia.org/wiki?curid=821045", "title": "African Medical and Research Foundation", "text": ""}
{"id": "821046", "revid": "287204", "url": "https://it.wikipedia.org/wiki?curid=821046", "title": "Kanjiza", "text": ""}
{"id": "821048", "revid": "4711", "url": "https://it.wikipedia.org/wiki?curid=821048", "title": "Nagykikinda", "text": ""}
{"id": "821049", "revid": "4711", "url": "https://it.wikipedia.org/wiki?curid=821049", "title": "Velika Kikinda", "text": ""}
{"id": "821050", "revid": "1573940", "url": "https://it.wikipedia.org/wiki?curid=821050", "title": "Rhynchotus", "text": "Rhynchotus \u00e8 un genere di uccelli della famiglia dei Tinamidi (sottofamiglia Rhynchotinae).\nSistematica.\nIl genere comprende due specie:"}
{"id": "821051", "revid": "287204", "url": "https://it.wikipedia.org/wiki?curid=821051", "title": "Novi Knezevac", "text": ""}
{"id": "821052", "revid": "4711", "url": "https://it.wikipedia.org/wiki?curid=821052", "title": "T\u00f6r\u00f6kkanizsa", "text": ""}
{"id": "821055", "revid": "4711", "url": "https://it.wikipedia.org/wiki?curid=821055", "title": "Jozefovo", "text": ""}
{"id": "821056", "revid": "1543377", "url": "https://it.wikipedia.org/wiki?curid=821056", "title": "Satanik", "text": "Satanik \u00e8 un personaggio dei fumetti creato negli anni sessanta da Max Bunker e dal disegnatore Magnus, gi\u00e0 creatori del personaggio di Kriminal, e protagonista della omonima serie edita dall'Editoriale Corno dal 1964 al 1974. Appartenente al filone del fumetto nero italiano, di cui rappresenta il capostipite con \"Kriminal\" e \"Diabolik\", a differenza di questi ultimi introduce anche aspetti tipici del genere horror, soprattutto per la presenza di tematiche legate al soprannaturale, e una componente erotica completamente assente nelle altre due testate. Fu il primo personaggio femminile del fumetto italiano a raggiungere un successo duraturo che porter\u00e0 a pubblicare oltre duecento numeri in circa un decennio. Dal fumetto \u00e8 stato tratto un film nel 1968.\nBiografia del personaggio.\nMarny Bannister \u00e8 una giovane scienziata con il viso orribilmente sfigurato da una voglia (angioma infantile). Grazie a una pozione riesce a trasformarsi in una vamp. Per ottenere la bella vita che il suo aspetto le ha sempre negato, dopo la trasformazione nella splendida Satanik, non esita a sfruttare la propria avvenenza per irretire gli uomini e sfruttarli. Il soggetto \u00e8 chiaramente ispirato a \"Lo strano caso del dottor Jekyll e del signor Hyde\" di Robert Louis Stevenson dove lo scienziato modifica il suo aspetto fisico e la sua natura per mezzo di una pozione.\nSatanik risulta essere per l'epoca un personaggio innovativo prima di tutto per la scelta come protagonista di una donna estremamente libera ed emancipata e anche per la malvagit\u00e0 sadica con cui elimina gli uomini dopo essersi approfittata di loro. Marny Bannister \u00e8 una strega che incarna gli incubi dell'immaginario maschile di fronte ai primi segnali di emancipazione della donna. Nonostante il suo potere, Marny cela un'intima debolezza perch\u00e9 la sua trasformazione in strega \u00e8 comunque temporanea e legata all'assunzione di una pozione, poi sostituita da irraggiamenti di una speciale luce laser, i cui effetti sono di breve durata e al cui termine Marny riprende il suo originario aspetto. Il personaggio di Satanik risultava in contrasto con la morale dell'epoca pi\u00f9 di Kriminal e di Diabolik, in quanto i \"buoni\" non vincono, ma muoiono ammazzati proprio come i cattivi e l'unica che vince sempre \u00e8 una donna che ha rinunciato a qualsiasi morale per raggiungere i propri scopi.\nStoria editoriale.\nLa serie esordisce pubblicata dall'Editoriale Corno nel dicembre 1964 col primo numero intitolato \"La legge del male\", pochi mesi dopo il debutto di Kriminal in quanto l'editore, visto il successo di quest'ultimo, decise di lanciare un altro fumetto nero con protagonista una versione femminile di Kriminal, anche se con delle differenze sostanziali. Il personaggio era comunque gi\u00e0 pronto da tempo e quindi si pens\u00f2 non fosse necessario aspettare ancora. La serie \u00e8 composta da 231 albi di formato tascabile tipico del genere, pubblicati tra il 1964 e il 1974; le copertine furono realizzate tra gli altri anche da Luigi Corteggi. Per la ricorrenza del 40\u00ba anniversario \u00e8 stato successivamente pubblicato l'inedito \"Sbattito d'ali di vampiro\".\nLa serie venne pubblicata per 231 volumi dal dicembre 1964 al novembre 1974 con periodicit\u00e0 mensile dal n. 1 al n. 5, quindicinale dal n. 6 al n. 212 e di nuovo mensile dal n. 213 al n. 231. Tutte le sceneggiature sono state firmate da Max Bunker con l'esclusione dei numeri 45 e dal 51 al 55 che sono state realizzate da Erasmo Buzzacchi.\nSuccessivamente alla chiusura della testata, la serie \u00e8 stata parzialmente ristampata in nuove edizioni.\nControversie.\nA seguito di accese campagne censorie e di interrogazioni parlamentari volte a garantire la difesa della moralit\u00e0 dei giovani lettori e finalizzate alla messa al bando di queste pubblicazioni ci furono denunce e sequestri da parte della magistratura italiana. Questo spinse gli autori a modificarne alcuni aspetti, arrivando a mettere Satanik al servizio della legge, sfumando gli aspetti pi\u00f9 horror delle sue storie. Nonostante il clima censorio, una diffusa ostilit\u00e0 da parte dei benpensanti e la dicitura in copertina di \u00abfumetti per adulti\u00bb, il successo fu eclatante. Satanik arriv\u00f2 a vendere 200.000 copie mentre Kriminal arriv\u00f2 a 300.000. Dino Buzzati ammise che li leggeva: dei fumetti scrisse \u00abTecnicamente parlando, non sono male\u00bb, attribuendo loro il dono \u00abdella rapidit\u00e0 e della sintesi\u00bb, che soddisfano le esigenze del pubblico stufo di \u00abromanzi faticosi\u00bb, dove \u00abnon succede mai niente\u00bb. Leonardo Sinisgalli afferm\u00f2 di coglierne l'\u00abumorismo particolare\u00bb e il gusto del grottesco di Bunker, esaltato dal tratto originale di Magnus. I fumetti noir per adulti avevano raggiunto una propria dignit\u00e0 e riconoscimento di critica e di pubblico, capace d\u2019influenzarne gli sviluppi per gli anni a seguire. A Satanik sarebbe stato debitore in parte il fumetto erotico e soprattutto quello a sfondo occultistico, come per esempio \"Dylan Dog\".\nAltri media.\nCinema"}
{"id": "821057", "revid": "838137", "url": "https://it.wikipedia.org/wiki?curid=821057", "title": "Riferimento proiettivo", "text": "In matematica, e pi\u00f9 precisamente in geometria proiettiva, un riferimento proiettivo \u00e8 una struttura, simile a quella di base per gli spazi vettoriali, che permette di assegnare ad ogni punto di uno spazio proiettivo delle coordinate omogenee.\nDefinizione.\nSia formula_1 uno spazio proiettivo di dimensione formula_2 (cio\u00e8 formula_3 ha dimensione formula_4). Un riferimento proiettivo \u00e8 una collezione di formula_5 punti in formula_1\ntali che nessun sottoinsieme di formula_8 di questi punti \u00e8 contenuto in un iperpiano.\nChe sia con ci\u00f2 ben definito, \u00e8 garantito dal cosiddetto teorema fondamentale della geometria proiettiva.\nPropriet\u00e0.\nDal riferimento alla base.\nUn riferimento proiettivo identifica una base dello spazio vettoriale formula_3 in modo unico, a meno di un fattore moltiplicativo formula_10 (non nullo applicato a tutti i vettori della base). Tramite la base, \u00e8 quindi possibile scrivere ogni vettore di formula_3 in coordinate, e quindi ogni vettore di formula_1 in coordinate omogenee.\nPi\u00f9 precisamente, indicando con formula_13 la proiezione\nvale il fatto seguente:\nEsiste una base formula_15 di formula_3 tale che \nOgni altra base con questa propriet\u00e0 \u00e8 del tipo formula_18, per qualche formula_10 in formula_20.\nPer il loro ruolo, i punti formula_21 sono detti punti fondamentali e formula_22 \u00e8 il punto unit\u00e0.\nI punti fondamentali non sono sufficienti a determinare una base a meno di un solo fattore formula_10 \"globale\": per questo scopo \u00e8 necessario considerare anche il punto unit\u00e0.\nDalla base alle coordinate omogenee.\nTramite la base formula_24, ogni vettore formula_25 di formula_3 \u00e8 descrivibile tramite le sue coordinate, determinate dalla relazione \nLe coordinate di formula_25 sono quindi formula_29. \u00c8 quindi possibile assegnare alla sua proiezione formula_30 le coordinate omogenee \nIl fattore di arbitrariet\u00e0 formula_32 nella scelta della base non influisce nel risultato: infatti la base formula_33 fornisce le coordinate\nequivalenti alle precedenti, poich\u00e9 omogenee.\nLe coordinate omogenee dei punti formula_35 risultano essere quindi rispettivamente\nEsempi.\nRetta proiettiva.\nIn una retta proiettiva, un sistema proiettivo necessita di tre punti distinti formula_37 e formula_38, le cui coordinate saranno quindi rispettivamente formula_39 e formula_40.\nPiano proiettivo.\nIn un piano proiettivo, un sistema proiettivo necessita di quattro punti formula_41 e formula_42. Per ipotesi, tre di questi quattro punti non devono mai giacere su una stessa retta, cio\u00e8 non devono essere allineati. Le loro coordinate saranno rispettivamente formula_43, formula_44, formula_45 e formula_46."}
{"id": "821058", "revid": "130040", "url": "https://it.wikipedia.org/wiki?curid=821058", "title": "Guglielmo VIII d'Aquitania", "text": ""}
{"id": "821059", "revid": "1573940", "url": "https://it.wikipedia.org/wiki?curid=821059", "title": "Tinamotis", "text": "Tinamotis \u00e8 un genere di uccelli della famiglia Tinamidae.\nTassonomia.\nComprende le seguenti specie:"}
{"id": "821061", "revid": "1005847", "url": "https://it.wikipedia.org/wiki?curid=821061", "title": "Elezioni parlamentari in Finlandia del 1909", "text": "Le elezioni parlamentari in Finlandia del 1909 si tennero il 1\u00ba maggio per il rinnovo dell'Eduskunta."}
{"id": "821064", "revid": "392652", "url": "https://it.wikipedia.org/wiki?curid=821064", "title": "Biotipo costituzionale (Giacinto Viola)", "text": "Il biotipo costituzionale secondo Giacinto Viola indica, in biotipologia, un gruppo di esseri viventi con caratteristiche morfologiche, fisiologiche geneticamente omogenee (genotipo).\nPer quanto riguarda il campo medico, dal punto di vista morfologico, tradizionalmente sono individuati tre biotipi fondamentali:\nNell'etnologia il biotipo descrive i fenotipi rintracciabili in alcune etnie (ad esempio, biotipo mediterraneo, asiatico, ecc.)."}
{"id": "821065", "revid": "701660", "url": "https://it.wikipedia.org/wiki?curid=821065", "title": "Steatopigia", "text": "Per steatopig\u00eca si intende il carattere di spiccata lordosi lombare di alcune costituzioni fisiche e la tendenza ad accumulare adipe sui glutei e sulle cosce.\nLa steatopigia \u00e8 tipica delle donne di alcune etnie africane, come quella dei popoli di lingua khoisan, ed \u00e8 stata spesso riscontrata nelle icone femminili scolpite nel Paleolitico superiore e nel Neolitico, denominate per questo anche \"veneri steatopigie\".\nEtimologia.\nDall'unione delle parole greche \u03c3\u03c4\u03ad\u03b1\u03c1 / \"st\u00e9ar\" (= grasso) e \u03c0\u03c5\u03b3\u03ae / \"pyg\u1e17\" (= natica).\nDiffusione.\nLa steatopigia, che \u00e8 quasi sempre pi\u00f9 acuta nelle donne che negli uomini, \u00e8 una caratteristica genetica di certe popolazioni africane, come in particolare i khoisan ed i pigmei dell'Africa centrale. Nei khoisan si presenta nella sua forma pi\u00f9 tipica, spesso associata alla macroninfia (allungamento atipico delle piccole labbra), ma la steatopigia \u00e8 diffusa in molte altre popolazioni africane, come nei basters di Rehoboth dove \u00e8 associata anche al genere maschile e presso gli onge delle isole Andamane. Sembrerebbe un tratto tipico delle popolazioni originarie dall'Africa orientale (dal golfo di Aden al capo di Buona Speranza), fra cui gli hadza, i khoikhoi ed i boscimani."}
{"id": "821068", "revid": "33888", "url": "https://it.wikipedia.org/wiki?curid=821068", "title": "Meridiani Collezione", "text": "La collana I Meridiani Collezione nasce nel 2005 come pubblicazione allegata ad alcuni periodici del gruppo editoriale Mondadori (Chi, Donna Moderna, Grazia, Panorama, TuStyle e TV Sorrisi e Canzoni). Il progetto iniziale prevedeva 30 titoli, ma poi sono diventati 77 (fino alla chiusura nel 2007), proposti al prezzo di 12,90 euro contro i 55 circa della serie maggiore.\nI volumi si presentano esteriormente molto simili ai Meridiani: medesimo formato, medesimi materiali e colori, il classico cofanetto in cartoncino; unica differenza visibile \u00e8 una grossa fascia dorata sul dorso con la dicitura \"I Meridiani Collezione\" e il numero progressivo della serie. Altre sostanziali differenze si notano per\u00f2 a un'analisi pi\u00f9 attenta: le fasce segnaposto non sono pi\u00f9 in seta e la rilegatura non \u00e8 pi\u00f9 eseguita a cucitura ma a colla, inoltre il taglio superiore dei fogli non \u00e8 di colore blu.\nIl successo dell'iniziativa ha portato alla nascita, a fine 2006, di una seconda serie analoga alla prima e dedicata ai classici greci e latini con testo originale a fronte, chiamata \"I Classici Collezione\" (ad agosto 2008 pubblicati sessantacinque titoli). I volumi si distinguono per il colore rosso acceso della copertina e l'assenza della sovraccoperta trasparente in acetato, mentre restano invariati la doratura sul dorso, il cofanetto in cartoncino (seppure a colori e non in bianco e nero) e il prezzo di 12,90 euro.\nIn continuit\u00e0 estetica con le precedenti, negli anni successivi sono state proposte tre nuove serie: \"Classici del pensiero\", colore verde da marzo 2008; \"Classici della storia\", colore bordeaux da agosto 2010; \"Classici della poesia\", colore azzurro da settembre 2012."}
{"id": "821076", "revid": "327773", "url": "https://it.wikipedia.org/wiki?curid=821076", "title": "Variaghi", "text": "Con il nome Variaghi, o Vareghi, si identificano le genti norrene che migrarono dalla penisola scandinava verso sud-est.\nEsercitando le attivit\u00e0 di commercianti e pirati, e servendo come mercenari, essi vagarono per il complesso sistema dei fiumi della Russia europea giungendo fino al Mar Caspio e a Costantinopoli. I Variaghi crearono un sistema di fortezze e di stazioni commerciali dando origine al primo Stato slavo orientale, la Rus' di Kiev.\nI Bizantini, nelle loro cronache, usarono il termine Variaghi per indicare sia gli scandinavi sia gli altri gruppi germanici a essi collegati. Nella pi\u00f9 antica cronaca russa, la \"Cronaca degli anni passati\", anche gli abitanti dell'Inghilterra vengono identificati con questo nome.\nNella Rus' di Kiev.\nSecondo la pi\u00f9 antica cronaca russa, la \"Cronaca degli anni passati\", i Variaghi giunsero in quella regione intorno al IX secolo, provenendo dal mar Baltico, su invito delle trib\u00f9 guerriere slave e finniche, per portare la pace nella regione. \nNel IX secolo d.C. le trib\u00f9 slave, provenienti dalle zone paludose tra le attuali Ucraina, Polonia e Bielorussia, si erano stabilite anche nei territori a nord e a est di quelle stesse zone, e avevano fondato una serie di citt\u00e0. Ogni citt\u00e0 era al centro di un territorio ben circoscritto. Queste citt\u00e0 erano indipendenti, potevano stringere alleanze tra di loro oppure farsi la guerra, soprattutto per motivi di commercio. L'autonomia di queste citt\u00e0, dunque, non era un punto di forza, bens\u00ec di debolezza, soprattutto di fronte ai popoli delle steppe (Peceneghi e Khazari) che abitavano pi\u00f9 a sud.\nNell'862, proprio per consolidare la propria supremazia sulle altre citt\u00e0, la citt\u00e0 di Velikij Novgorod chiam\u00f2 i Variaghi:\nEssi attraversarono il Baltico (qualcuno dice che provenissero soprattutto dall'isola del Gotland) e, muovendosi lungo i fiumi, occuparono il nord e il centro delle attuali Russia e Ucraina.\nQuesta popolazione era chiamata \"Variaghi\" da Slavi e Bizantini (forse dal protogermanico \"*v\u00e1r\", \"giuramento\"), e \"Ruotsi\" dai Finni (dalla radice \"*r\u016don\", \"remare\"; le fonti slave e bizantine non usano mai il termine \"Ruotsi\").\nA capo dei Variaghi c'erano i tre fratelli Rjurik, Sineus e Truvor (nomi gi\u00e0 russificati; nelle cronache scandinave compaiono con i nomi di Hr\u0153rekr, Sikniutr e Thorwardr), che con il loro seguito posero la residenza proprio a Novgorod. I Variaghi aiutarono Novgorod a sconfiggere le altre citt\u00e0 e a sottomettere il contado, ma poi decisero di fondare sul territorio russo un loro Stato. Dopo la morte di Sineus e Truvor, rest\u00f2 il solo Rjurik: iniziava la dinastia rurikide, al potere in Russia fino al 1610.\nNell'882 Oleg, parente di Rjurik e membro del suo seguito, conquist\u00f2 da Novgorod la citt\u00e0 di Kiev. Nello spazio di vent'anni la capitale del nuovo Stato divent\u00f2 Kiev e il territorio si espanse notevolmente. Secondo la \"Cronaca degli anni passati\" Oleg fece uccidere \u00abAskold e Dir, che governavano la citt\u00e0 di Kiev come principi\u00bb. Ma chi erano questi due principi con nome germanico a Kiev? O c'era gi\u00e0 stata una spedizione, forse di pirati, forse di commercianti, di Variaghi a Kiev prima dell'862, o una parte dei Variaghi giunti a Novgorod nell'862 avrebbe poi subito proseguito, verso sud, fino a Kiev (\u00e8 l'ipotesi pi\u00f9 probabile, appoggiata da Boris Rybakov).\n\u00c8 probabile che queste prime notizie siano in parte leggendarie, ma \u00e8 storicamente assodato che intorno all'VIII secolo nei pressi del Lago Ladoga vi fosse un insediamento svedese: Aldeigjuborg (l'odierna citt\u00e0 di Staraja Ladoga). \nA differenza di quanto avvenne per i Vichinghi in Normandia e in Inghilterra, l'assimilazione fra Variaghi e Slavi fu molto rapida: 30-50 anni. Nei primi tempi i nomi dei guerrieri sono scandinavi, quelli degli strati umili sono tipicamente slavi. Ma gli uomini variaghi sposarono subito donne slave (quindi \u00e8 probabile che i Variaghi non avessero portato con s\u00e9 donne dalla Scandinavia). Nei boschi intorno a Novgorod sono state trovate un centinaio di iscrizioni su corteccia di betulla: grafemi runici per scrivere parole slave; anche questo dimostrerebbe che l'assimilazione fu molto rapida.\nIl dibattito storiografico.\nIl ruolo dei Variaghi nella storia russa fu un argomento molto dibattuto dagli storici russi del XIX secolo. \nLa posizione pi\u00f9 equilibrata \u00e8 intermedia tra le due precedenti. Non c'\u00e8 dubbio che una popolazione germanica si stabil\u00ec in quel territorio, ma non si deve esagerare questa presenza: le scoperte archeologiche ci fanno pensare a una popolazione variaga di circa 5.000 uomini guerrieri (come gi\u00e0 detto, non sappiamo se le donne fossero al seguito o fossero rimaste in Scandinavia).\nAnche il X Congresso di Studi Slavistici (tenutosi a Sofia nel 1980) adott\u00f2 la conclusione che l'arrivo dei Variaghi sia stato effettivamente una \"chiamata\": era usanza tra gli Slavi che, in un contesto di lotte, si chiamasse un principe da fuori. Le modalit\u00e0 tramandate per questa chiamata sono per\u00f2 probabilmente leggendarie: per il professor Riccardo Picchio si trattava di un modo elegante per coprire un'operazione militare; alcuni studiosi inglesi hanno messo in evidenza le analogie tra cronache anglosassoni e russe nel descrivere gli spostamenti dei Vichinghi.\nRiccardo Picchio ha notato che nella \"Cronaca degli anni passati\":\nProbabilmente, i Variaghi si assimilarono quasi nella loro totalit\u00e0 con gli Slavi nel giro di pochi decenni, ma una piccola minoranza non si sarebbe assimilata e avrebbe preso un'altra strada.\nNell'impero bizantino: la Guardia Variaga.\nOltre che mercanti e pirati, i Variaghi costituivano anche truppe di \"\u00e9lite\" per l'imperatore bizantino e persino per il califfo.\nI Variaghi fecero il loro ingresso nel mondo bizantino nell'839, quando l'imperatore Teofilo concord\u00f2 con loro l'ingaggio di alcuni mercenari per il suo esercito. \nBench\u00e9 i Variaghi stabilitisi nella Rus' di Kiev intrattenessero con i Bizantini pacifici rapporti commerciali, alcuni scorridori variaghi effettuarono razzie: le cronache ne riportano notizia relativamente agli anni 860, 907, 911, 941, 945, 971 e 1043. Il successo di queste razzie si limit\u00f2 per\u00f2 esclusivamente a convincere i Bizantini a rinnovare i trattati commerciali con i Rus', poich\u00e9 militarmente (anche grazie all'impiego del fuoco greco) la superiorit\u00e0 bizantina non fu mai in discussione.\nNel 988, quando il principe di Kiev, Vladimir I si convert\u00ec al cristianesimo ortodosso, l'imperatore Basilio II gli diede in sposa la sorella Anna in cambio di 6.000 guerrieri, che divennero la sua guardia personale, la famosa Guardia variaga. Questo reparto fu uno degli elementi pi\u00f9 combattivi e leali dell'esercito bizantino, come descrive Anna Comnena nella cronaca del regno di suo padre Alessio I. La loro arma principale era una grande ascia da battaglia da manovrare con due mani, ma utilizzavano anche spade ed archi.\nLa Guardia Variaga fu il solo reparto che combatt\u00e9 con successo nella difesa di Costantinopoli, da loro chiamata \"Miklagard\" (in norreno \"Miklagar\u00f0r\", 'Grande Citt\u00e0', in islandese \"Mikligar\u00f0ur\"), durante la Quarta Crociata. Tuttavia, dopo la caduta della citt\u00e0 nel 1204, la Guardia si disperse. Comunque almeno fino al 1404 esistono riferimenti a un corpo scelto formato da guerrieri \"nordici\", riconducibile alla Guardia Variaga del passato e non \u00e8 escluso che la fine di questo corpo speciale sia coincisa con quella dell'impero che serv\u00ec. A quel tempo la Guardia era composta da mercenari inglesi, scozzesi e normanni sia scandinavi che russi.\nUno dei pi\u00f9 famosi membri della Guardia Variaga fu il futuro re di Norvegia Harald III, conosciuto come \"Harald Hardrada\" (\"Harald lo spietato\"), che giunse a Costantinopoli nel 1035. Egli partecip\u00f2 a otto battaglie e divenne \"Akolythos\", comandante della Guardia, prima del suo ritorno in patria nel 1043."}
{"id": "821081", "revid": "547034", "url": "https://it.wikipedia.org/wiki?curid=821081", "title": "Ruma", "text": "Ruma (\u0420\u0443\u043c\u0430) \u00e8 una citt\u00e0 e una municipalit\u00e0 del distretto della Sirmia nel sud-ovest della provincia autonoma della Voivodina.\nTra i villaggi della municipalit\u00e0 una certa fama ha avuto il centro di Bu\u0111anovci, in cui nel 1999, durante la guerra del Kosovo, fu abbattuto un F-117 della NATO. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. "}
{"id": "821082", "revid": "14691", "url": "https://it.wikipedia.org/wiki?curid=821082", "title": "Aims", "text": ""}
{"id": "821083", "revid": "2730", "url": "https://it.wikipedia.org/wiki?curid=821083", "title": "\u00c9mile Ajar", "text": ""}
{"id": "821084", "revid": "34971", "url": "https://it.wikipedia.org/wiki?curid=821084", "title": "Mtab", "text": "Nei sistemi GNU/Linux Mtab \u00e8 un file di configurazione che si trova all'interno della cartella /etc (secondo lo standard FHS) ed il cui proprietario \u00e8 l'utente root.\nDescrizione.\nIl file contiene l'elenco dei file system montati sul sistema ed \u00e8 quindi strettamente collegato all'uso del comando mount, infatti la struttura di questo file \u00e8 proprio l'output del comando mount senza opzioni. Un esempio di mtab, che si pu\u00f2 vedere con codice_1, \u00e8:\ndove sono indicati, per ciascuna riga, i dispositivi e i loro punti di montaggio con le loro relative opzioni.&lt;ref name=\"open_/etc\"&gt;&lt;/ref&gt;\nQuesto file viene letto da alcuni programmi per ottenere le informazioni dei file system del sistema. Viene generato automaticamente ed \u00e8 in sola lettura per un utente normale.\nVolendo si pu\u00f2 sostituire con un link a codice_2 che mantiene le stesse informazioni."}
{"id": "821085", "revid": "110157", "url": "https://it.wikipedia.org/wiki?curid=821085", "title": "Pe\u0107inci", "text": "Pe\u0107inci (\u041f\u0435\u045b\u0438\u043d\u0446\u0438), in ungherese \"Pecsince\", \u00e8 una citt\u00e0 e una municipalit\u00e0 del distretto della Sirmia nel sud-ovest della provincia autonoma della Voivodina.\nSport.\nCalcio.\nLa squadra principale della citt\u00e0 \u00e8 il Donji Srem."}
{"id": "821091", "revid": "2730", "url": "https://it.wikipedia.org/wiki?curid=821091", "title": "Emile Ajar", "text": ""}
{"id": "821096", "revid": "1522738", "url": "https://it.wikipedia.org/wiki?curid=821096", "title": "Vicky (Due fantagenitori)", "text": ""}
{"id": "821101", "revid": "767487", "url": "https://it.wikipedia.org/wiki?curid=821101", "title": "\u0160id", "text": "\u0160id (\u0428\u0438\u0434), in ungherese \"Sid\", \u00e8 una citt\u00e0 e una municipalit\u00e0 del distretto della Sirmia nel sud-ovest della provincia autonoma della Voivodina, al confine con la Croazia. In questa citt\u00e0 \u00e8 vissuto per lungo periodo Sava \u0160umanovi\u0107, importantissimo pittore serbo del ventesimo secolo.\nMunicipalit\u00e0.\nLa municipalit\u00e0 di \u0160id comprende, oltre alla citt\u00e0 di \u0160id, i seguenti villaggi:"}
{"id": "821109", "revid": "74801", "url": "https://it.wikipedia.org/wiki?curid=821109", "title": "Stara Pazova", "text": "Stara Pazova (\u0421\u0442\u0430\u0440\u0430 \u041f\u0430\u0437\u043e\u0432\u0430), in ungherese \"\u00d3p\u00e1zova\", \u00e8 una citt\u00e0 e una municipalit\u00e0 del distretto della Sirmia nel sud della provincia autonoma della Voivodina.\nSobborghi.\nStara Pazova comprende i seguenti sobborghi in aggiunta al territorio della citt\u00e0 vera e propria: "}
{"id": "821110", "revid": "1149807", "url": "https://it.wikipedia.org/wiki?curid=821110", "title": "Watermelon Slim", "text": "Suona sia la chitarra sia l'armonica a bocca.\nBiografia.\nNato a Boston, ma cresciuto nella Carolina del Nord, Homans suona sin dagli anni settanta e si \u00e8 esibito con parecchi musicisti blues notevoli, tra cui John Lee Hooker, Robert Cray, Champion Jack Dupree, Bonnie Raitt, \"Country\" Joe McDonald, e Henry Vestine dei Canned Heat. La sua musica \u00e8 radicata nello stile del delta del Mississippi, con il suo modo di suonare il dobro con lo slide.\nTipico esecutore acustico, occasionalmente suona la chitarra elettrica. Recentemente, ha fatto un tour con gruppo di sostegno \"The Workers\". Nel 2005, Homans \u00e8 stato nominato per il prestigioso premio W.C. Handy Award for \"Best New Artist Debut\".\nLui e il gruppo inoltre sono stati nominati per sei premi Handy Awards nel 2006, in varie categorie, e per un Maple Leaf Award dalla Toronto Blues Society, sempre nel 2006, per l'album \"Watermelon Slim and the Workers\". Oltre che musicista, Homans \u00e8 laureato in giornalismo e in storia all'Universit\u00e0 dell'Oregon e in storia all'Universit\u00e0 dell'Oklahoma. Inoltre \u00e8 membro di Mensa International. \u00c8 un veterano della guerra del Vietnam."}
{"id": "821115", "revid": "1439131", "url": "https://it.wikipedia.org/wiki?curid=821115", "title": "Renault Type JM-JT e Type KR", "text": "La produzione automobilistica della Renault durante i primi anni venti era in gran parte costituita da vetture appartenenti alla serie delle \"Type J-\" o comunque da vetture ad esse correlate in quanto nate da un progetto comune. Escludendo la Type JV-1 e la Type JY, trattate a parte in quanto vetture di particolare rilievo, i restanti modelli della serie delle \"Type J-\" sono elencati di seguito con una breve descrizione.\nType JM.\nErede diretta della Type EU, ne conservava la meccanica, consistente in un motore a 4 cilindri da 2812 cm\u00b3. A differenza della sua antenata fu proposta principalmente in versione berlina, una grande berlina, quasi una limousine, lunga 4.38 m, larga 1.65 e realizzata su un telaio dal passo pari a 3.38 m.\nFu prodotta tra il 1922 ed il 1923.\nType JS.\nAssieme alle Type JY e MG fu una delle eredi delle precedenti Type HG e IQ. Era una vettura di fascia alta, realizzata principalmente in versione torpedo e coup\u00e9 de ville. Di dimensioni generose, era lunga 4.7 metri e larga 1.7. Offriva un'ampia abitabilit\u00e0, anche grazie al passo di 3.56 m. La Type JS era equipaggiata da un 6 cilindri da 4218\u00a0cm\u00b3. Fu prodotta tra il 1922 ed il 1923, come la pi\u00f9 piccola Type JM.\nType JT e KR.\nErano le eredi della Type JM. Erano due vetture di fascia alta prodotte nel solo anno 1923. Condividevano lo stesso telaio da 3.2 metri di passo, ma montavano due motori diversi. La Type JT era equipaggiata dallo stesso 4 cilindri da 2.8 litri della Type JM, mentre la Type KR montava un nuovo 4 cilindri da 3178\u00a0cm\u00b3. Furono prodotte come limousine o come torpedo."}
{"id": "821116", "revid": "1005847", "url": "https://it.wikipedia.org/wiki?curid=821116", "title": "Elezioni parlamentari in Finlandia del 1910", "text": "Le elezioni parlamentari in Finlandia del 1910 si tennero il 1\u00ba febbraio per il rinnovo dell'Eduskunta."}
{"id": "821117", "revid": "1272592", "url": "https://it.wikipedia.org/wiki?curid=821117", "title": "Elaeoselinum asclepium", "text": "L'Eleoselino \u00e8 una pianta erbacea perenne presente nel bacino del Mediterraneo e in Italia nelle regioni centro-meridionali.\nDescrizione della specie.\nL\"'Eleoselino\" ha la radice lignificata, il fusto, tipico delle ombrellifere, \u00e8 glabro con riflessi giallastri e diverse ombrelle a 8-25 raggi sparse sull'apice dei rami; le foglie erbacee sono lunghe fino a 50\u00a0cm ed hanno contorno triangolare-acuminato, con lamina 3- o 5-pennata; i fiori hanno piccoli petali gialli, stami pi\u00f9 lunghi dei petali; i frutti sono acheni doppi, ognuno dei quali con quattro ali longitudinali membranose: due dorsali sporgenti circa 1\u00a0mm, due laterali circa 3\u00a0mm.\nHabitat.\nCresce su suoli rupestri e pietrosi, in ambiente arido.\nUsi.\nLe foglie fresche venivano usate dai pastori come filtro all'interno di un imbuto per travasare il latte e contemporaneamente aromatizzarlo.\nCuriosit\u00e0.\nSulle radici di questa pianta cresce il fungo \"Pleurotus eryngii\" var. elaeoselini."}
{"id": "821118", "revid": "2039709", "url": "https://it.wikipedia.org/wiki?curid=821118", "title": "Anania e Saffira", "text": "Anania e Saffira sono due personaggi del Nuovo Testamento.\nL'episodio che li riguarda \u00e8 narrato negli Atti degli Apostoli : essi erano due anziani, marito e moglie, che, per mettersi in mostra davanti alla primitiva comunit\u00e0 cristiana, decisero di vendere un campo che possedevano e di offrire una parte del ricavato agli Apostoli, dicendo per\u00f2 che si trattava dell'intera somma.\nAnania and\u00f2 dunque a deporre il denaro ai piedi degli apostoli, ma alle domande di Pietro, che era a conoscenza dell'inganno, cadde a terra e mor\u00ec all'istante. Pi\u00f9 tardi, mentre lo portavano a seppellire, arriv\u00f2 Saffira, ignara dell'accaduto: Pietro la interrog\u00f2 ed ella ment\u00ec sul ricavato dalla vendita; subito anche lei mor\u00ec allo stesso modo.\nNella primitiva comunit\u00e0 cristiana vigeva un regime di propriet\u00e0 collettiva, nel quale era sentito l'obbligo di offrire i propri beni agli apostoli, perch\u00e9 li distribuissero a tutti (vedi Atti ); il peccato di Anania non sta tanto nel fatto che si era appropriato di una somma destinata alla comunit\u00e0 e che aveva mentito davanti agli apostoli, quanto, piuttosto, che aveva mentito allo Spirito Santo:\nNella voce \"Pietro\" del suo Dizionario Filosofico, citando anche altri studiosi, Voltaire esprime un'opinione decisamente critica nei confronti di questo episodio:\nUn commento su tale episodio \u00e8 stato pure effettuato da papa Francesco, che marted\u00ec 16/10/2018, in un'Udienza ai Seminaristi della Lombardia, risponde ad una domanda sugli scandali della chiesa:\n\u201c\u00c8 necessario che ci siano degli scandali\u201d \u2013 dice Ges\u00f9. Lo scandalo \u00e8 dall\u2019inizio della Chiesa: pensate ad Anania e Saffira, quei due che volevano truffare la comunit\u00e0: uno scandalo. Pietro ha risolto in modo chiaro lo scandalo, in quel caso: ha \u201ctagliato la testa\u201d a tutt\u2019e due. Ges\u00f9 dice che s\u00ec, \u00e8 necessario che ci siano gli scandali per vedere dove sta il tuo cuore, ma anche ammonisce: \u201cGuai, guai a voi se scandalizzate uno di questi\u201d. (http://press.vatican.va/content/salastampa/it/bollettino/pubblico/2018/10/16/0758.pdf)"}
{"id": "821120", "revid": "118834", "url": "https://it.wikipedia.org/wiki?curid=821120", "title": "Pierre-Fran\u00e7ois Biancolelli", "text": ""}
{"id": "821124", "revid": "114159260", "url": "https://it.wikipedia.org/wiki?curid=821124", "title": "Sremska Mitrovica", "text": "Sremska Mitrovica (pronuncia ; , in ungherese \"Sz\u00e1vaszentdemeter\", in tedesco \"Syrmisch-Mitrowitz\", in slovacco \"Sriemska Mitrovica\"), \u00e8 una citt\u00e0 e una municipalit\u00e0 serba del distretto della Sirmia nel sud-est della provincia autonoma della Voivodina.\nStoria.\nLa moderna citt\u00e0 \u00e8 l'antica Sirmio, residenza imperiale dell'Impero romano sotto Galerio, nel III secolo.\nFacente parte della regione di Sirmia ne segu\u00ec le vicende storiche.\nQui stette Sant'Ambrogio, come funzionario romano, tra il 365 ed il 370 (e vi ritorn\u00f2 poi anche da vescovo). \nLa citt\u00e0 posta in una zona di confine, dopo la caduta dell'Impero Romano, sub\u00ec numerose dominazioni, tra cui quella serba, ungherese, turca e austriaca.\nDopo la dissoluzione della Jugoslavia, fa parte della Serbia.\nMonumenti e luoghi d'interesse.\nLa cittadella \u00e8 stata ed \u00e8 tuttora la sede di uno dei pi\u00f9 noti complessi penitenziari in Serbia."}
{"id": "821125", "revid": "6784128", "url": "https://it.wikipedia.org/wiki?curid=821125", "title": "Eleoselino", "text": ""}
{"id": "821127", "revid": "50026", "url": "https://it.wikipedia.org/wiki?curid=821127", "title": "Tartaruga moresca", "text": ""}
{"id": "821129", "revid": "1186766", "url": "https://it.wikipedia.org/wiki?curid=821129", "title": "Albert Bierstadt", "text": " Bierstadt basava i propri dipinti - pur con notevoli \"abbellimenti\" pittorici - su fotografie da lui scattate e su oggetti, soprattutto manufatti indiani, raccolti nel corso di svariati viaggi.\nBiografia.\nNato in Prussia, Bierstadt era cresciuto negli Stati Uniti, a New Bedford, nel Massachusetts, dove la sua famiglia era emigrata quando aveva due anni e dove il padre, immigrato, aveva trovato lavoro come bottaio nell'industria di lavorazione delle balene. Dopo un inizio da autodidatta, nel 1850 aveva cominciato a lavorare come disegnatore. Nel 1853 si trasfer\u00ec per tre anni in Europa per studiare pittura, e si rec\u00f2 a D\u00fcsseldorf, presso Johann Peter Hasenclever. Quindi, tra il 1857 e il 1858, affin\u00f2 la propria tecnica di paesaggista, con un viaggio in Germania, in Svizzera e in Italia. Trascorse l'inverno a Roma e visit\u00f2 Napoli, Capri e Paestum. Tornato negli Stati Uniti d'America, nel 1858 debutt\u00f2 come pittore a New York, esponendo opere che illustravano luoghi d'Europa, come una serie di vedute del Lago di Lucerna e delle Alpi svizzere. Tra i dipinti di questo periodo sono notevoli \"L'Arco di Ottavio\", \"Il mercato del pesce a Roma\" (1858), \"Marina Piccola a Capri\" e \"Capri\" (\"Faraglioni\") (1857).\nL'anno seguente si aggreg\u00f2 alla spedizione del colonnello Frederick W. Lander, che era stato incaricato dal governo di individuare un nuovo tracciato ferroviario per la California, passando a nord del Lago Salato, onde evitare ulteriori attriti tra emigranti e mormoni. Ci\u00f2 consent\u00ec a Bierstadt di visitare zone montuose pressoch\u00e9 incontaminate e di incontrare carovane di coloni e di pellerossa, nel loro ambiente naturale. La cosa lo coinvolse tanto da fargli abbandonare la spedizione per girare da solo, per tre settimane, fotografando paesaggi, nativi e animali. Al ritorno le sue opere ebbero subito successo, segnatamente a Boston e nella sua citt\u00e0, grazie alla popolarit\u00e0 dei soggetti, ma anche alle tecniche pittoriche che aveva acquisito in Europa. In particolare le immagini delle Montagne Rocciose, esposte per la prima volta nel 1860, gli procurarono in breve fama e ricchezza.\nDopo una sosta forzata, dovuta allo scoppio della guerra civile, riprese a viaggiare nel 1863, insieme allo scrittore Fitz Hugh Ludlow, le cui lettere (poi riproposte in apposito volume) favorirono non poco la successiva accoglienza dei suoi quadri, che mostravano paesaggi, fortini, cowboys e, soprattutto, carovane di coloni. Nel 1867 ripart\u00ec per un nuovo viaggio di studio, fra Londra, Roma e Parigi, che si protrasse per due anni. Bierstadt ebbe cos\u00ec l'occasione di far conoscere la sua arte anche in Europa, cogliendo significativi apprezzamenti, specie in Gran Bretagna, dove pot\u00e9 anche incontrare personalmente la Regina Vittoria. Negli anni seguenti, a causa della cagionevole salute di sua moglie, si trasfer\u00ec in California e quindi a Nassau, ove ella mor\u00ec nel 1893. Gli ultimi anni di Bierstadt furono segnati da un forte declino della sua popolarit\u00e0. Egli mor\u00ec improvvisamente a New York, a 72 anni."}
{"id": "821130", "revid": "78273", "url": "https://it.wikipedia.org/wiki?curid=821130", "title": "Universit\u00e0 degli studi di Fisciano", "text": ""}
{"id": "821131", "revid": "74801", "url": "https://it.wikipedia.org/wiki?curid=821131", "title": "Irig", "text": "Irig (\u0418\u0440\u0438\u0433), in ungherese \"Ireg\", \u00e8 una citt\u00e0 e una municipalit\u00e0 del distretto della Sirmia nel sud-est della provincia autonoma della Voivodina.\nLocalit\u00e0.\nLa municipalit\u00e0 di Irig include la stessa cittadina (sede del comune) e i seguenti villaggi:"}
{"id": "821132", "revid": "125602584", "url": "https://it.wikipedia.org/wiki?curid=821132", "title": "Fumetto nero italiano", "text": "Il fumetto nero italiano \u00e8 un genere di fumetto che, a partire dagli anni sessanta con il personaggio di Diabolik, criminale spietato, ladro e assassino, che esord\u00ec nel 1962 con una testata omonima, propose un ribaltamento della morale corrente in controtendenza rispetto al moralismo degli altri fumetti dell'epoca; il successo del personaggio creato dalle sorelle Giussani \u00e8 tale da far nascere, insieme ai personaggi ideati da Max Bunker, \"Kriminal\" e \"Satanik\", un genere vero e proprio che port\u00f2 alla creazione di numerosi epigoni pi\u00f9 o meno simili nelle caratteristiche come \"Fantax\", \"Demoniak\" o \"Sadik\" oltre che a parodie come \"Cattivik\" di Bonvi.\nAnche il cinema ne verr\u00e0 influenzato producendo sia pellicole direttamente ispirate ai personaggi principali del genere come \"Diabolik\", \"Kriminal\" o \"Satanik\", sia parodie come \"Arriva Dorellik\" o \"Sadik\" nel film \"Thrilling\".\nIl successo del fenomeno attir\u00f2 l'attenzione del potere giudiziario che temevano la carica eversiva di questo genere di pubblicazioni e, temendo che potessero \u00ab\"turbare l\u2019ordine pubblico, l\u2019ordine della famiglia e incitare alla criminalit\u00e0 e al delitto\"\u00bb, istruirono processi e ordinarono sequestri; alla lunga le vicende giudiziarie e la pressione dell\u2019opinione pubblica spinsero gli autori ad ammorbidire i toni e e le trame persero quasi del tutto la loro carica innovativa. La moda per\u00f2 non sarebbe durata a lungo e, fatte salve alcune eccezioni come Diabolik, l'unico ancora pubblicato, o Kriminal e Satanik, che ebbero una lunga vita editoriale, gli altri epigoni ebbero vita breve. Col tempo alcune serie assunsero connotazioni erotiche portando alla nascita di un vero e proprio genere erotico o pornografico con nuovi personaggi.\nOrigini.\nL'origine dei fumetti neri italiani risale ai romanzi di appendice pubblicati a puntate nei quotidiani francesi, storie di facile consumo e spesso a tinte forti con intrighi, delitti e rapimenti come Fant\u00f4mas - al quale le sorelle Giussani si ispirarono per creare Diabolik - ma anche Ars\u00e8ne Lupin e Rocambole furono protagonisti di grande richiamo della narrativa popolare ottocentesca. Prima di Diabolik, Fant\u00f4mas fu d'ispirazione per Fantax, un personaggio ideato nel 1946 da Pierre Mouchot e Marcel Navarro, un tipico giustiziere mascherato e una grande lettera F disegnata sul torace le cui storie presentavano intrecci verosimili e con personaggi ricorrenti che fornivano una certa continuit\u00e0 alla serie al fine di fidelizzare i lettori; il personaggio, protagonista di storie spesso ricche di sequenze particolarmente violente \u00e8 considerato il precursore dei fumetti neri degli anni sessanta ma quando venne pubblicato in Italia nel 1948 dall'editore Giovanni De Leo non ottenne grande successo e anzi sub\u00ec critiche e azioni giudiziarie a causa dei contenuti forti; successivamente De Leo pubblic\u00f2 altri personaggi simili, sfruttando la collaborazione con la coppia di autori francesi ma la mancanza di successo duraturo e i continui problemi legali per le accuse di incitamento alla violenza fecero interrompere la collaborazione ponendo termine a un'iniziativa e a dei personaggi in anticipo sui tempi. Nello stesso periodo Bonelli riprese il personaggio di Furio Almirante, ribattezzandolo Furio Mascherato e, nel 1949, esord\u00ec Il Fantasma Verde, disegnato da Gallieno Ferri il quale nello stesso anno disegn\u00f2 la serie di \"Maskar\", una versione meno violenta del francese Fantax, ma i problemi con la censura nell'Italia del secondo dopoguerra sono ancora tali da rendere impossibile poter pensare di pubblicare fumetti con protagonisti simili al Fantomas letterario di quarant'anni prima.\nDiabolik.\nNel novembre 1962, ispirato a Fant\u00f4mas e a Fantax, venne creato \"Diabolik\", un personaggio che avrebbe rilanciato con successo il fumetto nero in Italia anche se non mancarono controversie rispetto alla morale dell'epoca. La copertina del primo numero della serie rappresentava una donna in primo piano che urlava di terrore e riportava termini come \"brivido\", \"diabolico\" e \"terrore\" oltre alla dicitura \u00abper adulti\u00bb. L'importanza di questa serie a fumetti \u00e8 quella di aver permesso lo svecchiamento e lo scardinamento di un sistema nel giro di pochi anni. Diabolik non fu mai inserito in un contesto preciso e riconoscibile ma in un ambiente immaginario con scenari indefinibili. Nella serie molto \u00e8 lasciato nell'indeterminatezza e molte domande sono lasciate senza risposta come le origini stesse del personaggio che verranno raccontate solo nel 1968 dopo ben 107 numeri nell'albo \"Diabolik chi sei?\". Chiuso nel suo microcosmo che lo ha tenuto distante dalle contingenze della realt\u00e0 Diabolik ha cos\u00ec evitato quel logoramento da troppa \u201cumanizzazione\u201d che ha colpito invece i suoi vari epigoni oggi tutti scomparsi. Nelle vignette delle prime storie di \"Diabolik\" si riprendono intere sequenze presenti nei romanzi di Fant\u00f4mas cos\u00ec come la tecnica del flashback tipica di certi romanzi d'appendice. Fant\u00f4mas era un criminale con le stesse doti di ladro gentiluomo di Lupin ma con una malvagit\u00e0 che mancava in quest'ultimo. I lettori venivano anche attirati da titoli espliciti come \"L'impiccato senza volto\", \"La campana di sangue\" o \"La bara vuota\" ma anche dalla genialit\u00e0 del protagonista e dal cinismo con cui uccideva riuscendo sempre a sfuggire alla giustizia, tutte caratteristiche che si ritrovano decenni dopo in Diabolik. L'apparizione del poliziotto Juve e il giovane giornalista Fando sono solo alcune delle molte citazioni di Fantomas che si ritrovano nei fumetti Diabolik, che successivamente si baseranno su soggetti e ispirazioni originali.\nNel febbraio 1962 usc\u00ec il film Tot\u00f2 diabolicus diretto da Steno. Il film \u00e8 precedente all'esordio di Diabolik nelle edicole (novembre 1962) pertanto non \u00e8 da ritenersi una parodia del genere ma pi\u00f9 probabilmente si ispirava a un vero fatto di cronaca avvenuto a Torino nel 1958 e nel quale un misterioso assassino lasci\u00f2 sul luogo del delitto una lettera nella quale si firmava Diabolich. Probabilmente l'assassino si era ispirato a sua volta al romanzo del giallista Bill Skyline (alias Italo Fasan) dal titolo \"Uccidevano di notte\" e il cui protagonista si faceva chiamare Diabolic (senza l\u2019acca finale). Nel 1962 le sorelle Giussani battezzarono \u201cDiabolik\u201d il loro personaggio oscuro e amante della sfida proprio come il misterioso assassino di Torino.\nKriminal e Satanik.\nSuccessivamente a Diabolik nell'agosto del 1964 esord\u00ec in edicola \"Kriminal\" ideato da Max Bunker e disegnato da Magnus che veste Kriminal con una calzamaglia in foggia di scheletro con un teschio come maschera. Fu la prima risposta qualificata al successo di Diabolik e non fu una semplice imitazione ma venne realizzato graficamente meglio di Diabolik non solo per i disegni di Magnus ma anche per copertine di Luigi Corteggi; le sceneggiature di Max Bunker poi riuscirono a creare un prodotto capace di fornire brivido, horror, suspense e humor e introducendo anche con molta eleganza qualche elemento erotico rendendo Kriminal, contrariamente a Diabolik, un personaggio dotato di personalit\u00e0 ben definita. Anche il contesto e le ambientazioni furono definite con chiari riferimenti alla realt\u00e0 oltre a inserire riferimenti all'attualit\u00e0 o a situazioni di cronaca tali da rendere Kriminal un personaggio immerso nella vita reale.\nSatanik, realizzata dagli stessi autori di Kriminal, esord\u00ec pochi mesi dopo ed era incentrata sulle vicende di una scienziata sfigurata che ritrova la bellezza grazie a un filtro chimico. Ancora una volta ritroviamo una lettera K nella testata con trame nelle quali erano presenti tematiche pi\u00f9 horror andando oltre i vecchi romanzi d'appendice citando opere letterarie quali il Faust di Goethe, il Jekyll &amp; Hyde di Stevenson, Il ritratto di Dorian Gray di Wilde e i racconti di Poe, Lovecraft e Maupassant, cos\u00ec come i film di Hitchcock e aggiungendo un secondo livello di lettura. Anche in Satanik \u00e8 presente una profonda caratterizzazione del personaggio oltre a una componente erotica maggiormente presente che in Kriminal era stato appena accennato e in Diabolik era completamente assente.\nEpigoni.\nIl successo di questi primi personaggi port\u00f2 alla nascita di una pletora di imitatori di vario livello sfruttando le richieste di un pubblico in crescita. Nel 1965 esord\u00ec Demoniak, ideato da Furio Arrasich, il quale aveva caratteristiche tutte sue e non era una semplice copia delle tre serie originali; poco dopo Arrasich propose anche Fantax, omonima della serie francese, presentava segni di originalit\u00e0; Zakimort, personaggio a cavallo tra illegalit\u00e0 e senso di giustizia, fu una sorta di \"risposta femminile\" agli epigoni del re dei fumetti neri, pubblicata da Gino Sansoni, marito di Angela Giussani creatrice ed editrice assieme alla sorella Luciana dello stesso Diabolik. Magnus e Bunker idearono poi la serie dell'agente SS 018 ispirata al James Bond di Ian Fleming che in quel periodo furoreggiava al cinema. Tutte le altre testate che videro la luce in questo periodo furono in alcuni casi veri e propri plagi con varianti minime di sceneggiatura e nella caratterizzazione dei personaggi. Si ricordano comunque due serie realizzate con la tecnica del fotoromanzo: Killing ispirata a Kriminal e Genius ispirata a Diabolik. Di tutti questi personaggi solo Diabolik, Kriminal e Satanik ebbero una lunga vita editoriale (e Diabolik continua con successo le pubblicazioni) mentre le altre testate interruppero presto le pubblicazioni.\nElenco dei personaggi in ordine di pubblicazione\nCaratteristiche del genere.\nLa maggior parte di questi antieroi avevano come radice nome un aggettivo con accezione negativa (\"diabolico\", \"criminale\", \"satanico\"), che veniva reso pi\u00f9 esotico dall'uso di lettere tipicamente straniere come la \"K\", la \"X\" o la \"J\" e per tenere fede al nome, questi \u201csignori del crimine\u201d sono tutti dei delinquenti spregiudicati, inafferrabili e spietati.\nI protagonisti sono in genere criminali che per celare la propria identit\u00e0 indossano un caratteristico costume. Diabolik ad esempio usa una calzamaglia nera che lascia intravedere solo i suoi occhi, Kriminal ha una tuta aderente gialla con uno scheletro stilizzato e una maschera con le fattezze di un teschio, Satanik un abito rosso e nero. Gli altri protagonisti delle serie nate sulla scia del successo del genere si ispirano pedissequamente agli standard precedenti. Ad esempio Sadik usa una calzamaglia che gli lascia scoperto solo met\u00e0 volto, Zakimort indossa una semplice calzamaglia nera e una mascherina, Killing un costume da scheletro.\nIl formato degli albi di Diabolik, di piccola dimensione per poter essere tascabili (11,5x16,9\u00a0cm), divenne lo standard anche per tutti gli epigoni. Era stato ideato per venire incontro alle esigenze dei pendolari che una delle sorelle Giussani osservava ogni mattina da casa sua vicino alla stazione.\nCaratteristica tipica del genere sono i personaggi comprimari e antagonisti. Gli antieroi vengono affiancati da un partner di sesso opposto in genere molto attraenti e vengono duramente avversati da un integerrimo poliziotto che rappresenta la legge e furbo quasi quanto il protagonista: sono l'ispettore Ginko, per Diabolik, il commissario Patrick Milton per Kriminal e il tenente Trent per Satanik.\nCaratteristica comune nell'ambientazione dove si muovono i protagonisti \u00e8 la facciata ipocrita degli individui senza scrupoli: ricchi perversi, nobili cinici e profittatori, donne assetate di sesso e gioielli; queste debolezze li rendono facili prede di questi pericolosi personaggi, che giocano sulle leve dei vizi per arrivare al loro scopo. Questi criminali tuttavia non sono mossi dal semplice desiderio di profitto: Diabolik non ruba e uccide solo per arricchirsi ma per imporre la propria legge, per sfidare la societ\u00e0, come lui stesso dir\u00e0 pi\u00f9 volte.. Kriminal e Satanik hanno sopportato, prima di diventare criminali, ingiustizie e soprusi e adottano i rispettivi alter ego per vendicarsi della societ\u00e0.. Altri personaggi, come Sadik e Zakimort, si presentano come giustizieri mascherati, vendicatori per i quali viene prima il loro concetto di giustizia e solo dopo il profitto.\nLa moda non sarebbe durata a lungo e solo Diabolik, Kriminal, Satanik e Zakimort avrebbero avuto una lunga vita editoriale mentre tutti gli altri avrebbero interrotto presto le pubblicazioni a causa della ripetitivit\u00e0 di situazioni sempre pi\u00f9 scontate e per un mercato ormai saturato da prodotti spesso dozzinali. Inoltre gli attacchi moralisti di stampa e opinione pubblica avevano indotto gli editori a porre un freno alla creativit\u00e0 di soggettisti e disegnatori a discapito della qualit\u00e0 delle storie di quei personaggi che traevano il proprio successo dalla gratuita esibizione di sesso e violenza e cos\u00ec durante gli anni settanta tutti i personaggi neri scomparvero tranne Diabolik.\nControversie.\n\"Diabolik\" e gli altri antieroi come \"Kriminal\", \"Satanik\", \"Sadik\" e molti altri subirono sequestri da parte della magistratura, censure, campagne denigratorie a mezzo stampa, azioni legali, venendo bollati come socialmente pericolosi, destabilizzanti, indecenti. La magistratura di Milano nel 1965 intervenne con massicci sequestri, avviando un'indagine per pubblicazioni oscene. Alcuni quotidiani pubblicarono titoli come \u00ab\"I signori del crimine rischiano la gattabuia\"\u00bb (\"Il Giorno\" del 7 aprile 1965). Ai problemi giudiziari si aggiunsero le stroncature della stampa. Enzo Tortora defin\u00ec i fumetti neri come di \u00absgangherati gorilla del brivido\u00bb a base di \u00absesso, violenza e balbettanti scemenze\u00bb. Nel 1966 il periodico \"La Tribuna illustrata\" ospit\u00f2 un dibattito in forma di \u201cprocesso\u201d, cui parteciparono anche celebrit\u00e0 come Mina, Alberto Sordi e Omar S\u00edvori: l'accusa era \u00aboltraggio al buon senso, offesa al buon gusto, alto tradimento\u00bb. Il \"processo\" termin\u00f2 con una \u00abcondanna senza indulgenza e senza appello\u00bb. Tale \"condanna\" non sorprese nessuno, se anche lo scrittore Gianni Rodari, nelle vesti di difensore, li defin\u00ec \u00abbrutti, stupidi, gonfi di sangue come un tafano ubriaco; sono un losco affare, una trappola per i gonzi, una macchia sull'onorabilit\u00e0 dell'editoria nazionale\u00bb.\nTra gli anni Sessanta e Settanta ci fu la moda dei film ispirati ai protagonisti dei fumetti neri che vennero facilmente presi di mira dai moralisti dell'epoca per le venature di violenza e di trasgressione che li accompagnava. L'ondata di moralismo \u00e8 esemplificata ad esempio nell'episodio \"La bambinaia\" del film \"Capriccio all'italiana\" del 1968 nel quale Silvana Mangano \u00e8 una giovane governante che scopre i bambini di cui si deve occupare intenti a leggere fumetti neri. Dopo averli rimproverati glieli sequestra e li getta in un laghetto. Subito dopo racconta loro una fiaba classica che far\u00e0 spaventare questa s\u00ec per davvero i bambini fino a farli piangere diversamente da quanto avevano fatto invece i fumetti neri.\nNonostante l'ostilit\u00e0 della critica e i problemi di censura e sequestri giudiziari, oltre alla dicitura in copertina di \u00abfumetti per adulti\u00bb, il successo fu enorme: Diabolik, Kriminal e Satanik vendevano centinaia di migliaia di copie. Dino Buzzati, una delle poche voci fuori dal coro nel \"processo\" di \"Tribuna Illustrata\", ammise che li leggeva affermando che \u00abtecnicamente parlando, non sono male\u00bb, perch\u00e9 hanno il dono \u00abdella rapidit\u00e0 e della sintesi\u00bb, che soddisfa le esigenze del pubblico stanco di \u00abromanzi faticosi\u00bb, dove \u00abnon succede mai niente\u00bb.\nImpatto culturale ed eredit\u00e0.\nIl successo di massa dei fumetti, non solo neri ma anche d'autore, avvicina gli intellettuali al genere che incominciano a considerarli come oggetti di studio. L'Istituto di Pedagogia dell'Universit\u00e0 di Roma promuove convegni sui fumetti, mentre si pubblicano saggi sull'argomento come quello Umberto Eco con il libro \u201cApocalittici e integrati\u201d, pubblicato nel 1963, che attribuisce al fumetto la dignit\u00e0 di un oggetto di studio e di analisi sociologica ed estetica: \"\u201cIl fumetto \u00e8 un prodotto industriale, commissionato dall'alto, funziona secondo tutte le meccaniche della persuasione occulta, suppone nel fruitore un atteggiamento di evasione che stimola immediatamente le velleit\u00e0 paternalistiche dei committenti. E gli autori per lo pi\u00f9 si adeguano: cos\u00ec il fumetto nella maggior parte dei casi, riflette l'implicita pedagogia di un sistema e funziona come rafforzatore dei miti e dei valori vigenti.\u201d\". In un altro saggio sul fumetto (\"\"La scrittura malinconica\" di Gino Frezza) si afferma che\" \u201c\"Il nero a fumetti costituisce un salto qualitativo nella produzione seriale degli anni Sessanta. Esso si fa eclatante fenomeno di costume, rompe precostituiti valori ideologici di trasmissione dell'educazione, pone esplicite e inquietanti domande sui meccanismi di riconoscimento nella lettura, mette apertamente in scena la propria origine\"\u201d.\nIl fumetto nero segna un spartiacque nel mondo dei fumetti stravolgendone i canoni facendo diventare i fumetti un prodotto non pi\u00f9 a esclusivo uso e consumo di bambini e adolescenti e quindi impregnato di valori improntati al bene e alla giustizia e di intenti pedagogici. Diabolik e gli altri ribaltarono il concetto facendo vincere i \"cattivi\" affascinando i nuovi lettori pi\u00f9 adulti e aprendo il fumetto a nuove tematiche.\nA met\u00e0 degli anni sessanta i personaggi dei fumetti neri ebbero una grande diffusione cinematografica anche se con scadenti risultati, che ne limitarono la diffusione e anche nuove realizzazioni future. Grazie al successo di vendita vennero realizzate trasposizioni cinematografiche di Diabolik(1968, di Mario Bava), di Kriminal (1966 di Umberto Lenzi) e Satanik (1968 di Piero Vivarelli) oltre a Isabella (1969 di Bruno Corbucci) o Baba Yaga (1973 di Corrado Farina) tratto dai fumetti di Guido Crepax con venature erotiche non hanno mai raggiunto un certo successo di pubblico o di critica anche per la difficolt\u00e0 di ricreare nei film le atmosfere delle storie a fumetti; altri film furono \"Il marchio di Kriminal\" del 1968, di Fernando Cerchio e Nando Cicero, sequel di \"Kriminal,\" anch'esso di scarso successo ma anche parodie come Arriva Dorellik ispirato a Diabolik e diretto da Steno o \"Sadik\", episodio del film Thrilling di Gian Luigi Polidoro nel quale Walter Chiari si traveste come l'eroe dei fumetti preferiti dalla moglie per farla contenta. Nel 1967 esce il film \"Mister X\", per la regia di Piero Vivarelli, con Norman Clark e Gaia Germani.\nDurante gli anni sessanta furono molto numerosi i processi e le accuse che nei mass media furono rivolte a questo tipo di fumetti popolari, considerati all'epoca - nel caso migliore - pseudoletteratura. Le accuse erano soprattutto di \"plagio\" nei confronti delle menti dei giovani. I personaggi del fumetto nero erano eroi negativi, infrangevano le leggi e la morale comune ma riuscivano regolarmente a sfuggire alla punizione. La violenza e l'omicidio erano un tema ricorrente in tutti gli episodi. Inoltre gli albi, eccetto Diabolik, erano infarciti di scene ammiccanti all'erotismo che, secondo la mentalit\u00e0 dell'epoca, erano considerate oltremodo oscene, ed erano per questo definiti \"fumetti per adulti\". A cavallo dei generi, vi erano i fumetti erotici e pornografici, da Goldrake a Jacula a seconda della morale vigente variamente classificati. Ci furono numerosi casi di sequestro da parte della magistratura e processi che coinvolsero autori e case editrici. In conclusione, nonostante il fisiologico declino del genere, i fumetti neri lasciarono un segno indelebile nella societ\u00e0 italiana e nelle nuove generazioni, tanto che alcuni si sono spinti ad affermare che il fumetto nero gener\u00f2 la prima vera rivoluzione culturale, sociale e di costume dell'Italia del dopoguerra, anticipando tematiche come la liberazione sessuale (Satanik) o il femminismo (Gesebel) che avrebbero infiammato le piazze italiane solo qualche anno pi\u00f9 tardi.\nNel 1965 esordisce \"Linus\" rivista di fumetti per un pubblico adulto e acculturato e \u00ab[...] \"dedicata per intero ai fumetti. Fumetti s\u2019intende di buona qualit\u00e0, (...). L\u2019unico criterio di scelta (...) \u00e8 quello del valore delle singole opere (...)\"\u00bb, Nel primo numero compariva anche, nella prima pagina, un'intervista di Umberto Eco a Elio Vittorini e Oreste Del Buono fatta presso la libreria della moglie di Gandini, incentrata su \u00ab\"una cosa che riteniamo molto importante e seria, anche se apparentemente frivola: i fumetti di Charlie Brown\"\u00bb.\nPoi nel 1966 esordiscono altre testate nel filone del fumetto nero e nel tradizionale formato tascabile che presentano una evoluzione di alcune tematiche gi\u00e0 presenti nelle serie precedenti, con personaggi come \"Isabella\" e \"Goldrake\", coi quali di fatto nasce il fumetto erotico italiano.\nIl posto lasciato libero dai fumetti neri durante gli anni settanta venne occupato da un genere pi\u00f9 propriamente horror che aveva visto le sue prime manifestazioni nella serie Terror del 1966. Sulla scia del successo dei fumetti erotici come Isabella, Messalina o Jacula il terreno era aperto per un'altra ondata di fumetti ma si tratt\u00f2 quasi sempre di produzioni di bassa qualit\u00e0 a eccezione della rivista horror nata ne 1969 per opera Pier Carpi e Alfredo Castelli. Il genere horror trovo nuova linfa nel decennio successivo quando nel 1986 esord\u00ec nelle edicole Dylan Dog.\nMagnus e Bunker nel 1969, gi\u00e0 autori di Kriminal e Satanik, crearono poi Alan Ford, serie a fumetti con una forte componente satirica della societ\u00e0, della politica e del costume italiano, proseguendo l'evoluzione del fumetto.\nNel 2004 ha fatto la sua comparsa nella rivista Ink il personaggio de Il Morto che presenta caratteristiche che si rifanno al fumetto nero quali il formato tascabile, il prezzo contenuto e i disegni in bianco e nero oltre alla caratterizzazione grafica del personaggio che veste una tuta che ricorda quella di Killing o di Kriminal. Nel 2007 il regista Ss-Sunda ha realizzato il film documentario \"The Diabolikal Super-Kriminal\" dedicato al fenomeno dei fumetti neri e all'editoria che li riguardava, e in particolare al personaggio Killing, uno dei pi\u00f9 violenti ed eversivi tra i fumetti neri dell'epoca."}
{"id": "821133", "revid": "50026", "url": "https://it.wikipedia.org/wiki?curid=821133", "title": "Testuggine moresca", "text": ""}
{"id": "821134", "revid": "287204", "url": "https://it.wikipedia.org/wiki?curid=821134", "title": "2535 Hameenlinna", "text": ""}
{"id": "821135", "revid": "200568", "url": "https://it.wikipedia.org/wiki?curid=821135", "title": "Geologia degli idrocarburi", "text": "Il termine di geologia degli idrocarburi \u00e8 usato per indicare lo specifico gruppo di discipline di scienze della Terra che si sono sviluppate ed applicate alla ricerca e produzione di idrocarburi dal sottosuolo a partire dall'inizio del XX secolo.\nConcetti base.\nLa geologia degli idrocarburi principalmente si occupa di individuare, definire e valutare alcuni elementi chiave, che concorrono alla formazione di un giacimento di idrocarburi entro un bacino sedimentario:\nCondizioni necessarie per un giacimento.\nAffinch\u00e9 avvenga la formazione di un accumulo convenzionale di idrocarburi entro le rocce della crosta terrestre \u00e8 necessaria la combinazione di alcuni fattori litologici e l'accadere di una serie di eventi geologici.\nTre sono gli elementi litologici che devono essere presenti nel bacino sedimentario:\nTre sono anche gli eventi geologici che debbono essere avvenuti per permettere la formazione di un giacimento:\nProcedure della ricerca e studio di giacimenti.\nIn generale, tutti questi elementi vengono riconosciuti e studiati attraverso osservazioni parziali del sottosuolo, possibili con i dati e le informazioni che vengono raccolte prima con studi stratigrafici regionali, osservazioni di eventuali manifestazioni in superficie di idrocarburi e se avvenuta e disponibile, analisi della preesistente attivit\u00e0 per ricerca e produzione di idrocarburi nell'area, quindi seguono prospezioni geofisiche (principalmente rilievi sismici e gravimetrici) infine, se gli studi confermano la possibilit\u00e0 di ritrovamenti economicamente utili con l'indicazione di prospetti di ricerca, con la perforazione di uno o pi\u00f9 pozzi esplorativi nella area investigata per verificare direttamente l'esistenza del giacimento. Nel valutare questi dati occorre considerare che ogni pozzo perforato fornisce informazioni lungo un segmento monodimensionale entro un universo tridimensionale, caratterizzato da variazioni laterale delle propriet\u00e0 geologiche. La capacit\u00e0 di estrapolare informazioni a carattere tridimensionale, da dati monodimensionali rappresenta una delle maggiori sfide interpretative degli studi geologici di sottosuolo. Recentemente la disponibilit\u00e0 di registrazioni sismiche in 3D, aventi alta qualit\u00e0 come risoluzione e facilmente analizzabili al computer ha notevolmente migliorato le possibilit\u00e0 interpretative della geologia del sottosuolo.\nLa valutazione della roccia madre richiede analisi geochimiche per quantificare la presenza del carbonio di origine organica, entro la roccia, classificarlo in funzione della sua origine e valutarne la sua qualit\u00e0 naftogenica. Da queste analisi \u00e8 possibile dedurre quale sarebbe il tipo e la qualit\u00e0 di idrocarburi che pu\u00f2 o potrebbe essere stato generato.\nCaratteristiche petrofisiche delle rocce considerate.\nLa roccia serbatoio o reservoir (quest'ultimo termine \u00e8 il pi\u00f9 comunemente usato), \u00e8 una unit\u00e0 litologica porosa e permeabile, che pu\u00f2 essere costituita da un unico corpo roccioso, o una successione di numerosi corpi, in grado di immagazzinare idrocarburi entro i suoi pori e con permeabilit\u00e0 tale da permetterne l'emungimento tramite i pozzi di produzione. L'analisi di un reservoir richiede la valutazione quantitativa della sua porosit\u00e0, necessaria per determinare il volume in situ degli idrocarburi nel giacimento. Tipiche rocce reservoir sono le sabbie, le arenarie e le rocce carbonatiche (calcari e dolomie).\nLe discipline chiave per l'analisi dei reservoir includono la stratigrafia, sedimentologia, la geologia strutturale la petrofisica e l'ingegneria dei giacimenti.\nLa roccia di copertura \u00e8 una unit\u00e0 litologica, geometricamente sovrastante il reservoir, caratterizzata petrofisicamente da permeabilit\u00e0 molto bassa o nulla, che ferma, impedendo il flusso di fluidi, la migrazione verso l'alto degli idrocarburi, mantenendoli accumulati entro il reservoir. Le rocce di copertura pi\u00f9 comuni sono evaporiti come gessi, anidriti, salgemma e soprattutto le argille.\nIl termine \"trappola\" indica una particolare conformazione geometrica, composizionale (sia stratigrafica che strutturale) che assicura una sovrapposizione geometricamente verticale di un reservoir e della roccia di copertura, che permette che gli idrocarburi rimangano intrappolati nel sottosuolo, piuttosto che risalire, tramite la spinta di Archimede (essendo pi\u00f9 leggeri dell'acqua sempre presente nel sottosuolo), galleggiando fino alla superficie terrestre.\nStudi di naftogenesi.\nL'analisi della genesi dell'idrocarburo include il riconoscimento della storia termica della roccia madre per individuare i tempi geologici della sua maturazione, generazione degli idrocarburi e loro espulsione dall'unit\u00e0 della roccia madre e stimare i possibili volumi di idrocarburi prodotti.\nIl riconoscimento dei dettagli della migrazione dell'idrocarburo e del percorso seguito permette di identificare possibili zone interessate da accumuli di idrocarburi, comprendere la ragione delle possibili variazioni di qualit\u00e0 di idrocarburi tutti provenienti dalla stessa roccia madre ed infine di identificare l'area di generazione degli idrocarburi."}
{"id": "821141", "revid": "834", "url": "https://it.wikipedia.org/wiki?curid=821141", "title": "Elk", "text": ""}
{"id": "821145", "revid": "50026", "url": "https://it.wikipedia.org/wiki?curid=821145", "title": "Testuggine di hermann", "text": ""}
{"id": "821149", "revid": "1305772", "url": "https://it.wikipedia.org/wiki?curid=821149", "title": "ELK", "text": ""}
{"id": "821152", "revid": "114159313", "url": "https://it.wikipedia.org/wiki?curid=821152", "title": "In\u0111ija", "text": "In\u0111ija () \u00e8 una citt\u00e0 e una municipalit\u00e0 del distretto della Sirmia nel sud della provincia autonoma della Voivodina. Nel 2002 la citt\u00e0 contava una popolazione totale di 26.247. La sua area \u00e8 di 384 km\u00b2.\nGeografia fisica.\nLa municipalit\u00e0 di In\u0111ija comprende, oltre che alla citt\u00e0, i villaggi di:\nSociet\u00e0.\nEtnie e minoranze straniere.\nNel comune.\nLa popolazione del comune di In\u0111ija \u00e8 composta da:\nCultura.\nIl 26 giugno 2007 si \u00e8 tenuto a In\u0111ija un concerto dei Red Hot Chili Peppers.\nIl concerto \u00e8 durato circa 1 ora e 20 minuti ed era parte della Green Fest. Parteciparono all'evento circa 90.000/100.000 persone, molte delle quali provenienti dai paesi vicini per vedere una delle band pi\u00f9 popolari dei giorni nostri.\nSport.\nCalcio.\nLa citt\u00e0 ha una squadra di calcio, la FK In\u0111ija (in serbo cirillico: \u0424\u041a \u0418\u043d\u0452\u0438\u0458\u0430).\nPallacanestro.\nLa squadra principale della citt\u00e0 \u00e8 il KK \u017delezni\u010dar In\u0111ija.\nAmministrazione.\nGemellaggi.\nIn\u0111ija \u00e8 gemellata con:"}
{"id": "821156", "revid": "1543377", "url": "https://it.wikipedia.org/wiki?curid=821156", "title": "Useradd", "text": "useradd \u00e8 un comando tipico di molti sistemi operativi Unix e Unix-like che crea nuovi \"account\", o che modifica i parametri predefiniti per la creazione di nuovi \"account\".\nPer eseguire questo comando \u00e8 normalmente necessario disporre dei privilegi dell'amministratore (root). Bisogna notare che prima di potersi collegare con un nuovo \"account\" \u00e8 normalmente necessario assegnare ad esso una password per l'autenticazione (tramite il comando passwd). In alcuni sistemi operativi, tra cui FreeBSD e macOS, al posto di \"useradd\" \u00e8 presente il comando adduser, che offre funzionalit\u00e0 analoghe ma usando una sintassi diversa.\nSintassi.\nLa sintassi generale di \"useardd\" \u00e8 la seguente:\n useradd [\"opzioni\"] \"nome_utente\"\nOpzioni.\nLe opzioni variano a seconda del particolare sistema operativo. Tra quelle comunemente presenti vi sono:\nModifica dei valori predefiniti.\nIn molti dei sistemi operativi che lo forniscono, il comando \"useradd\" ha anche una seconda forma che permette di visualizzare e di modificare le impostazioni predefinite per la creazione di nuovi \"account\". La sintassi in questo caso \u00e8 la seguente:\n useradd -D [\"opzioni\"]\nSe non si specifica alcuna opzione, sono visualizzate le impostazioni predefinite correnti.\nAnche in questo caso le opzioni variano a seconda del sistema operativo. Tra quelle comunemente disponibili vi sono:\nEsempi.\nCrea un nuovo account per l'utente mario, creando anche la sua home directory e rendendolo parte dei gruppi supplementari disk e games:\n # useradd -G disk,games -m mario\nVisualizza (su un sistema GNU/Linux) le impostazioni predefinite:\n # useradd -D\n GROUP=100\n HOME=/home\n INACTIVE=-1\n EXPIRE=\n SHELL=/bin/sh\n SKEL=/etc/skel\n CREATE_MAIL_SPOOL=no"}
{"id": "821159", "revid": "287204", "url": "https://it.wikipedia.org/wiki?curid=821159", "title": "Indija", "text": ""}
{"id": "821163", "revid": "287204", "url": "https://it.wikipedia.org/wiki?curid=821163", "title": "Pecinci", "text": ""}
{"id": "821172", "revid": "12290", "url": "https://it.wikipedia.org/wiki?curid=821172", "title": "Nel negozio di cappelli (Edgar Degas)", "text": ""}
{"id": "821173", "revid": "123225544", "url": "https://it.wikipedia.org/wiki?curid=821173", "title": "Tabarin (locale)", "text": "Il tabarin era un locale adibito alle rappresentazioni teatrali di arte varia e al ballo degli spettatori.\nIl tabarin, nato in Francia, \u00e8 dovuto all'eponimo Anthoine Girard (Parigi, 1584 circa \u2013 16 agosto 1633), artista di strada e comico, il cui nome d'arte era appunto \"Tabarin\".\nBal Tabarin.\nIl primo tabarin che acquis\u00ec fama internazionale fu il Bal Tabarin situato al 36, rue Victor-Mass\u00e9 nel 9\u00b0 \"arrondissement\", Parigi, Francia.\nFu aperto nel 1904 dal compositore e direttore d'orchestra Auguste Bosc (1868-1945) ottenendo un successo immediato. Nel 1928 Pierre Sandrini (figlio della prima ballerina Emma Sandrini e direttore artistico del Moulin Rouge ) e Pierre Dubout lo rilevarono. Sandrini introdusse il balletto nei suoi spettacoli ed i disegni di abiti di Ert\u00e9 li hanno trasformati in spettacolari tableaux. C'era un nuovo spettacolo ogni anno, ognuno con un tema, come \"I pianeti\" o \"La sinfonia\" ; alcuni sono stati ispirati da personaggi storici come Cleopatra e Madame de Pompadour. \nNella seconda guerra mondiale, durante l'occupazione di Parigi, fu frequentato da ufficiali tedeschi. In quel periodo vi si esib\u00ec la ballerina sudafricana Florence Waren. Sconosciuta ai tedeschi, essendo ebrea, fu internata per diversi mesi. Al suo rilascio \u00e8 tornata al Bal Tabarin e si \u00e8 unita a Frederic Apcar per formare il duo di ballerini \"Florence et Frederic\". Sono diventati famosi, apparendo sul palco con artisti del calibro di Edith Piaf e Maurice Chevalier, mentre la Waren allo stesso tempo ha aiutato la Resistenza francese. Dopo la guerra il Bal Tabarin fu rilevato dai proprietari del Moulin Rouge, che lo chiusero nel 1953.\nLocali di questo tipo vennero anche chiamati caf\u00e9-chantant. Il termine viene usato nei confronti di un cabaret di cattivo livello, o di cabarettisti incapaci di far ridere."}
{"id": "821175", "revid": "287204", "url": "https://it.wikipedia.org/wiki?curid=821175", "title": "2565 Grogler", "text": ""}
{"id": "821178", "revid": "287204", "url": "https://it.wikipedia.org/wiki?curid=821178", "title": "2578 Saint-Exupery", "text": ""}
{"id": "821179", "revid": "1305772", "url": "https://it.wikipedia.org/wiki?curid=821179", "title": "Elm (disambigua)", "text": ""}
{"id": "821182", "revid": "287204", "url": "https://it.wikipedia.org/wiki?curid=821182", "title": "Vicereame del R\u00edo de la Plata", "text": "Il Vicereame del R\u00edo de la Plata (1776-1810) (in spagnolo: \"Virreinato del R\u00edo de la Plata\") \u00e8 stato uno dei vicereami spagnoli in America Latina, l'ultimo dei quattro istituiti all'interno dell'Impero coloniale spagnolo.\nAl Vicereame del R\u00edo de la Plata aderirono i governatorati di R\u00edo de la Plata, Paraguay, Tucum\u00e1n e Santa Cruz de la Sierra, precedentemente sotto l'amministrazione del Vicereame del Per\u00f9, e le Provincie di Cuyo e Charcas, comprese le isole Malvine. Queste aree costituiscono attualmente i territori degli stati di Argentina, Bolivia, Paraguay e Uruguay, le zone meridionali di Brasile e Per\u00f9, il nord del Cile. Inoltre, dal 1777, con il Trattato di San Ildefonso, anche le isole di Bioko e Annob\u00f3n, nell'attuale Guinea Equatoriale, entrarono a far parte del Vicereame.\nStoria.\nLa scoperta del Rio de la Plata \u00e8 attribuita a Juan D\u00edaz de Sol\u00eds, che per incarico del governo spagnolo (1515) cercava una via marittima a sud del Brasile che conducesse al Pacifico. Il Rio, detto allora solitamente \"R\u00edo de Sol\u00eds\", fu ribattezzato da Magellano nel 1520. Sebastiano Caboto, a capo di una terza spedizione, risal\u00ec il fiume e il Paran\u00e1 e l\u2019Uruguay fra il 1527 e il 1529.\nNel 1680, Manuel Lobo, governatore portoghese di Rio de Janeiro, cre\u00f2 il \"Dipartimento di Colonia\" e fond\u00f2 la citt\u00e0 di Colonia del Sacramento, un forte situato sulla costa dell'attuale Uruguay, allo scopo di limitare l'espansione spagnola.\nIl forte fu attaccato e conquistato dagli spagnoli guidati da Jos\u00e9 de Garro ma fu reso al Portogallo in seguito al trattato di Lisbona.\nD'altro canto, all'epoca, tutti i traffici commerciali transitavano per il porto di Lima, nel Vicereame del Per\u00f9 impedendo lo sviluppo dell'economia dell'area di Buenos Aires e dando origine a estese attivit\u00e0 di contrabbando nella regione, soprattutto nell'area di Asunci\u00f3n, Buenos Aires e Montevideo. Inoltre cresceva l'interesse per la regione sia da parte portoghese che da parte inglese (i quali avevano gi\u00e0 chiarito di voler prendersi le Falkland/Malvine). Il sovrano spagnolo Carlo III incaric\u00f2 quindi Pedro de Cevallos, governatore di Buenos Aires di costituire il Vicereame del R\u00edo de la Plata, di cui Cevallos divenne il primo vicer\u00e9."}
{"id": "821184", "revid": "287204", "url": "https://it.wikipedia.org/wiki?curid=821184", "title": "2590 Mourao", "text": ""}
{"id": "821190", "revid": "32741", "url": "https://it.wikipedia.org/wiki?curid=821190", "title": "Third eye blind", "text": ""}
{"id": "821193", "revid": "1342115", "url": "https://it.wikipedia.org/wiki?curid=821193", "title": "Ida D'Ippolito Vitale", "text": "Biografia.\nLaureata in lettere classiche e in giurisprudenza, \u00e8 docente e avvocato. Coniugata con tre figli, dal 1974 \u00e8 docente di ruolo di materie umanistiche presso il liceo classico \"F. Fiorentino\" di Lamezia Terme, ha svolto attivit\u00e0 di assistente ordinaria di filologia medievale e umanistica presso l'Universit\u00e0 di Messina dove ha superato il relativo concorso; poi ricercatrice all'Universit\u00e0 della Calabria, nel Dipartimento di Scienze dell'Educazione e all'Universit\u00e0 di Catanzaro presso la cattedra di epigrafia giuridica.\nCollabora con testate regionali e nazionali su argomenti di interesse politico, economico e sociale.\nCarriera politica.\nCandidata nel 1991 nelle liste della Democrazia Cristiana al consiglio comunale del Comune di Lamezia Terme, risulta essere una delle prime elette.\nAderisce al movimento Forza Italia nel 1994 e viene eletta, nello stesso anno, al Senato della Repubblica. Nel corso della XII Legislatura ricopre l'incarico di Vice Presidente della IX Commissione\nPermanente Agricoltura e Produzione Agroalimentare, e di componente - capogruppo della I Commissione Affari Costituzionali.\nAlle elezioni politiche del 1996 risulta eletta alla Camera dei deputati nelle liste di Forza Italia, in Calabria, in seguito all'opzione, arrivata dopo alcuni mesi dalle elezioni, di Vittorio Sgarbi, eletto in pi\u00f9 circoscrizioni. Nella XIII Legislatura \u00e8 membro della Giunta per il Regolamento, \u00e8 componente della V Commissione Permanente Bilancio, della IX Agricoltura e Produzione Agroalimentare e della XIV Politiche U.E, oltre che membro della Commissione parlamentare consultiva \u2013 bicamerale \u2013 per la riforma del Bilancio Statale.\nDal 1997 al 2001 ricopre, contestualmente alla carica di deputato, quella di consigliere comunale nella citt\u00e0 di Lamezia Terme.\nDal 1999 \u00e8 delegata dalla Presidenza della Camera \u2013 nel processo costituente dell'\u201cEuropa politica\u201d \u2013 alla periodica presenza nel Parlamento europeo a Bruxelles in vista del vertice di Nizza (dicembre 2000).\nNel 2001 \u00e8 eletta al Senato della Repubblica come candidata della coalizione di centrodestra, la Casa delle Libert\u00e0. Nella XIV Legislatura \u00e8 componente del comitato direttivo del gruppo parlamentare di Forza Italia al Senato, \u00e8 membro della IX Commissione permanente Agricoltura e Produzione Agroalimentare, Vice Presidente della X Commissione permanente Industria, Commercio, Turismo, oltre che membro della Commissione bicamerale per l'Infanzia. Nominata dalla Presidenza del Senato come sua rappresentante nel \u201cForum Euromediterraneo delle donne parlamentari\u201d. Successivamente \u00e8 responsabile nazionale del Dipartimento per le Politiche di Coesione e Sviluppo del Sud di Forza Italia. Dal 13 aprile 2005 ricopre il ruolo di Presidente della Commissione per la Parit\u00e0 e le Pari Opportunit\u00e0 nel Senato.\nAlle elezioni politiche del 2006 ritorna alla Camera subentrando a Gianfranco Miccich\u00e9 appena eletto Presidente dell'Assemblea Regionale Siciliana, eletta sempre per FI, membro della VI Commissione permanente Finanze e componente della Commissione Bicamerale di Inchiesta sul Fenomeno della Criminalit\u00e0 Organizzata Mafiosa o Similare.\n\u00c8 riconfermata deputata alle elezioni politiche del 2008, nella lista del Popolo della Libert\u00e0 nella \"circoscrizione Calabria\".\nComponente della Commissione Speciale per l'esame di disegni di legge di conversione di Decreti-Legge, Componente della XIII Commissione Agricoltura, Segretario della II Commissione Giustizia e componente della Commissione Bicamerale di Inchiesta sul Fenomeno della Criminalit\u00e0 Organizzata Mafiosa o Similare.\nSi candida a sindaco alle elezioni comunali di Lamezia Terme nel 2010, ma perde ai ballottaggi contro il candidato di centro-sinistra Giovanni Speranza.\nIl 3 novembre 2011 abbandona il gruppo parlamentare del PdL per aderire a quello dell'Unione di Centro.\nIl 6 dicembre 2011 viene nominata Responsabile nazionale del dipartimento per la Coesione e lo Sviluppo. Resta alla Camera fino al 2013."}
{"id": "821197", "revid": "1573940", "url": "https://it.wikipedia.org/wiki?curid=821197", "title": "Firmo (usurpatore III secolo)", "text": "\u00c8 documentato solo dalla spesso inaffidabile \"Historia Augusta\", che ne racconta la storia due volte.\nStoria.\nFirmo era un uomo d'affari di Seleucia, con interessi economici che andavano dall'Egitto all'India. Era in rapporti d'affari con Zenobia, regina dell'Impero di Palmira.\nDopo che l'imperatore Aureliano sconfisse i Palmireni, riportandone i territori nell'Impero romano, Firmo si ribell\u00f2 in Alessandria d'Egitto, interrompendo la fondamentale fornitura di grano per la citt\u00e0 di Roma. Aureliano fu quindi forzato a intervenire, sconfiggendo e uccidendo Firmo. Firmo non si proclam\u00f2 mai imperatore, ma invece collabor\u00f2 all'opposizione contro Aureliano che si materializz\u00f2 dopo la sconfitta di Zenobia.\nEsiste un papiro egiziano dell'epoca che testimonia la presenza in loco di Claudio Firmo (\"Claudius Firmus\"), un \"corrector\"; \u00e8 quindi possibile che Firmo fosse in realt\u00e0 il generale inviato da Aureliano a sopprimere la rivolta: l'autore della \"Historia\" \u2014 l'unica fonte per questo Firmo \u2014 potrebbe avere inventato questo usurpatore basandosi su un vero Firmo, ribellatosi anche lui in Africa, nel IV secolo, contro l'imperatore Valentiniano I, confondendolo con l'ufficiale inviato a sopprimere la rivolta.\nRacconto della \"Historia Augusta\".\nLa \"Historia Augusta\" riporta due versioni della storia di Firmo. Sotto la voce \"Firmo\", riporta che questi era molto ricco, con una casa rivestita di pannelli quadrati di vetro e una grande biblioteca. Le sue relazioni commerciali raggiungevano l'India, e commerciava con i Saraceni e i Blemmi. Possedeva due zanne di elefante, che in seguito Aureliano pens\u00f2 di usare come sostegni per una statua di Giove e che furono poi dati in dono da Marco Aurelio Carino ad una sua amante. Firmo era anche molto grosso e molto forte, e mangiava e beveva in abbondanza.\nAnche in questo racconto, per\u00f2, la figura di Firmo \u00e8 posta in relazione con l'interruzione della fornitura di grano per la citt\u00e0 di Roma, causata dalla ribellione nel granaio di Roma, l'Egitto."}
{"id": "821199", "revid": "767487", "url": "https://it.wikipedia.org/wiki?curid=821199", "title": "Campioni di razza", "text": "Campioni di razza (\"Best in Show\") \u00e8 un film del 2000 diretto da Christopher Guest."}
{"id": "821200", "revid": "287204", "url": "https://it.wikipedia.org/wiki?curid=821200", "title": "Stelle principali della costellazione della Colomba", "text": "Segue un prospetto delle stelle principali della costellazione della Colomba, elencate per magnitudine decrescente."}
{"id": "821205", "revid": "1318658", "url": "https://it.wikipedia.org/wiki?curid=821205", "title": "Beati i costruttori di pace", "text": "Beati i costruttori di pace \u00e8 un'associazione nazionale di volontariato fondata a Padova nel 1985 dal prete diocesano Albino Bizzotto.\nL'associazione ha come obiettivo la sensibilizzazione della societ\u00e0 moderna circa la necessit\u00e0 del disarmo ed il rifiuto della guerra vista come una nuova e pi\u00f9 moderna forma di imperialismo.\nFra gli attivisti e fondatori di Beati i costruttori di pace vi \u00e8 anche il padre comboniano Alessandro Zanotelli punto di riferimento del movimento New-global e della Rete Lilliput oltre alla partecipazione alle manifestazioni contro il G8 di Genova del 2001.\nNegli anni, infatti, si \u00e8 resa protagonista di svariate iniziative e campagne su temi politicamente molto dibattuti tra cui l'organizzazione di due marce della pace per Sarajevo durante la Guerra dei Balcani e l'adesione nel 2009 al movimento No Dal Molin di Vicenza.\nRecentemente il fondatore \u00e8 stato truffato di 370.000 euro da un gruppo si zingarindinetnia sinti. "}
{"id": "821213", "revid": "1345932", "url": "https://it.wikipedia.org/wiki?curid=821213", "title": "Cura pastorale", "text": "Nella terminologia cristiana cura pastorale (o azione pastorale, o semplicemente pastorale) \u00e8 un'estensione del concetto di \"pastore\", di cui definisce il compito. Come il pastore di pecore si prende cura del suo gregge, cos\u00ec coloro ai quali \u00e8 stata affidata la responsabilit\u00e0 della conduzione della comunit\u00e0 cristiana si prendono cura di essa.\nPresupposti.\nLa pratica della cura pastorale presuppone il dovere (inerente al cuore stesso della fede cristiana) di prendersi cura l'uno dell'altro in modo solidale, amorevole e fraterno.\nPi\u00f9 volte nelle Sacre Scritture, infatti, vengono ripetute esortazioni del tipo: \"Portate i pesi gli uni degli altri e adempirete cos\u00ec la legge di Cristo\" (Galati 6:2). Il cristiano \u00e8 una persona che Ges\u00f9 educa, con il Suo insegnamento ed esempio, ad essere, senza riserve, sensibile e provvidente verso le necessit\u00e0 di vario tipo degli altri, che Ges\u00f9 chiama \"il nostro prossimo\". \"...poich\u00e9 tutta la legge \u00e8 adempiuta in quest'unica parola: Ama il tuo prossimo come te stesso\" (Galati 5:14).\nLa stessa comunit\u00e0 cristiana \u00e8 chiamata ad essere quel corpo di persone che esemplifica l'amore che ha visto all'opera nel suo Maestro, Ges\u00f9 Cristo, il quale, Egli stesso \"la nutre e la cura teneramente\" (Efesini 5:29). La comunit\u00e0 cristiana \u00e8 chiamata a praticare al suo interno (ma non solo) ci\u00f2 che oggi sempre di pi\u00f9 si definisce relazione d'aiuto. La relazione d'aiuto \u00e8 quella in cui l'uno promuove la crescita umana e spirituale dell'altro\nL'espressione \"relazione di aiuto\", comunemente intesa, indica un intervento di supporto allo sviluppo dell'io, alla comprensione delle proprie motivazioni e predilezioni ed assume un significato pedagogico. Indica l'impegno profuso da colui che reca aiuto per sviluppare nell'altro la consapevolezza di s\u00e9 stesso ed emanciparlo dai condizionamenti che bloccano il suo sviluppo.\nL'aiuto si orienta in direzione della crescita e dell'autonomia dell'altro. \u00c8 la relazione che si stabilisce, per esempio, tra genitore e figlio, tra insegnante e studente, tra medico e paziente, tra terapeuta e cliente. Nell'ambito cristiano, in particolare, l'aiuto che reciprocamente ci si rende \u00e8 inteso ad aiutare gli altri ad eliminare quegli ostacoli (interiori ed esteriori) che si frappongono al raggiungimento dello \"stato di uomini fatti, all'altezza della statura perfetta di Cristo\" (Efesini 4:13).\nSe \u00e8 vero che ogni cristiano deve prendersi cura, in questo senso, del proprio fratello e sorella in fede, questa relazione d'aiuto \u00e8, in particolare, il compito dei responsabili della comunit\u00e0 cristiana o comunque di quelle persone alle quali, al suo interno, Dio ha dato doni e competenze specifiche. Questo prende nome di counselling cristiano, oppure di cura pastorale che, con il counselling secolare condivide lo stesso desiderio di aiutare le persone a risolvere i loro problemi, trovare significato e gioia nella vita, come pure a diventare individui sani e bene adattati, sia mentalmente che spiritualmente.\nOggi i responsabili della comunit\u00e0 cristiana e coloro ai quali \u00e8 affidato in modo particolare il compito del counselling, sono persone che si preparano appositamente presso delle scuole per ottenere una specifica qualifica e che hanno passato molti anni nell'apprendere le loro competenze. La parola \u201ccounselling\u201d, cos\u00ec, pu\u00f2 avere molti significati, inclusi quello dell'offrire consigli e incoraggiamenti, condividere sapienza e capacit\u00e0, fissare obiettivi, risolvere conflitti ecc. I counsellor di solito esaminano il passato (per vedere a quando risalgono i problemi) nel tentativo di riparare il presente oppure esaminano la dinamica dei conflitti interiori e sociali di cui fanno esperienza. A volte possono esplorare possibili squilibri fisici e chimici che possono causare problemi psicologici.\nLa cura pastorale nell'insegnamento biblico.\nIl concetto cos\u00ec definito di cura pastorale \u00e8 fondato nella Bibbia, sia nell'Antico che nel Nuovo Testamento. Per i cristiani, \u00e8, infatti, la Bibbia la fonte primaria che normativamente lo definisce e sicuramente si avvale delle riflessioni e dell'esperienza che, nel campo, sono maturate nell'ambito delle chiese cristiane.\nNell'Antico Testamento.\nNel Salmo 23, Davide, unto dal Signore come re d'Israele, si rivolge a Dio definendolo \"il buon pastore\". Il canto menziona anche il vincastro e il bastone con un'unica parola ebraica, che indica nello stesso tempo sia l'amorevole cura che la virile autorit\u00e0 paterna del Creatore nei confronti del Suo gregge di figli.\nTale strumento ha il potere di illuminare il cammino della vita terrena e di allontanare il male, donando sicurezza a chi lo possiede (). Il suo valore salvifico \u00e8 richiamato anche dal bastone di Mos\u00e8 e dalla verga di Aronne, capaci di far scaturire l'acqua dalla roccia nel deserto, di dividere le acque del Mar Rosso per portare il popolo d'Israele nella Terra Promessa, di trasformarsi in un serpente che afferma la superiorit\u00e0 di Dio rispetto agli dei pagani adorati dai ministri alla corte del faraone d'Egitto.\nIl vincastro \u00e8 all'origine del pastorale liturgico dei vescovi, intesi come massima autorit\u00e0 della cura pastorale del gregge di Dio.\nNel Nuovo Testamento.\nIn 1 Pietro 5:2 \"pascete il gregge di Dio che \u00e8 tra di voi, sorvegliandolo\", troviamo due verbi che definiscono l'opera pastorale: \u03c0\u03bf\u03b9\u03bc\u03b1\u03af\u03bd\u03c9 e \u1f10\u03c0\u03b9\u03c3\u03ba\u03bf\u03c0\u03ad\u03c9. \"Pascere\" significa essenzialmente \"sovraintendere\", \"svolgere un'opera di supervisione\", \"vigilare\". \u00c8 il compito attribuito a coloro che, a seconda della traduzione, sono stati costituiti, per la chiesa cristiana, vescovi, anziani, presbiteri, o pastori.\nNel vangelo secondo Giovanni, al capitolo 10, Ges\u00f9 stesso stabilisce il modello della cura pastorale quando Egli definisce s\u00e9 stesso come \"il buon pastore\" (v. 10). Questo testo stabilisce prima di tutto il principio che le \"pecore\" (il popolo di Dio, la chiesa) appartengono a Lui, \"in esclusiva\" perch\u00e9 Dio gliele ha affidate \"Il Padre mio che me le ha date (...) e nessuno pu\u00f2 rapirle dalla mano del Padre\" (v. 29). Non ci possono essere sul popolo di Dio altri pastori. In secondo luogo, Ges\u00f9 mette in evidenza diversi tratti della cura pastorale \"ottimale\", la Sua, primo dei quali la completa dedizione che il buon pastore ha per la vita ed il benessere delle sue pecore: \"Io sono il buon pastore; il buon pastore d\u00e0 la sua vita per le pecore. Il mercenario, che non \u00e8 pastore, a cui non appartengono le pecore, vede venire il lupo, abbandona le pecore e si d\u00e0 alla fuga, e il lupo le rapisce e disperde. Il mercenario si d\u00e0 alla fuga perch\u00e9 \u00e8 mercenario e non si cura delle pecore\" (vv. 11-13). Per le sue pecore Egli \u00e8 ben conosciuto e degno di fiducia: \"le pecore ascoltano la sua voce, ed egli chiama le proprie pecore per nome e le conduce fuori (...) un estraneo non lo seguiranno; anzi, fuggiranno via da lui perch\u00e9 non conoscono la voce degli estranei (...) Io sono il buon pastore, e conosco le mie, e le mie conoscono me, come il Padre mi conosce e io conosco il Padre, e do la mia vita per le pecore\" (3, 14, 15). Egli le conduce l\u00e0 dove possono trovare cibo e riparo, come pure le protegge dai pericoli: \"Il ladro non viene se non per rubare, ammazzare e distruggere; io son venuto perch\u00e9 abbiano la vita e l'abbiano in abbondanza\" (v. 10).\nL'apostolo Pietro ribadisce questi concetti quando scrive a coloro che, come lui, sono stati costituiti per \"sovrintendere\" al gregge di Cristo: \"Esorto dunque gli anziani che sono tra di voi, io che sono anziano con loro e testimone delle sofferenze di Cristo e che sar\u00f2 pure partecipe della gloria che deve essere manifestata: pascete il gregge di Dio che \u00e8 tra di voi, sorvegliandolo, non per obbligo, ma volenterosamente secondo Dio; non per vile guadagno, ma di buon animo; non come dominatori di quelli che vi sono affidati, ma come esempi del gregge. E quando apparir\u00e0 il supremo pastore, riceverete la corona della gloria che non appassisce\" (1 Pietro 5:1-4). Ges\u00f9 qui \u00e8 chiamato \"il supremo pastore\". Qui mette in evidenza come la cura pastorale debba essere svolta con buona volont\u00e0 e non solo in vista del guadagno, essendo essi stessi esempi per il gregge.\nL'apostolo Paolo ritorna su questi punti nel libro degli Atti degli Apostoli. \"...perch\u00e9 non mi sono tirato indietro dall'annunziarvi tutto il consiglio di Dio. Badate a voi stessi e a tutto il gregge, in mezzo al quale lo Spirito Santo vi ha costituiti vescovi, per pascere la chiesa di Dio, che egli ha acquistata con il proprio sangue. Io so che dopo la mia partenza si introdurranno fra di voi lupi rapaci, i quali non risparmieranno il gregge; e anche tra voi stessi sorgeranno uomini che insegneranno cose perverse per trascinarsi dietro i discepoli. Perci\u00f2 vegliate, ricordandovi che per tre anni, notte e giorno, non ho cessato di ammonire ciascuno con lacrime. E ora, vi affido a Dio e alla Parola della sua grazia, la quale pu\u00f2 edificarvi e darvi l'eredit\u00e0 di tutti i santificati. Non ho desiderato n\u00e9 l'argento, n\u00e9 l'oro, n\u00e9 i vestiti di nessuno\" (Atti 20:27-35). In questo testo Paolo mette in evidenza la fedelt\u00e0 del pastore al proprio mandato (fedelt\u00e0 alle istruzioni ricevute da Dio) e il carattere disinteressato di quest'opera.\nLa cura pastorale nella storia della Chiesa.\nLa cura pastorale, essendo uno dei compiti fondamentali della chiesa cristiana accanto a quello della predicazione, ha una ricca storia di scrittori che, nel corso dei secoli, trattano ed elaborano questo tema ponendone le basi teoriche e pratiche.\nLa cura pastorale nella tradizione cattolica.\nLa cura pastorale o cura dei fedeli (in anima e corpo), propria dell'ufficio di parroco, si manifesta, principalmente, nella predicazione della Parola di Dio, nell'amministrazione dei sacramenti e nella guida pastorale della comunit\u00e0.\nIl can. 519 del Codice di diritto canonico situa il ministero del parroco nel contesto della vita ecclesiale affidandogli il compito locale della cura pastorale:\nL'antropologia cristiana muove dall'assunto che la persona sia un'unit\u00e0 indissolubile di anima e corpo. La pastorale, quale cura dei fedeli, mira allo sviluppo della persona umana nel suo complesso di anima e corpo, nella relazione con Dio e con il prossimo. Dio, Amore e Trinit\u00e0, offr\u00ec s\u00e9 stesso perch\u00e9 ognuno avesse la vita eterna, e ad ognuno concede la grazia perch\u00e9 nella vita terrena possa realizzarsi nell'amore, nell'essere-per-gli-altri. La pastorale \u00e8 \"attenta al corpo\", ad una sessualit\u00e0 correttamente integrata all'interno di un matrimonio indissolubile, come \"possibilit\u00e0 di ricevere e comunicare vita all'interno di una comunione d'amore\"\", cos\u00ec come ai bisogni materiali del prossimo, non prescindendo dalla dimensione caritatevole del vivere cristiano.\nLa dimensione personale ed affettiva sono le due qualit\u00e0 basilari dell'esistenza umana, che dovrebbero coesistere armonicamente: la persona, la socievolezza, la fecondit\u00e0, la responsabilit\u00e0, l'educazione, la comunione. Oltre a una pi\u00f9 nota \"pastorale giovanile\", spesso rivolta alla gestione del tempo libero (p.\u00a031), esiste una \"pastorale famigliare\", tesa a sviluppare la persona nella vita relazionale con Dio e con il prossimo. Secondo la filosofia classica \u00e8 vero che \"fides quaerens intellectum\" (lett. \"la fede cerca l'intelletto\") e non viceversa, vale a dire che l'essere umano \"prima\" deve vivere e sperimentare della testimonianza dei fedeli cristiani, e col senno di poi razionalizza, cercando di capire le cause e di rivivere (far vivere agli altri) ci\u00f2 che gratuitamente gli \u00e8 stata donato di conoscere o di provare.\nLa relazione \u00e8 sincera, diretta, personale, e costituita dalla necessit\u00e0 di dare testimonianza nell'ambito delle famiglie, nei confronti delle quali il giovane proietta la sua fiducia e fedelt\u00e0.\nLa vita famigliare cristiana consiste in alcune pratiche della fede:\nLa pastorale famigliare incentiva tali iniziative nell'ottica di oltrepassare lo \"stile moderno\" della \"famiglia individualista\", recuperando la natura della famiglia quale \"Chiesa domestica\"(LG 11, FC 21).\nLa cura pastorale nella tradizione riformata.\nNella tradizione cristiana riformata la cura pastorale \u00e8 una delle espressioni strutturate dei mezzi della grazia e un ministero della chiesa per portare guida e conforto alle persone bisognose di rinnovamento.\nEsercitata sia dal ministro consacrato, dai responsabili della comunit\u00e0 cristiana locale, come pure dal laicato, questa cura include i compiti tradizionali di:\nIl contenuto della cura pastorale non \u00e8 limitato alla teologia o alla ecclesiologia. Oggi si \u00e8 infatti sempre pi\u00f9 della persuasione che, dato che Dio \u00e8 attivo e presente in tutto il mondo, sia consentito di avvalerci, nella sua pratica, delle conoscenze che provengono da scienze umane come la psicologia, la psicanalisi, la sociologia e l'antropologia. Informata da queste prospettive multiple su Dio e sulla natura umana, la cura pastorale cerca di utilizzare i mezzi pi\u00f9 efficaci per portare avanti i suoi compiti per il benessere di chi si trova nel bisogno e della Chiesa. Alcuni ritengono, per\u00f2, che sia necessario usare molta cautela, da parte dei cristiani, nel fare uso dei risultati e delle tecniche terapeutiche di queste scienze moderne, perch\u00e9 i loro presupposti spesso non sono congrui con quelli della fede cristiana.\nLa consapevolezza che la fede riformata ha della finitudine umana e del peccato, riconosce come, nel mezzo delle difficolt\u00e0 della vita, siano necessarie speciali iniziative. Quando ci si trova di fronte alla morte ed al lutto, per esempio, i famigliari possono diventare cos\u00ec angosciati e persino infuriati contro Dio tanto da abbandonare la vita e la cura della comunit\u00e0 cristiana locale. Il ministero pastorale prende l'iniziativa di confortare, non solo di offrire di esprimere partecipazione, ma anche di conservare attiva la famiglia dello scomparso nella vita della comunit\u00e0 cristiana, operando attivamente per affermare la grazia di Dio per loro in tempi di sofferenza. La cura pastorale, quindi, portata avanti dal pastore e dalla comunit\u00e0 cristiana, consiste di quegli atti designati ad aiutare le persone ad interpretare avvenimenti significativi della loro vita e ad invitarle ad essere coinvolte nella vita e nella crescita della comunit\u00e0 di fede.\nLa cura pastorale nelle Chiese riformate ha comportato storicamente pure una dimensione disciplinare. Coloro che si sono allontanati, per qualche motivo, dalla comunit\u00e0 cristiana, sono cos\u00ec contattati ed esortati a ritornare nell'ambito della comunit\u00e0 di fede, alla quale Iddio ha fornito i mezzi affinch\u00e9 ogni credente sia nutrito e possa crescere nella fede.\nLa cura pastorale nella tradizione riformata \u00e8 un ministero che si prefigge di nutrire e sostenere spiritualmente il credente. Le sue forme ed espressioni variano di tempo in tempo. Qualunque ne sia la forma, l'integrit\u00e0 della cura pastorale gira attorno al suo proposito di conservare viva la consapevolezza della presenza ed attivit\u00e0 di Dio nel mondo ed interpretare questa presenza nella vita delle persone. Questo, a sua volta, le rafforza per continuare nel pellegrinaggio a cui Dio le ha chiamate nel mondo.\nLa pastorale del turismo.\nLa cura pastorale \u00e8 comunemente riferita alle persone che vivono in modo stanziale all'interno del territorio di una determinata diocesi o parrocchia. Tuttavia, una tradizione altrettanto antico pone nei compiti del clero anche la cura pastorale dei pellegrini cristiani di passaggio, devoti o penitenti, il cui itinerario era motivato in primo luogo da una ricerca e da un fine di tipo spirituale.\nNel 1964, papa Paolo VI richiam\u00f2 \"l'ascetismo del turismo\" pi\u00f9 volte caldeggiato dal predecessore Pio XII, affermando che la Chiesa non avrebbe potuto \u00abdisinteressarsi di un fenomeno di tale ampiezza e di tanta complessit\u00e0\u00bb, ma che avrebbe dovuto essere presente \u00abnel campo del turismo nomade con un\u2019appropriata cura pastorale\u00bb, di fatto coniando per la prima volta l'espressione di \"pastorale del turismo\".\nTale documento \u00e8 considerato come una delle fonti primarie del Magistero che legittimano l'esistenza e l'opera dell'omonimo organismo nato in seno alla conferenza Episcopale di Francia, al fine di valorizzare e promuovere il patrimonio culturale religioso della Chiesa.\nIl primo documento del Magistero dedicato specificamente al turismo risale tuttavia al \"Direttorio Generale per la Pastorale del Turismo\", promulgato dalla Congregazione per il Clero il 30 aprile 1969. Nel 2001, esso \u00e8 stato richiamato nell'incipit degli \"Orientamenti per la pastorale del turismo\" del Pontificio consiglio della pastorale per i migranti e gli itineranti, che rappresenta il secondo testo fondamentale sull'argomento. \nAltri riferimenti successivi sono i messaggi indirizzati al Congresso Mondiale sulla Pastorale del Turismo da Giovanni Paolo II e da Benedetto XVI, rispettivamente nel 1979 e nel 2012, a Canc\u00fan."}
{"id": "821214", "revid": "327773", "url": "https://it.wikipedia.org/wiki?curid=821214", "title": "Diastole", "text": "La diastole \u00e8 il periodo di rilassamento del muscolo cardiaco dopo la contrazione (sistole).\nEtimologia.\nDal latino tardo \"diast\u014fle\", greco \u03b4\u03b9\u03b1\u03c3\u03c4\u03bf\u03bb\u03ae, \u00abdilatazione\u00bb, derivato da \u03b4\u03b9\u03b1\u03c3\u03c4\u03ad\u03bb\u03bb\u03c9, \u00abdisunire, dilatare\u00bb.\nDescrizione.\nA seconda delle cavit\u00e0 cardiache interessate si parla di \"diastole ventricolare\" (rilassamento del ventricolo) o di \"diastole atriale\" (rilassamento dell'atrio).\nDurante la diastole ventricolare, la pressione nei ventricoli (destro e sinistro) decresce dai valori del picco raggiunti durante la sistole e nel momento in cui la pressione del ventricolo sinistro va al di sotto della pressione dell'atrio sinistro, la valvola mitrale si apre e il sangue fluisce dall'atrio accumulandosi nel ventricolo (volume telediastolico).\nSi usa l'aggettivo \"diastolico\" in riferimento al periodo di rilassamento del cuore tra due contrazioni muscolari ed \u00e8 usato per definire una delle due componenti della misurazione della pressione sanguigna; \"pressione diastolica\" si riferisce infatti al valore pressorio del sangue arterioso pi\u00f9 basso raggiunto durante il battito cardiaco (al contrario la \"pressione sistolica\" \u00e8 il valore pi\u00f9 alto).\nMenzionando ad esempio una pressione sanguigna di 120/80 ci si riferisce infatti rispettivamente ai valori di \"sistole ventricolare\" (120) e \"diastole ventricolare\" (80), in mm di mercurio (mmHg)."}
{"id": "821215", "revid": "767487", "url": "https://it.wikipedia.org/wiki?curid=821215", "title": "Prima che sia notte (film)", "text": "Prima che sia notte (\"Before Night Falls\") \u00e8 un film del 2000 diretto da Julian Schnabel, alla sua seconda esperienza cinematografica.\nTrama.\nReinaldo Arenas sin da bambino mostra un grande talento per la poesia. L'avvento della rivoluzione sembra essere estremamente positivo per un giovane che sente emergere in s\u00e9 l'interesse per il proprio sesso. Ma presto il vento cambia e, dopo aver vinto a 20 anni un premio letterario, nel 1973 viene arrestato perch\u00e9 omosessuale e i suoi lavori vengono confiscati. Nel 1980 Castro autorizza omosessuali, ex carcerati e malati mentali a lasciare Cuba. Tra loro c'\u00e8 Reinaldo che raggiunge gli Stati Uniti, dove per\u00f2 le sue difficolt\u00e0 non sono terminate.\nProduzione.\nIl film ha per protagonista Javier Bardem nel ruolo del poeta e romanziere cubano Reinaldo Arenas. Tratta dall'autobiografia postuma del protagonista, \"Antes que anochezca\" (1992), alla pellicola, che ha fatto incetta di premi internazionali, partecipano in ruoli secondari anche Johnny Depp (che occupa due ruoli, ossia quello dell'omosessuale in carcere e quello del tenente) e Sean Penn.\nCuriosit\u00e0.\nNel film sono ricorrenti delle considerazioni del protagonista rivolgendosi alla macchina da presa come in un'intervista. Lo scrittore, tra queste, enumera una personale classificazione tipologica del mondo omosessuale:"}
{"id": "821217", "revid": "287204", "url": "https://it.wikipedia.org/wiki?curid=821217", "title": "Perovskiti", "text": "Il gruppo della perovskite \u00e8 composto da ossidi misto di due metalli, che ha la formula chimica: ABO3. Molti di questi minerali sono tossici e inquinanti.\nQuesto gruppo di minerali prende il nome dal minerale della perovskite, il primo minerale ad essere scoperto. Di solito, il primo metallo \u00e8 un metallo alcalino terroso (tipicamente il calcio), mentre il secondo \u00e8 un metallo di transizione (tipicamente, il manganese o il silicio).\nAlcuni materiali con struttura perovskitica potrebbero essere impiegati in futuro in alcuni pannelli fotovoltaici.\nPropriet\u00e0.\nAlcune perovskiti possiedono importanti propriet\u00e0 ferroelettriche, piezoelettriche, magnetiche, piroelettriche, optoelettroniche e di superconduttivit\u00e0.&lt;br&gt; \nAlcune perovskiti, contenenti manganese, sono buoni catalizzatori. Sono impiegati in alcune reazioni elettrochimiche. Ad esempio, sono impiegati nelle riduzioni della pericolosa anidride solforosa, e nella idrogenazione e idrogenolisi di alcuni idrocarburi. Sono anche impiegate come catalizzatori in alcune reazioni di combustione (per l'ossidazione del pericoloso monossido di carbonio).\nNella tabella seguente sono indicate le propriet\u00e0 di alcune perovskiti:\nCasi di perovskite.\nNella tabella seguente sono riportati esempi di perovskiti con a fianco la rispettiva lunghezza del lato cella unitaria:\nSintesi.\nLe sintesi pi\u00f9 comuni coinvolgono spesso processi di calcinazione o surriscaldamento di miscele di sali metallici. L'enorme interesse applicativo ha spinto la ricerca, non solo nella scoperta e caratterizzazione di nuove perovskiti sintetiche. ma anche di nuovi metodi di sintesi con differenti reagenti e catalizzatori, che ne rendano la produzione pi\u00f9 economica sul piano industriale. L'ossido La0.8Sr0.2CoO3 (abbreviato in LSCO) \u00e8 stato preparato utilizzando le propriet\u00e0 di adsorbimento della cellulosa, testimoniando che la cellulosa potrebbe svolgere funzioni nell'omogeneit\u00e0 della soluzione di partenza. Durante la fase iniziale di pirolisi, la cellulosa \u00e8 parzialmente ossidata e alcuni gruppi COO- appaiono nella struttura che si va formando, per essere poi rimpiazzati con l'adsorbimento degli ioni metallici. La costituzione della perovskite e le propriet\u00e0 della polvere risultano essere significativamente influenzate dal tipo di matrice cellulosica (come la presenza di nitrato di cellulosa), dal rapporto quantitativo con i metalli, dalle condizioni di calcinazione; una produzione di biossido di carbonio non eluito nel tempo crea carbonato che rimane inglobato, mentre una calcinazione ad alta temperatura (&gt; 800 \u00b0C) \u00e8 necessaria per ottenere un maggior grado di purezza. Condizioni migliori per ottenere strutture nano-cristalline sono a temperature non inferiori ai 500 \u00b0C."}
{"id": "821219", "revid": "834", "url": "https://it.wikipedia.org/wiki?curid=821219", "title": "Eno", "text": ""}
{"id": "821221", "revid": "1005847", "url": "https://it.wikipedia.org/wiki?curid=821221", "title": "Elezioni parlamentari in Finlandia del 1911", "text": "Le elezioni parlamentari in Finlandia del 1911 si tennero il 1\u00ba gennaio per il rinnovo dell'Eduskunta."}
{"id": "821222", "revid": "125961083", "url": "https://it.wikipedia.org/wiki?curid=821222", "title": "The Contender (film 2000)", "text": "The Contender \u00e8 un film del 2000 scritto e diretto da Rod Lurie.\nTrama.\nA seguito dell'improvvisa morte del vicepresidente degli Stati Uniti d'America Troy Ellard, il presidente Jackson Evans, esponente del Partito Democratico, dovendo valutarne la successione, opta per ovvie ragioni politiche - trattandosi d'una sua collega di partito - per la senatrice dell'Ohio Laine Hanson, figlia dell'ex governatore repubblicano del medesimo Stato Oscar Billings, a scapito d'un altro candidato maggiormente quotato, ovvero il governatore della Virginia Jack Hathaway, in quanto pienamente appoggiato e sostenuto dall'oppositore repubblicano, oltrech\u00e9 presidente del Congresso degli Stati Uniti, Sheldon Runyon dello Stato dell'Illinois. \nPrima che la nomina venga confermata dalle Camere della commissione, presieduta appunto da Runyon, si scatener\u00e0 una violenta campagna destabilizzatrice nei confronti della Hanson da parte di apparati politici che non vedono di buon occhio una donna alla vicepresidenza della nazione, sia a causa delle sue posizioni politiche che la spinsero a spostarsi dal partito repubblicano, cui la sua famiglia \u00e8 storicamente ancorata, a quello democratico e sia perch\u00e9 in concomitanza con la sua candidatura sono emerse sulla rete delle vecchie fotografie che la raffigurerebbero, all'epoca dei suoi studi universitari, coinvolta in un'orgia.\nPremi.\nJoan Allen e Jeff Bridges sono stati candidati all'Oscar rispettivamente come migliore attrice protagonista e miglior attore non protagonista."}
{"id": "821225", "revid": "767487", "url": "https://it.wikipedia.org/wiki?curid=821225", "title": "Conta su di me (film 2000)", "text": "Conta su di me (\"You Can Count on Me\") \u00e8 un film del 2000 diretto da Kenneth Lonergan.\nTrama.\nSammy Prescott, giovane madre divorziatasi poco dopo il matrimonio, vive con il figlio Rudy di otto anni a Scottville, cittadina dello stato di New York. Quando il fratello Terry, impulsivo e inaffidabile ma anche buono e sensibile, ritorna da una lunga assenza, Sammy \u00e8 ben felice di rivederlo e di accoglierlo in casa. Terry, con un modo di fare diretto e comunicativo, conquista presto la simpatia e l'affetto di Rudy, bisognoso di una figura paterna. Alcuni suoi comportamenti irresponsabili preoccupano per\u00f2 Sammy, che nel frattempo oscilla sentimentalmente tra il capo ufficio Brian e l'amico Bob, inducendola ad allontanare da casa il fratello. Si separeranno a malincuore ma con la consapevolezza di fare la cosa pi\u00f9 giusta per entrambi. Commedia dolce amara sui rapporti affettivi di vario genere e sui loro risvolti psicologici."}
{"id": "821232", "revid": "1504506", "url": "https://it.wikipedia.org/wiki?curid=821232", "title": "Stelle principali della costellazione della Chioma di Berenice", "text": "Segue un prospetto delle stelle principali della costellazione della Chioma di Berenice, elencate per magnitudine decrescente."}
{"id": "821233", "revid": "287204", "url": "https://it.wikipedia.org/wiki?curid=821233", "title": "2599 Veseli", "text": ""}
{"id": "821234", "revid": "1318658", "url": "https://it.wikipedia.org/wiki?curid=821234", "title": "Jean-Fran\u00e7ois de La Harpe", "text": "Biografia.\nI numerosi detrattori di La Harpe affermarono che egli era un trovatello che doveva il suo nome alla via di Parigi dove era stato abbandonato e ritrovato. Egli stesso dichiar\u00f2 nel 1790, in una lettera indirizzata al giornale \"Mercure de France\", che era stato cresciuto da una famiglia nobile del cantone di Vaud (Svizzera), conosciuto dal XIV secolo. Christopher Todd ha potuto stabilire che suo padre, Jean-Fran\u00e7ois de La Harpe, era un ufficiale svizzero, anziano capitano d'artiglieria caduto in disgrazia e la cui morte nel 1749 fece piombare la sua famiglia in una detestabile miseria.\nJean-Fran\u00e7ois de La Harpe fu allora preso in custodia dalle Sorelle della Carit\u00e0 della parrocchia Saint-Andr\u00e9-des-Arts. Una borsa di studio gli permise di entrare al Collegio di Harcourt. Ottenne per due anni consecutivi il premio di retorica. Alcuni versi composti contro alcuni suoi maestri di scuola gli costarono, nel 1760, qualche settimana di prigione. Nel 1764, La Harpe spos\u00f2 la figlia di un caffettiere, ma questo matrimonio non fu felice e la coppia ben presto si separ\u00f2. Fu il precettore di Paolo I, figlio di Caterina II, zar di Russia.\nDal 1759, pubblic\u00f2 le \"H\u00e9ro\u00efdes\" il cui anticlericalismo fu sottolineato e denunciato da Fr\u00e9ron, ma anche da Voltaire, che diede la sua protezione all'autore che egli stimava profondamente, permettendogli in pi\u00f9 di correggere i suoi versi. La Harpe soggiorn\u00f2 a Ferney, dove rub\u00f2 il manoscritto del secondo canto de \"La Guerre de Gen\u00e8ve\" (La Guerra di Ginevra), che egli pubblic\u00f2 nel 1767, anno in cui fu ammesso all'Accademia di Rouen. Questo incidente, che fece un certo rumore, non blocc\u00f2 l'ascesa di La Harpe.\nNel 1771, il suo \"\u00c9loge de F\u00e9nelon\" (Elogio di Fenelone), premiato dall'Acad\u00e9mie fran\u00e7aise, diede luogo all'intervento dell'arcivescovo di Parigi e del Re e allo ristabilimento del visto dei dottori in teologia. L'Acad\u00e9mie risent\u00ec fortemente di questo episodio, tanto che l'ingresso di La Harpe in quest'ultima fu pi\u00f9 volte rifiutato. Voltaire, lungi da lui sostenere quel furterello (anche se esiste la possibilit\u00e0 che l'avessero architettato insieme), impieg\u00f2 ogni sforzo per favorire la candidatura di La Harpe, che veniva respinta dal maresciallo-duca di Richelieu e l'avvocato generale S\u00e9guier, che addirittura presero in considerazione la possibilit\u00e0 di dare le dimissioni.\nMa, dopo che Malesherbes si assicur\u00f2 che il Re non avrebbe opposto il suo rifiuto a questa elezione, La Harpe riusc\u00ec ad essere eletto il 13 maggio 1776, a trentasette anni, al posto dello sfortunato Colardeau che non ebbe neanche il tempo di occuparlo. Nel 1779, La Harpe prese anonimamente il premio di eloquenza all'Acad\u00e9mie per il suo \"\u00c9loge de Voltaire\" (Elogio a Voltaire). All'Acad\u00e9mie, egli abbandon\u00f2 d'Alembert, nonostante avesse combattuto per la sua elezione, e si un\u00ec al partito del conte di Buffon, votando per l'amico Jean Sylvain Bailly contro Condorcet per l'ammissione all'accademia; nonostante ci\u00f2, per\u00f2, Condorcet risult\u00f2 eletto.\nEgli si schier\u00f2 poi con il partito dei piccinisti contro i gluckisti. Insegnando letteratura al liceo, ed essendo redattore del \"Mercure de France\", La Harpe gioiva di una situazione molto positiva. Egli intratteneva una regolare corrispondenza con lo zar Paolo I, che egli invit\u00f2 pi\u00f9 volte alla sua tavola quando visitava la Francia. La Harpe appoggi\u00f2 fortemente la causa della Rivoluzione al suo scoppio. Nel 1793 riprese la redazione del \"Mercure\" che aveva abbandonato andandosi ad occupare della parte letteraria quando Jacques Mallet Du Pan aveva da dirigere la parte politica. A causa del suo zelo per le nuove idee, fu imprigionato per quattro mesi nella prigione del Lussemburgo nel 1794.\nEgli ne usc\u00ec convertito (aveva trascorso i suoi mesi in prigione traducendo i salmi) e rivolto a ideali molto pi\u00f9 conservatori. Si mise a frequentare ostentatamente le chiese, e nei corsi che teneva al liceo, non smise di attaccare violentemente gli Enciclopedisti. Queste opinioni gli costarono la proscrizione dopo il colpo di Stato del 18 fruttidoro (1797). La Harpe ritorn\u00f2 in Francia dopo il 18 brumaio, fu proscritto di nuovo nel 1802 a causa delle sue relazioni con l'ambiente monarchico. Si rispos\u00f2, ma la moglie chiese il divorzio dopo solo qualche settimana. Mor\u00ec l'11 febbraio 1803.\nOpere letterarie di La Harpe.\nLa Harpe fu un autore drammatico (senza successo), compose versi, prosa, compilazioni (una \"Histoire g\u00e9n\u00e9rale des voyages\" (Storia generale dei viaggi) in 32 volumi) ma rimane soprattutto conosciuto come pedagogo e critico letterario.\nOpere drammatiche.\nLa Harpe scrisse numerose rappresentazioni teatrali di cui la maggior parte andarono perdute e dimenticate. Solo \"Warwick\" e \"Philoct\u00e8te\", imitato da Sofocle, ebbero un certo successo. Caso particolare \u00e8 quello di \"M\u00e9lanie, ou les V\u0153ux forc\u00e9s\" (Melania, o i voti forzati) che l'autore fece stampare nel 1770 ma che fu rappresentata solo il 7 dicembre 1791 al Th\u00e9\u00e2tre-Fran\u00e7ais. Quest'opera resta, secondo Jacques Truchet, \u00ab \"la plus curieuse de ses pi\u00e8ces et la plus repr\u00e9sentative de l'esprit du temps\" (la pi\u00f9 curiosa delle sue rappresentazioni e la pi\u00f9 rappresentativa dello spirito del suo tempo)\u00bb.\nIl soggetto\u00a0\u2013 i voti sforzati\u00a0\u2013 poteva convenire all'anticlericalismo che La Harpe ostent\u00f2 quando compose questa rappresentazione, ma non andava bene alla censura di quel tempo, tanto che fu rappresentata solo dopo la Rivoluzione. Nonostante sia presentata sotto forma di una pi\u00e8ce in tre atti e in versi, \"M\u00e9lanie\" si avvicina al dramma, che conoscer\u00e0 la sua fortuna alla fine del XVIII secolo. Questa similitudine \u00e8 molto pi\u00f9 pungente anche perch\u00e9 La Harpe aveva sempre professato un grande disprezzo per il dramma, che egli aveva attaccato violentemente nella sua commedia \"Moli\u00e8re \u00e0 la nouvelle salle\", scritto per difendere la Com\u00e9die-Fran\u00e7aise contro i teatri concorrenti. D'altronde, la sua \"Corrispondenza letteraria\", indirizzata al granduca Paolo di Russia, \u00e8 piena di aneddoti teatrali sugli attori e sulle rappresentazioni del suo tempo.\nOpere critiche.\nLa principale opera di La Harpe \u00e8 la sua \"Lyc\u00e9e ou Cours de litt\u00e9rature\" (Liceo, o Lezioni di letteratura) (apparso nel 1799), che riunisce in 18 volumi le lezioni che egli tenne durante dodici anni al Liceo. Quest'opera \u00e8 un monumento della critica letteraria. Anche se alcune parti sono deboli\u00a0\u2013 riguardanti i filosofi antichi\u00a0\u2013 tutto ci\u00f2 che viene detto sull'arte drammatica, da Corneille a Voltaire, \u00e8 perfettamente pensata e ragionata, anche se si tratta del pensiero e del ragionamento di un purista spesso puntiglioso. I passaggi che riguardano gli autori contemporanei, in cui La Harpe attacca con vigore il partito filosofico, sono spesso di grande comicit\u00e0."}
{"id": "821240", "revid": "767487", "url": "https://it.wikipedia.org/wiki?curid=821240", "title": "La grande illusione (film)", "text": "La grande illusione (\"La Grande Illusion\") \u00e8 un film del 1937 diretto da Jean Renoir, nominato all'Oscar al miglior film nel 1939.\nTrama.\n1914-1918, Prima guerra mondiale.\nPrologo. Fronte francese. Il capitano Bo\u00ebldieu e il tenente Mar\u00e9chal sono abbattuti con il loro aereo dall'ufficiale tedesco von Rauffenstein, asso dell'aviazione tedesca, e fatti prigionieri.\nCampo di detenzione di Hallbach. Bo\u00ebldieu e Mar\u00e9chal sono trasportati in questo campo di prigionia dove incontrano altri connazionali: un attore abile nei giochi di parole, un professore, un ingegnere del catasto e Rosenthal, sarto figlio di ricchi banchieri che divide con i compagni i pacchi di viveri che la famiglia gli invia. Durante il giorno il gruppo di francesi conduce la normale vita dei prigionieri di guerra; di notte, per\u00f2, lavorano segretamente alla costruzione di un tunnel per poter evadere in gruppo. Hanno anche il tempo di organizzare una festa teatrale in cui alcuni si travestono da donne, quando improvvisamente arriva l'ordine di trasferimento degli ufficiali dal campo dove arriveranno dei prigionieri inglesi. Ci\u00f2 impedisce l'evasione attraverso il tunnel ormai terminato.\nRipetuti saranno i tentativi di fuga dai tanti campi ai quali vengono destinati, per approdare, infine, alla fortezza di Wintesborn (il castello di Haut-K\u0153nigsbourg in Alsazia). A capo del castello c'\u00e8 von Rauffenstein che, ferito gravemente in una missione aerea, \u00e8 stato destinato a compiti meno rischiosi. Un'azione diversiva \u00e8 ideata dal capitano Bo\u00ebldieu per consentire la fuga a Mar\u00e9chal e a Rosenthal, che hanno preparato una lunga corda per calarsi dalle mura del castello. Viene inscenato una specie di ammutinamento musicale per distrarre la guarnigione della fortezza. Bo\u00ebldieu, in uniforme e guanti bianchi, sfida von Rauffenstein e suona un piffero con insolenza sul cammino di ronda costringendolo a sparargli addosso.\nMar\u00e9chal e il soldato Rosenthal fuggono verso il confine svizzero. Dopo alcuni chilometri Rosenthal, ferito a una caviglia, zoppica e avanza a fatica. Provvidenzialmente trovano rifugio in una fattoria tedesca, abitata da una vedova di guerra e dalla figlia. La donna ospita i fuggiaschi e non li denuncia. Un tenero legame si stabilisce fra lei e Mar\u00e9chal, ma i due francesi devono ripartire. In seguito una pattuglia tedesca li avvista mentre attraversano un pendio completamente innevato; un soldato punta l'arma, ma il compagno gli impedisce di sparare: il confine tra Svizzera e Germania \u00e8 superato. Rosenthal e Mar\u00e9chal sono finalmente liberi.\nProduzione.\nRenoir racconta: \u00abLa storia dei traffici che ho dovuto affrontare per trovare i finanziamenti per \"La grande illusione\" potrebbero diventare il soggetto di un film. Mi sono portato dietro il manoscritto per tre anni, visitando gli uffici di tutti i produttori, francesi o stranieri, convenzionali o d'avanguardia.\u00bb\nI mezzi monetari per il film furono ottenuti grazie alla negoziazione di un produttore amico di Renoir, Albert Pinkevitch, e all'interessamento di Jean Gabin che partecip\u00f2 alle riunioni organizzative e che, con la sua presenza nel film come interprete di un ruolo di primo piano, dette fiducia ai finanziatori, Raymond Blondy e Frank Rollmer della casa di produzione R\u00e9alisation d'Art Cin\u00e9matographique (RAC).\nSoggetto.\nL'idea del film risaliva a qualche anno prima. Nel 1934, durante le riprese di \"Toni\" effettuate a Martigues, Renoir incontr\u00f2 il maresciallo Pinsard, poi nominato generale. Questi, nel 1915 - quando il regista durante la prima guerra mondiale era in servizio nell'aviazione francese - gli aveva salvato la vita mentre, in missione, pilotava un vecchio Caudron ed era stato attaccato da un aereo nemico. Nel corso di vari incontri il generale narr\u00f2 le sue avventure di guerra, le sette catture e le sette evasioni, che al regista parvero elementi interessanti per un film d'avventura. Prese vari appunti e li mise in una scatola con l'intenzione di ricavarci un film.\nSceneggiatura.\nCharles Spaak si entusiasm\u00f2 al progetto e, insieme a Renoir, elaborarono gli appunti e predisposero la prima stesura della sceneggiatura del film che sarebbe diventato \"La grande illusione\". Molte variazioni verranno poi apportate su suggerimento di Erich von Stroheim.\nRiprese.\nGli interni furono girati durante l'inverno 1935-1936 negli studi di Billancourt e \u00c9clair a \u00c9pinay-sur-Seine; gli esterni nei dintorni di Neuf-Brisach (Alto Reno), nel castello di Haut Koenigsbourg (Basso Reno), nella caserma di Colmar, in una fattoria di Ribeauvill\u00e9 e a Chamonix per l'ultima scena. Gli operatori alla ripresa furono il nipote del regista Claude Renoir - che lavorava con lui dal 1933 - e, quando questi dovette abbandonare il set per motivi di salute, Jean-Serge Bourgoin.\nColonna sonora.\nLa colonna sonora, curata da Joseph Kosma, contiene numerose canzoni popolari cantate dai personaggi:\nDistribuzione.\nLa prima si ebbe il 4 giugno 1937 al cinema Marivaux di Parigi.\nAccoglienza.\nIl film ebbe successo in Francia e in America. John Ford dichiar\u00f2: \"\u00c8 una delle cose migliori che ho visto\" e il presidente Franklin D. Roosevelt ne raccomand\u00f2 la visione ai suoi concittadini \"...tutti i democratici dovrebbero vederlo.\" Il film fu proibito dalle autorit\u00e0 del governo nazista in Germania. Il divieto fu esteso ai paesi successivamente occupati e, dall'ottobre del 1940, anche alla Francia.\nRacconta Renoir: \u00abPer caso, il giorno in cui i nazisti entrarono a Vienna, nelle sale distribuivano il mio film. Senza perdere un istante, la polizia lo proib\u00ec e si interruppero immediatamente le proiezioni. \u00c8 una storia che mi riempie d'orgoglio.\u00bb (1938, presentazione del film per il pubblico americano)\nNel corso della distribuzione internazionale i diversi positivi in circolazione erano stati tutti pi\u00f9 o meno mutilati. La versione completa fu proiettata soltanto nel 1958, ricostruita da Renoir e Charles Spaak da un negativo ritrovato a Monaco dagli americani alla fine della guerra.\nCritica.\nGianni Rondolino:\nDaniele Dottorini:\nFran\u00e7ois Truffaut:\nPaolo Mereghetti:"}
{"id": "821243", "revid": "1305772", "url": "https://it.wikipedia.org/wiki?curid=821243", "title": "ENO", "text": ""}
{"id": "821248", "revid": "287204", "url": "https://it.wikipedia.org/wiki?curid=821248", "title": "2619 Skalnate Pleso", "text": ""}
{"id": "821250", "revid": "226458", "url": "https://it.wikipedia.org/wiki?curid=821250", "title": "Stelle principali della costellazione della Corona Australe", "text": "Segue un prospetto delle stelle principali della costellazione della Corona Australe, elencate per magnitudine decrescente."}
{"id": "821251", "revid": "834", "url": "https://it.wikipedia.org/wiki?curid=821251", "title": "Dpu", "text": ""}
{"id": "821257", "revid": "2077074", "url": "https://it.wikipedia.org/wiki?curid=821257", "title": "F\u00e9licien David", "text": "Biografia.\nQuinto e ultimo figlio di Charles-Nicolas Davis, violinista dilettante, e di Marie-Anne Arquier.\nAll'et\u00e0 di cinque anni inizi\u00f2 a studiare musica sotto la direzione paterna, ma un anno dopo, rimase orfano per la morte del padre e da quel momento fu educato dalla sorella maggiore.\nGrazie alla sua bella voce entr\u00f2 nel coro della cattedrale Saint-Sauveur di Aix-en-Provence.\nIntraprese studi letterari, per un triennio, al collegio dei Gesuiti. \nMaestro di cappella ad Aix-en-Provence, lasci\u00f2 la sua regione per trasferirsi a Parigi dove completer\u00e0 la sua formazione musicale nel Conservatorio parigino. \nDiede lezioni di solfeggio, pianoforte e armonia, mentre studiava composizione e contrappunto sotto la guida di F\u00e9tis e l'organo con Benoist.\nNel 1831 si iscrisse al movimento socialista francese dei \"Saint-Simonien\" e questo fatto gli cost\u00f2 la partenza per l'Oriente, che intraprese fra il 1833 ed 1835 e che gli lascer\u00e0 un gusto marcato per le melodie esotiche. \nSoggiorn\u00f2 a Costantinopoli, a Smirne, a Gerusalemme, ad Alessandria d'Egitto ed a Il Cairo.\nRitornato dopo tre anni a Parigi, nel 1835 pubblic\u00f2 una raccolta di canti orientali; nel 1844 una ode sinfonica intitolata \"Le d\u00e9sert\" orientaleggiante; due anni dopo fu la volta del \"Mos\u00e8 sul Sinai\"; quindi l'ode sinfonica \"Colombus\", le opere \"Herculanum\" (1859 all'Op\u00e9ra di Parigi con Adelaide Borghi-Mamo), \"Le saphir\".\nLa seconda met\u00e0 della vita di F\u00e9licien David \u00e8 stata pi\u00f9 felice della prima. Ufficiale della Legion d'onore dal 1862, pensionato della lista civile, vide gli organi ufficiali e il sovrano stesso rendere giustizia al suo merito, e l'Accademia gli assegn\u00f2 il premio di ventimila franchi. Prender\u00e0 poi il posto di Berlioz all\"'Institut de France\", nel 1869."}
{"id": "821259", "revid": "834", "url": "https://it.wikipedia.org/wiki?curid=821259", "title": "Ens", "text": ""}
{"id": "821262", "revid": "1305772", "url": "https://it.wikipedia.org/wiki?curid=821262", "title": "ENS", "text": ""}
{"id": "821264", "revid": "1564499", "url": "https://it.wikipedia.org/wiki?curid=821264", "title": "Caciocavallo podolico", "text": "Per caciocavallo podolico s'intende quella particolare variet\u00e0 di caciocavallo prodotta esclusivamente con il latte delle vacche Podoliche, alla maniera tradizionale e solo in certi periodi dell'anno. Questa razza bovina viene allevata in Abruzzo, Basilicata, Calabria, Campania, Molise e Puglia. Dove il pascolo \u00e8 povero, l'acqua poca ed \u00e8 duro sopravvivere, la razza podolica, una razza di origine ucraina introdotta durante le invasioni barbariche, trova il suo ambiente naturale.\nIl caciocavallo podolico \u00e8 un formaggio nobile, consumato soltanto in tavola, solitamente alla fine dei pasti. Un avanzato grado di stagionatura (anche cinque, sei anni) gli conferisce una serie di qualit\u00e0 organolettiche: profumi complessi, di pascolo e di macchia, nonch\u00e9 una persistenza gustativa inimitabile.\nLe variet\u00e0 pi\u00f9 conosciute di questo formaggio sono:\nTutti e tre i prodotti sono stati riconosciuti dal ministero, per iniziativa delle regioni Puglia, Basilicata, Campania tra i prodotti agroalimentari tradizionali italiani."}
{"id": "821269", "revid": "219110", "url": "https://it.wikipedia.org/wiki?curid=821269", "title": "GParted", "text": "In informatica GParted (\"GNOME Partition Editor\") \u00e8 un software libero per il partizionamento di hard-disk, scritto in GTK e distribuito con licenza GPL, \u00e8 un front-end del pi\u00f9 noto GNU Parted. Gira nativamente su sistemi GNU/Linux con Desktop GNOME, anche se esistono distribuzioni Live CD e LiveUSB avviabili da qualsiasi PC.\nDescrizione.\nViene utilizzato per creare, cancellare, ridimensionare, spostare, controllare e copiare partizioni e file system. Permette di visualizzare le partizioni possibili e le loro dimensioni, e di crearle per via grafica con un semplice \"drag and drop\".\n\u00c8 utile per ottenere spazio per nuovi sistemi operativi, riorganizzare l'utilizzo del disco, copiare dati residenti nei dischi fissi e fare una copia di una partizione.\nCome GNU Parted, GParted supporta il ridimensionamento delle partizioni con file system NTFS, usando l'utility esterna ntfsresize.\nUtilizza la libreria libparted per determinare e modificare periferiche e tabelle di partizioni.\nQuesto programma non deve essere confuso con GNU Parted, l'utilit\u00e0 a riga di comando pubblicata dalla Free Software Foundation."}
{"id": "821270", "revid": "1543377", "url": "https://it.wikipedia.org/wiki?curid=821270", "title": "UCI ProTour 2007", "text": "L'UCI ProTour 2007 fu la terza edizione del circuito gestito dalla UCI e prese il via nonostante le continue polemiche tra la UCI e le societ\u00e0 organizzatrici dei grandi giri. A livello di corse non ci furono differenze rispetto all'edizione 2006.\nDiverse furono invece le squadre: non c'era pi\u00f9 la svizzera Phonak, entr\u00f2 invece la svedese-belga Unibet.com, mentre la Astana cambi\u00f2 la federazione di affilizione, passando dalla Spagna alla Svizzera.\nQuesta edizione fu vinta dall'australiano Cadel Evans, della Predictor-Lotto, che conquist\u00f2 la prima piazza in seguito alla squalifica di Danilo Di Luca che, fino all'ultima prova, il Giro di Lombardia, si trovava al vertice. La classifica a squadre venne vinta dalla danese CSC.\nSquadre.\nLe squadre che vi parteciparono furono venti, rappresentanti 10 diversi paesi.\nEventi e punteggi.\nLa vincitrice della classifica a squadre prendeva 20 punti, la seconda 19, la terza 18, etc. Le squadre ammesse alle corse tramite l'assegnazione delle wildcard non ricevevano punti, ma non venivano nemmeno sostituite nell'assegnazione dei punti da squadre ProTour.\nVenivano sommati i punti dei primi cinque corridori di una nazione classificati nella graduatoria individuale.\nClassifiche.\n\"Aggiornate al 20 ottobre 2007, riviste il 3 settembre 2008.\""}
{"id": "821271", "revid": "124397026", "url": "https://it.wikipedia.org/wiki?curid=821271", "title": "Demografia di San Marino", "text": "La Repubblica di San Marino \u00e8 un piccolo stato di 61,5\u00a0km\u00b2, 30.926 abitanti (2007, stima) con una densit\u00e0 di 481 ab/km\u00b2.\nL'aggettivo attribuito alle persone originarie di San Marino \u00e8 sammarinese.\nLa popolazione \u00e8 composta soprattutto da nativi sammarinesi e da cittadini della Repubblica italiana.\nLa popolazione \u00e8 in continua crescita: nel primo censimento del 1864 era di 7.080, nel secondo del 1874 di 7.464, nel terzo del 1899 di 9.359, nel quarto del 1947 di 12.100, nel quinto del 1976 di 19.149.\nI sammarinesi residenti all'estero sono circa 17.000 mentre gli stranieri residenti a San Marino sono circa 1.000.\nLa popolazione sammarinese nel ventunesimo secolo.\nLa popolazione \u00e8 quasi esclusivamente composta da nativi sammarinesi e da italiani ma si rilevano anche persone provenienti da altre nazioni.\nStruttura della popolazione per et\u00e0 (2005, stima)\nEt\u00e0 mediana (2005, stima)\nTasso di crescita della popolazione: 1,3% (2005, stima)\nTasso di natalit\u00e0: 10,18 nati/1.000 ab. (2005, stima)\nTasso di mortalit\u00e0: 8,07 morti/1.000 ab. (2005, stima)\nTasso di fertilit\u00e0: 1,33 bambini nati per donna (2005, stima)\nTasso di mortalit\u00e0 infantile (2005, stima)\nAspettativa di vita alla nascita (2005, stima)\nStruttura della popolazione per sesso (2005, stima)\nReligione: cattolica 88,7%; Pentecostale 1,8%; altre 9,5% (2000)\nLingua: italiano, romagnolo\nFuori dai confini.\nTuttora sono circa 17.000 i sammarinesi residenti all'estero essi vivono soprattutto in Italia sparsi soprattutto fra Emilia-Romagna e Marche, questa cifra porta cos\u00ec il numero di sammarinesi a 45.231 cittadini.\nOgni comunit\u00e0 di residenti all'estero deve ottenere il riconoscimento giuridico del Consiglio dei XII, attualmente sono 6.695 i sammarinesi iscritti fra le varie comunit\u00e0 sparse per il mondo la pi\u00f9 grande delle quali \u00e8 quella di Detroit che conta circa un migliaio di iscritti.\nStranieri a San Marino.\nGli stranieri a San Marino sono il 15% della popolazione di cui il 10% italiani cos\u00ec suddivisi per castello nel 2003:\nFonte:Segreteria di Stato per i Rapporti con le Giunte di Castello"}
{"id": "821273", "revid": "112730547", "url": "https://it.wikipedia.org/wiki?curid=821273", "title": "Stelle principali della costellazione della Corona Boreale", "text": "Segue un prospetto delle stelle principali della costellazione della Corona Boreale, elencate per magnitudine decrescente."}
{"id": "821274", "revid": "161374", "url": "https://it.wikipedia.org/wiki?curid=821274", "title": "Junkers Ju-87", "text": ""}
{"id": "821276", "revid": "1825453", "url": "https://it.wikipedia.org/wiki?curid=821276", "title": "Unione Sportiva Milanese", "text": "L'Unione Sportiva Milanese era una polisportiva ciclistica, calcistica, rugbistica e cestistica italiana, con sede a Milano.\nStoria.\nI primi campionati.\nFu fondata a Milano il 16 gennaio 1902 nelle sale del Caff\u00e8 Verdi a Porta Nuova da un gruppo di gioviali e chiassosi amici che tutte le sere si ritrovavano per giocare la consueta partita a carte ed al biliardo. Il gruppo formato da una ventina di compagni capitanati dai carismatici Gilbert Marley, Romolo Buni ed Ambrogio Ferrario decisero di fondare una societ\u00e0 sportiva ed a questa dare un nome importante: Unione Sportiva Milanese.\nElessero quale primo presidente Erba, vice Mazzucchi e segretario Ambrogio Ferrario. Buni e Marley erano stati campioni di ciclismo e in questa disciplina la societ\u00e0 inizi\u00f2 a gareggiare. Nel 1903 la societ\u00e0 era ormai affermata e cresciuta nel numero dei soci e si stabil\u00ec di creare una sede sociale prendendo in affitto tre locali siti in Via Fiori Oscuri vicino a Brera, e con l'incremento dei successi nelle discipline sportive che aumentavano, in ossequio al primo articolo dello statuto sociale che contemplava la possibilit\u00e0 di aggiungerne altre, si decise di istituire la sezione calcio.\nL'affiliazione alla F.I.F. arriv\u00f2, perci\u00f2, soltanto nella stagione 1905 con l'acquisto del primo campo sito in via Comasina 6, l'attuale via Menabrea nel triangolo tra il piazzale Maciachini e via Farini, all'epoca al limite del comune di Milano. La maglia era a scacchi bianco e neri (in realt\u00e0, pi\u00f9 precisamente, a quarti), con pantaloncini bianchi e calzettoni neri: per questo motivo erano chiamati \"gli scacchi\". In trasferta, nel caso di avversari dai colori simili, gli scacchi divenivano bianchi e rossi.\nL'USM partecip\u00f2 al suo primo torneo appunto nel 1905, quando incorpor\u00f2 molti giocatori della defunta societ\u00e0 Mediolanum, e giunse seconda alle spalle della Pro Vercelli nel \"Concorso Nazionale Straordinario\" della \"F.G.N.I.\" Federazione Ginnastica Nazionale Italiana. Nello stesso anno partecip\u00f2 anche al campionato nazionale, giungendo terza. La formazione era la seguente: Francesconi, Pirovano, Lanfranchi, Ghinelli, Cremonesi, Franziosi,U. Meazza, Recalcati, Varisco, Bojocchi, Magni.\nNel 1908 la FIF decise di indire due campionati di massima serie, uno \"federale\" aperto anche agli stranieri, e uno \"italiano\", alle quali potevano partecipare solo calciatori italiani, nel tentativo di \"italianizzare\" il campionato, permettendo anche a squadre composte unicamente da italiani di vincerlo. Le grandi per protesta si ritirarono da entrambi i tornei (eccezion fatta per la Juventus) e l'US Milanese partecip\u00f2 a quello italiano (l'unico ritenuto a posteriori valido per lo scudetto), arrivando seconda alle spalle della Pro Vercelli; fu decisivo lo scontro diretto disputato alla penultima giornata in cui prevalse, nonostante il fattore campo sfavorevole, la Pro Vercelli, che cos\u00ec si aggiudic\u00f2 il campionato con una giornata di anticipo. \nNella stagione successiva la formula dei due campionati \"federale\" e \"italiano\" fu mantenuta e l'US Milanese partecip\u00f2 ad entrambi i tornei mancando in entrambi i casi la vittoria finale all'ultimo atto. Nel Campionato Federale 1909 (il pi\u00f9 importante e l'unico ritenuto a posteriori valido per lo scudetto) la U.S. Milanese elimin\u00f2 nel girone lombardo Milan e Inter, per poi sommergere di gol nella semifinale il Venezia con un complessivo 18-2, e accedere cos\u00ec alla finale scudetto contro la Pro Vercelli, in cui di nuovo dovette soccombere, perdendo 2-0 all'andata e pareggiando 2-2 al ritorno. Al parallelo campionato italiano (a cui potevano partecipare solo giocatori italiani), invece, in semifinale sommerse di gol il Vicenza con un complessivo 10-2, accedendo quindi alla finale contro la Juventus: riusc\u00ec a strappare un pareggio 1-1 a Torino all'andata, il 30 maggio, ma sette giorni dopo soccombette in casa per 2-1, dando addio alla \"Coppa Romolo Buni\" che entr\u00f2 a far parte del palmar\u00e8s bianconero.\nAcquist\u00f2 un campo a San Siro (alla Cascina Mojetta, nei pressi della via ancora oggi esistente al QT8) che fu utilizzato per le stagioni 1909 e 1909-1910. In seguito, grazie al notevole numero di nuovi soci galvanizzati dai campionati giocati ad alto livello, il Consiglio Direttivo, resosi conto che il campo di San Siro era troppo stretto e troppo lontano dalla citt\u00e0, deliber\u00f2 l'acquisto di un campo di , un intero isolato nelle adiacenze di Via Stelvio, strada che allora si protraeva oltre l'attuale via Lancetti e all'attuale via degli Imbriani, ottimamente servito da una linea tranviaria con fermata in Via Calabria. Il campo era esattamente ubicato a sud dell'antico cimitero di Dergano, incastonato tra le attuali via Maffucci e via Cafiero.\nIl progetto prevedeva la realizzazione (prima dell'inizio della stagione 1910-1911) di un campo di calcio avente dimensioni 110 \u00d7 60\u00a0m con tribuna coperta in muratura con almeno posti a sedere e spogliatoi con docce nella parte inferiore, con pista di atletica lunga e rettilineo lungo 145\u00a0m. Per la seconda squadra fu realizzato un secondo campo di dimensioni 90 \u00d7 45\u00a0m che in seguito fu utilizzato anche dall'A.C. Stelvio che, nato nel 1914, prese parte al campionato di Prima Categoria 1920-1921. Il campo di Via Stelvio fu inaugurato il 20 novembre 1910.\nNegli anni successivi rest\u00f2 costantemente la terza forza di Milano, dopo e , e precedendo nella locale graduatoria di merito cittadina l'Enotria Goliardo e la A.C. Libertas, tutte altre squadre meneghine che gareggiavano in Prima Categoria nazionale.\nLa fusione con l'Internazionale.\nStabilito nel 1922 con il Compromesso Colombo che la Prima Divisione avrebbe perso 12 squadre senza le equivalenti promozioni dalla Seconda Divisione, la Unione Sportiva Milanese, terminata 10\u00aa nel girone C, fu retrocessa in Seconda Divisione.\nPerso il campo di via Stelvio alla fine del campionato 1921-1922, ottenne dal comune di Milano la possibilit\u00e0 di far giocare la prima squadra al Velodromo Sempione in via Giovanni da Procida fino alla stagione 1923-1924 compresa, mentre per le squadre riserve e allievi utilizzarono l'ex campo dell'Enotria Goliardo sito in via Friuli angolo via Colletta.\nIn seguito prese un terreno incolto in zona Dergano nell'attuale via Imbonati angolo via Cannero, campo che fu utilizzato dalla U.S. Milanese fino al 1928 e in seguito dalla Isotta Fraschini che disput\u00f2 il campionato di Prima Divisione 1930-1931 e da altre squadre milanesi di Terza Divisione (come il Gruppo Rionale Fascista \"Paolo Grassigli\") anche dopo la fine della stagione 1934-1935.\nNella stagione 1923-1924, con un terzultimo posto a pari merito con il Saronno, la squadra retrocedette sul campo nel campionato lombardo di Terza Divisione. Tuttavia, in seguito alla decisione di allargare i quadri della Seconda Divisione, la Milanese (dopo aver vinto lo spareggio per il terzultimo posto con il Saronno) fu ammessa alle inizialmente non previste gare di qualificazione al campionato di Seconda Divisione 1924-1925 tra le sei squadre terzultime classificate e sei compagini giuliane. Superato il primo turno imponendosi per 3-1 sul Grion di Pola, la Milanese nell'ultimo turno degli spareggi prevalse sul Prato (2-2 a Parma il 12 ottobre e 4-0 nella ripetizione a Modena sette giorni dopo) rimanendo in Seconda Divisione.\nNella stagione 1925-1926 la Milanese, classificandosi quinta, manc\u00f2 sul campo l'ammissione al nuovo campionato cadetto di Prima Divisione (al quale sarebbero state ammesse le migliori quattro di ogni girone), e avrebbe dunque dovuto rimanere nel declassato campionato di Seconda Divisione, ma, in seguito alla decisione di ampliare da 8 a 10 le squadre ammesse in ogni girone di Prima Divisione, fu ripescata nel nuovo secondo livello.\nAll'inizio della stagione 1926-1927 alla dirigenza giunsero alti esponenti del fascismo milanese. Quale presidente onorario si insedi\u00f2 Ernesto Belloni (gi\u00e0 Commissario prefettizio e straordinario, dal 24 dicembre 1926 podest\u00e0 di Milano) ed alla presidenza Ernesto Torrusio, il braccio destro di Rino Parenti (membro della Federazione provinciale fascista milanese).\nNella stagione successiva oltre a Belloni l'U.S. Milanese annover\u00f2 anche Arnaldo Mussolini e Lando Ferretti (Presidente del CONI) quali presidenti onorari. Nella stagione 1927-1928 la squadra contese fino all'ultimo la promozione in Divisione Nazionale (il campionato di massima serie) a e . All'ultima giornata del girone B, disputata il 26 febbraio 1928, era in programma a Biella lo scontro diretto Biellese-Milanese con le due compagini in vetta a pari punti: il vincitore dello scontro avrebbe ottenuto la promozione in Divisione Nazionale. La partita fu vinta per 2-0 dalla Milanese che cos\u00ec chiuse il girone B al primo posto, ma la Biellese sporse reclamo presso il Direttorio Federale sostenendo la tesi che un suo giocatore fosse stato corrotto da elementi riconducibili alla Milanese per agevolare la vittoria e la promozione del club meneghino. In attesa di prendere una decisione, la Federazione decise di rimandare l'inizio del girone finale tra le quattro vincitrici dei gironi. Dopo oltre un mese di indagini, il 3 aprile la Federazione stabil\u00ec che i due corruttori erano estranei alla Milanese ma, avendo comunque il tentativo di combine condizionato lo svolgimento del match, la partita sarebbe stata ripetuta il 22 aprile sul campo neutro di Bologna. La ripetizione fu vinta per 1-0 dalla Biellese che cos\u00ec ottenne la promozione in Divisione Nazionale. In ogni caso il 28 giugno 1928 la Federazione annunci\u00f2 il ripescaggio della Milanese in Divisione Nazionale, allargata eccezionalmente a 32 squadre per la stagione 1928-1929.\nIntanto a Milano nel 1927 il Regime costitu\u00ec l'Ente Sportivo Provinciale Fascista (E.S.P.F.), ponendo alla presidenza Rino Parenti e quale segretario Ernesto Torrusio (che intanto era diventato vice-podest\u00e0 di Milano). L'E.S.P.F., in ossequio alle direttive emanate dal regime che prevedevano la riduzione delle societ\u00e0 calcistiche nelle massime categorie nazionali, ordin\u00f2 la fusione dell'U.S. Milanese e della Internazionale ponendo alla dirigenza della nuova societ\u00e0 risultante dalla fusione il commissario Ernesto Torrusio.\nIn tal modo nacque la Societ\u00e0 Sportiva Ambrosiana. Il regime rese noto che l'operazione serviva per permettere alla Fiumana (squadra rappresentante la citt\u00e0 di Fiume, da pochi anni annessa all'Italia) di iscriversi al campionato di Divisione Nazionale, ma di fatto toglieva di mezzo un'importante societ\u00e0 calcistica avente un nome scomodo (l'\"Internazionale\") i cui dirigenti non erano alti esponenti del Partito Nazionale Fascista. Alla prima assemblea dell'Ambrosiana, lo stesso Torrusio ne divenne il presidente effettivo, Arturo Hintermann (ex Internazionale) il vicepresidente, Carlo Pisani il segretario e Aldo Molinari il direttore sportivo.\nL'Ambrosiana inglob\u00f2 ogni disciplina sportiva dell'U.S.M.: la sezione ginnastica e pugilato utilizzava la palestra di via Montello 17, la sezione ciclismo che utilizzava il Velodromo Sempione, la sezione rugby (fondata da Stefano Bellandi, arbitro dell'U.S.M.) continu\u00f2 a giocare sul campo di via Imbonati, mentre in via Goldoni si allenavano e giocavano i ginnasti e le squadre di calcio.\nLa maglia della nuova squadra divenne bianca con una grossa croce rossa sul petto, riprendendo lo scudo di Milano. La stagione successiva la societ\u00e0 cambi\u00f2 nome in Associazione Sportiva Ambrosiana e la maglia ritorn\u00f2 ad essere quella nero-azzurra tipica dell'Internazionale.\nTra la fine del 1931 e l'inizio del 1932, con l'arrivo del nuovo presidente Ferdinando Pozzani che ottenne il cambio di denominazione dell'Ambrosiana in \"A.S. Ambrosiana-Inter\" (dopo la ricostituzione dell'U.S. Milanese rinata come polisportiva, calcisticamente solo nel 1945), il presidente federale Leandro Arpinati ufficializz\u00f2 la decisione di rendere agli ex dirigenti degli scacchi i premi conservati dall'Ambrosiana e di ricostituire l'U.S. Milanese cambiando la denominazione dell'U.S. Viscontea, sciogliendo cos\u00ec la fusione coatta con l'Ambrosiana:\nAlla fine del regime fascista, quando l'Ambrosiana-Inter ripristin\u00f2 definitivamente la vecchia denominazione \"F.C. Internazionale\", prendendo parte al campionato 1945-1946, l'U.S. Milanese, rinata calcisticamente per volont\u00e0 di dirigenti ormai troppo vecchi, rifiut\u00f2 l'invito dell'avvocato Giovanni Mauro (che propose l'ammissione al campionato misto quale squadra di Serie B) a disputare un campionato equiparabile a quello perso nel 1928 a causa della fusione coatta voluta dalle autorit\u00e0 fasciste.\nRipresa l'attivit\u00e0 solo a livello locale (campionato milanese della Sezione Propaganda), prese sede presso il Ristorante Unione di via Volta 21. Alla fine della stagione 1945-1946 termin\u00f2 l'attivit\u00e0 ufficiale.\nPresidenti e dirigenti.\nI seguenti Consigli Direttivi sono stati pubblicati sia dalla Gazzetta dello Sport che dalla Guida Commerciale di Milano \"Savallo &amp; Fontana\".\nIl dopoguerra\nCon i nuovi dirigenti fascisti\nGiocatori in nazionale.\nTutti e tre giocarono la prima partita della Nazionale Italiana, il 15 maggio 1910 contro la Francia.\nAttivit\u00e0 polisportiva.\nLa sezione pallacanestro dell'Unione Sportiva Milanese partecip\u00f2 al campionato italiano dei primi anni, con l'eliminazione al primo turno del campionato 1922 e la partecipazione al girone finale del 1923. Nel 1931 fu ricostituita l'U.S. Milanese come polisportiva (mettendo fine alla fusione con il F.C. Internazionale Milano), ma la societ\u00e0 ritorn\u00f2 ad occuparsi di basket riprendendo l'attivit\u00e0 solo a partire dalla stagione sportiva 1934, partendo dalla Prima Divisione lombarda."}
{"id": "821279", "revid": "635893", "url": "https://it.wikipedia.org/wiki?curid=821279", "title": "Geografia della Slovacchia", "text": "La Slovacchia \u00e8 uno stato senza sbocco al mare dell'Europa centrale che presenta regioni montagnose al nord e pianure nella sua parte meridionale.\nPosizione.\nSi trova nell'Europa centrale, tra la Polonia (a nord), la Repubblica Ceca (a ovest), l'Austria (a sud-ovest), l'Ungheria (a sud) e l'Ucraina (a est).\nCoordinate geografiche: \nSuperficie.\n\"Totale:\"\n49.036\u00a0km\u00b2\n\"Terre:\"\n98,4%\n\"Acque:\"\n1,6%\nConfini di terra.\n\"Totale:\"\n1.392\u00a0km\n\"Paesi confinanti:\"\nAustria 91\u00a0km, Repubblica Ceca 252\u00a0km, Ungheria 515\u00a0km, Polonia 444\u00a0km, Ucraina 90\u00a0km\nClima.\nIl clima \u00e8 continentale e temperato, con estati fresche e inverni umidi, freddi, nuvolosi e rigidi.\nRilievi.\nLa Slovacchia presenta regioni montagnose nella parte centrale e settentrionale, con pianure nella parte meridionale.\nElevazioni estreme:\n\"Punto pi\u00f9 basso:\"\nFiume Bodrog 94 m\n\"Punto pi\u00f9 alto:\"\nGerlachovsk\u00fd \u0161t\u00edt 2.655 m\nRisorse naturali.\nCarbone e lignite, sale, piccole quantit\u00e0 di ferro, rame e manganese\nUtilizzo delle terre:\n\"Terre arabili:\"\n31%\n\"Raccolti permanenti:\"\n3%\n\"Pascoli permenenti:\"\n17%\n\"Foreste:\"\n41%\n\"Altro:\"\n8% (1993)\nTerre irrigate:\n800\u00a0km\u00b2 (1993)"}
{"id": "821282", "revid": "1700", "url": "https://it.wikipedia.org/wiki?curid=821282", "title": "Jazz Messengers", "text": ""}
{"id": "821284", "revid": "1543377", "url": "https://it.wikipedia.org/wiki?curid=821284", "title": "Renault Type JY e Type MG", "text": "Le Type JY e MG sono due autovetture di fascia alta prodotte tra il 1923 ed il 1926 dalla Casa francese Renault.\nProfilo.\nQueste vetture furono molto importanti per la Casa transalpina dal punto di vista storico: furono infatti le prime vetture ad adottare una carrozzeria dallo styling comunemente noto come \"Skiff\", in quanto ricordava molto da vicino il design di una piccola imbarcazione. Furono le eredi dirette della Type JS, dalla quale ereditarono il telaio e gran parte della meccanica. La Type JY, prodotta nel solo 1923, era equipaggiata dallo stesso motore dell'antenata, vale a dire un 6 cilindri da 4218 cm\u00b3.\nLa successiva Type MG, invece, fu la vettura che di fatto si rese iniziatrice dello \"Skiff-design\": anch'essa nata dal telaio della JS, montava per\u00f2 un motore di cilindrata maggiore, che arrivava a 4767\u00a0cm\u00b3, sempre frazionati in 6 cilindri. Il loro particolare design suscit\u00f2 molti consensi e la Type MG, prodotta come limousine, ma in particolar modo come torpedo, divenne famosa come Torpedo Skiff. Il suo design molto particolare fu applicato anche ad altre vetture della Casa, prima fra tutte la piccola Renault NN, che sarebbe arrivata per\u00f2 solo nel 1925. La Type MG invece fu tolta di produzione nel 1926 e fu sostituita dalle Type PI e PZ."}
{"id": "821285", "revid": "1305772", "url": "https://it.wikipedia.org/wiki?curid=821285", "title": "Huairou", "text": "Il distretto di Huairou (Cinese Semplificato: \u6000\u67d4\u533a; Cinese Tradizionale: \u61f7\u67d4\u5340; Pinyin: Hu\u00e1ir\u00f3u Q\u016b) \u00e8 situato alla periferia Nord-Est di Pechino, ed \u00e8 la sede amministrativa dell'omonima area suburbana remota (\u8fdc\u90ca\u533a). Huairou confina ad Est con la contea di Miyun, a Sud con il distretto di Shunyi, ad Ovest con la contea di Yanqing, a Sud-Ovest con il distretto di Changping, ed a Nord-Ovest con la provincia dello Hebei. Il distretto ha una superficie di 2.128,62\u00a0km quadri, ed una popolazione di 373.000 persone.\nLa citt\u00e0 di Huairou \u00e8 situata nella parte meridionale del distretto, e dista 50\u00a0km dal quartiere di Dongzhimen.\nIl territorio su cui si estende il distretto durante il periodo dei regni combattenti era parte dei regni di Yan e di Yanbofang\nGeografia e clima.\nNoto come il \u201cpolmone di Pechino\u201d, il distretto di Huairou \u00e8 in massima parte montuoso e boscoso, oltre che ricco di risorse idriche. I monti si elevano gradualmente a Nord verso l'altopiano della Mongolia Interna, e costituiscono l'88% del territorio del distretto. Il distretto vanta ben 774 sorgenti. Notevole \u00e8 la variet\u00e0 della flora e della fauna del distretto. Huairou ha ben 508 diverse specie vegetali, la met\u00e0 delle quali utilizzate per preparazioni della Medicina tradizionale cinese. Le specie animali sono 264. Data la sua importanza per la preservazione dell'ecosistema di Pechino, il distretto ha di recente rafforzato politiche volte alla tutela dell'ambiente ed alla preservazione della biodiversit\u00e0, promuovendo l'agricoltura biologica.\nHuairou gode di un clima continentale temperato. Le temperature possono essere sensibilmente pi\u00f9 rigide che nella citt\u00e0 di Pechino. Inoltre, vi \u00e8 una certa variazione di temperatura tra le aree pianeggianti e le aree montuose del distretto. Gli inverni sono rigidi e ventosi, con poca neve. Nelle zone pianeggianti, la temperatura media annuale oscilla tra i 6 ed i 10\u00a0\u00b0C, mentre nelle zone montuose la temperatura di inverno pu\u00f2 raggiungere i -25\u00a0\u00b0C. La media delle precipitazioni annue oscilla tra i 470 e gli 850\u00a0mm.\nSuddivisione amministrativa.\nAttualmente il distretto \u00e8 diviso in 7 citt\u00e0 (\u9547), 14 comuni (\u4e61) e 292 villaggi amministrativi (\u884c\u653f\u6751). Questa \u00e8 l'ultima suddivisione amministrativa, adottata nel 1990.\nIl distretto di Huairou fu fondato nel 1368, durante la Dinastia Ming, nel primo anno dell'era Hongwu. L'estensione e la suddivisione amministrativa del distretto di Huairou hanno subito innumerevoli variazioni in epoca imperiale, durante il periodo Repubblicano, e dopo la fondazione della Repubblica Popolare Cinese.\nNel 1928 Huairou \u00e8 accorpato alla provincia dello Hebei. Nel 1930 Huairou diventa sede del \u201cGoverno Autonomo Anti-comunista dello Hebei Orientale (Jidong)\u201d (\u5180\u4e1c\u9632\u5171\u81ea\u6cbb\u653f\u5e9c), un governo-fantoccio controllato dai Giapponesi. Nel corso della Seconda guerra sino-giapponese e durante la Guerra civile cinese Huairou \u00e8 fuso con altri distretti. Le forze comuniste acquisiscono il controllo del distretto il 6 dicembre 1948. Nell'ottobre del 1958 la giurisdizione del distretto passa dalla provincia dello Hebei alla Municipalit\u00e0 di Pechino.\nLe maggiori figure della leadership locale sono Wang Haiping (\u738b\u6d77\u5e73), segretario del comitato di partito; Chi Weisheng (\u6c60\u7ef4\u751f) governatore del distretto; Wu Dezeng (\u5434\u5fb7\u589e), presidente dell'Assemblea Popolare del distretto, ed infine Wu Zhangang (\u6b66\u5360\u521a), presidente della Conferenza Politico-Consultiva.\nEconomia.\nL'economia del distretto \u00e8 basata principalmente su tre settori industriali: produzione di ricambi automobilistici, stampa ed imballaggi, industria alimentare. Sono presenti anche l'industria dei materiali da costruzione, metallurgica e tessile. Lo sviluppo industriale di Huairou \u00e8 abbastanza recente. Storicamente, l'industria \u00e8 stata quasi del tutto assente dal distretto sia durante il periodo Repubblicano che nei primi anni della Repubblica Popolare Cinese. La situazione \u00e8 cambiata durante gli anni '90, quando lo sviluppo economico del distretto ha registrato una notevole accelerazione. Nel 2004, il PIL del distretto era pari a 8.840.000.000 di Yuan Renminbi, ed il PIL pro-capite ha raggiunto i 23.132 Yuan Renminbi. \nAl momento il distretto cerca di conciliare lo sviluppo del settore terziario, con la tutela ambientale e delle risorse naturali. Il commercio ed il settore terziario, poco sviluppati durante i periodi imperiali, Repubblicano e fino all'adozione della politica di riforma ed apertura (\u6539\u9769\u5f00\u653e), stanno registrando una sensibile crescita. Questa \u00e8 stata bilanciata da una riduzione dello sviluppo del settore agricolo e dell'allevamento (maiali, buoi e pecore). Attualmente le maggiori coltivazioni del distretto sono il mais, il frumento, il riso, il miglio ed il sorgo. Famosissime le castagne di Huairou, molto apprezzate dai Pechinesi. \nIl distretto ospita l'Istituto dell'Accademia Cinese delle Scienze per la Gestione dei Quadri (\u4e2d\u56fd\u79d1\u5b66\u9662\u5e72\u90e8\u7ba1\u7406\u5b66\u9662), e l'Istituto per la Tecnologia del Comando del Comitato per la Tecnica e l'Industria del Ministero della Difesa Nazionale (\u56fd\u9632\u79d1\u5de5\u59d4\u6307\u6325\u6280\u672f\u5b66\u9662)"}
{"id": "821290", "revid": "1005847", "url": "https://it.wikipedia.org/wiki?curid=821290", "title": "Elezioni parlamentari in Finlandia del 1913", "text": "Le elezioni parlamentari in Finlandia del 1913 si tennero il 1\u00ba agosto per il rinnovo dell'Eduskunta."}
{"id": "821296", "revid": "123408780", "url": "https://it.wikipedia.org/wiki?curid=821296", "title": "C'\u00e8 un cadavere in biblioteca", "text": "C'\u00e8 un cadavere in biblioteca (\"The Body in the Library\") \u00e8 un romanzo giallo di Agatha Christie del 1942 avente per protagonista Miss Marple. Fu tradotto in Italia da Arnoldo Mondadori Editore nel 1948.\nTrama.\nNel paesino di St. Mary Mead, a Gossington Hall, il colonnello Bantry e sua moglie Dolly vengono svegliati un mattino da una cameriera terrorizzata, venuta ad avvisarli che nella biblioteca della loro villetta \u00e8 stato trovato il cadavere di una sconosciuta in abito da sera, strangolata. Nessuno degli abitanti della casa conosce la vittima. La polizia, subito chiamata, comincia le indagini e scopre che la ragazza, Ruby Keene, lavorava come ballerina e intrattenitrice all'Hotel Majestic in una citt\u00e0 costiera nelle vicinanze, Danemouth. La signora Bantry chiama una sua fidata amica, Miss Jane Marple, la quale, espertissima in tutto ci\u00f2 che riguarda assassinii e misteri, inizia a investigare indipendentemente dalla polizia. Miss Marple incontra la cugina della vittima, Josephine, dipendente anch'essa dell'hotel, che non sembra affatto addolorata della morte della cugina. Inoltre Miss Marple viene a conoscenza del fatto che un ricco e invalido signore, Conway Jefferson, residente nell'hotel e accudito dalla nuora e dal genero, affezionatosi a lei, aveva deciso di adottare Ruby, la quale avrebbe ereditato 50.000 sterline all'et\u00e0 di 25 anni, dato che Jefferson non aveva parentele di sangue. \nSuccessivamente la polizia scopre che un'altra ragazza era scomparsa nello stesso giorno, una giovane chiamata Pamela Reeves. Dopo alcune ricerche la polizia trova un'auto bruciata (appartenente a uno dei clienti dell'hotel) in una cava abbandonata piuttosto distante dal Majestic, contenente un cadavere carbonizzato e alcuni elementi di identificazione: una scarpa con cinturino (probabilmente appartenente a una ragazza) e pezzetti di stoffa. Oltre a questi oggetti anche un bottone dell'uniforme delle Girl Scout. Questo permette di identificare il cadavere come quello di Pamela, scomparsa proprio dopo la fine di un raduno delle Scout. \nMiss Marple interroga Florence, un'amica della ragazza, che le racconta che alla fine del raduno si erano incamminate insieme verso la fermata dell'autobus e nel mentre Pamela si era confidata con lei, raccontandole che si stava recando a Danemouth, dove avrebbe fatto un vero e proprio provino cinematografico, diretto da un produttore di Hollywood, cosa che nessuno sapeva, neanche i familiari della ragazza. Pamela sarebbe andata a Danemouth dopo il raduno e avrebbe incontrato il produttore nell'albergo dove alloggiava. In seguito a questa dichiarazione, i sospetti cadono su Basil Blake, un giovanotto trasferitosi da poco nel villaggio di Miss Marple, che si ritiene sia un produttore molto famoso. Inoltre si scopre che, ubriaco, avrebbe messo lui il cadavere di Ruby nella biblioteca dei Bantry, a lui antipatici, dopo averlo trovato nel suo salotto ritornando da una festa. Blake nega comunque di essere l'assassino. \nDopo ulteriori indagini Jane Marple capisce tutto: il movente dell'omicidio \u00e8 il denaro. Miss Marple era rimasta colpita dal fatto che il cadavere di Ruby, descritta da sua cugina come ballerina nell'hotel Majestic e quindi molto attenta al trucco, pettinatura e dunque anche alla manicure, aveva le unghie rosicchiate. Aveva osservato anche i denti, piuttosto sporgenti. La cugina Josephine era rimasta molto sorpresa apprendendo dove era stato ritrovato il cadavere. Ci\u00f2, all'inizio, non aveva colpito Miss Marple, ma pi\u00f9 avanti, quando viene ritrovato l'altro cadavere dentro l'automobile, Miss Marple, grazie anche al nipotino del vecchio Conway che le mostra un'unghia piuttosto lunga che aveva trovato nella stanza di Ruby (mentre il cadavere aveva appunto le unghie corte e rosicchiate) capisce che c'\u00e8 stato uno scambio d'identit\u00e0 dei due corpi e che Josehpine ha mentito sull'identificazione. \nRuby Keene era stata strangolata, vestita con l'uniforme delle Girl Scout e il suo cadavere bruciato all'interno dell'automobile in modo che fosse identificato come quello di Pamela. Josephine, sposata di nascosto con il genero di Conway, Mark Gaskell, aveva ucciso Ruby dato che era allarmata dal fatto che sua cugina avesse fatto colpo sul vecchio Conway, il quale aveva intenzione di adottarla. Se ci\u00f2 fosse successo, la grossa eredit\u00e0 probabilmente non sarebbe pi\u00f9 andata nelle mani di Mark, ma in quelle di Ruby Keene. Anche Gaskell si era tradito descrivendo i denti di Ruby come rivolti all'interno invece che all'esterno, come erano invece quelli del cadavere. Quindi il corpo trovato in biblioteca era quello della ragazza scomparsa, Pamela. La povera ragazza, cascata nel tranello di Mark e Josephine, che avevano inventato la storia del provino, era stata vestita con un abito di Ruby, pesantemente truccata e tinta di biondo. Strangolata poi con gli stessi lacci del vestito, era stata trasportata a casa di Basil Blake per gettare la colpa su di lui; Blake, colto dal panico, a sua volta l'aveva poi portata a casa Bantry.\nDietro suggerimento di Miss Marple, la polizia tende un tranello ai due assassini, facendo annunciare da Conway Jefferson l'intenzione di fare un nuovo testamento con il quale lascia il suo patrimonio in beneficenza escludendo completamente Gaskell. Josephine penetra nottetempo nella stanza di Jefferson con l'intenzione di ucciderlo e viene colta sul fatto.\nCritica.\n\"Una delle parodie pi\u00f9 riuscite della Christie di uno dei luoghi comuni del genere: il cadavere nella biblioteca. Il cadavere, per\u00f2, \u00e8 quello di una giovane ragazza, Ruby Keene, e la biblioteca \u00e8 quella del rispettabile e puritano colonnello Bantry. Anche se la narrazione \u00e8 sobria e compassata, c'\u00e8 abbondanza di materiale interessante per i detective man mano che la polizia indaga sui movimenti e sui moventi degli ospiti del Majestic Hotel; Miss Marple sbroglia una matassa ingegnosa affidandosi alla sua conoscenza femminile di unghie e denti. Il lettore quasi certamente scoprir\u00e0 l'identit\u00e0 di uno degli assassini, ma non dell'altro.\"\nNel romanzo compaiono alcuni personaggi \"tipici\" di St. Mary Mead gi\u00e0 apparsi in \"La morte nel villaggio\": il reverendo Clement e sua moglie Griselda, le pettegole del paese (la signora Price Ridley, la signorina Hartnell e la signorina Wetherby) e il medico del paese, il dottor Haydock, nonch\u00e9 il capo della polizia, il colonnello Melchett, e l'ispettore Slack. Inoltre fra i protagonisti troviamo Arthur e Dolly Bantry e Sir Henry Clithering, gi\u00e0 apparsi in precedenza nei racconti di \"Miss Marple e i tredici problemi\".\nAdattamenti cinematografici.\nIl romanzo \u00e8 stato adattato per la televisione dalla BBC per la serie televisiva di Miss Marple con Joan Hickson, che fece la prima delle sue apparizioni nel ruolo di Jane Marple. \u00c8 stato trasmesso in tre parti, dal 26 al 28 dicembre 1984.\nNel 2004, ITV ha adattato il romanzo come parte della loro serie, tuttora in corso, \"Marple\". La versione si prende varie libert\u00e0 con la trama del romanzo, cambiando anche l'identit\u00e0 degli assassini e introducendo un amore lesbico. La protagonista \u00e8 Geraldine McEwan nel ruolo di Miss Marple, insieme a James Fox nel ruolo del colonnello Bantry, Joanna Lumley, nella parte di Dolly Bantry, Ian Richardson nel ruolo di Conway Jefferson e Jamie Theakston nel ruolo di Mark Gaskell."}
{"id": "821297", "revid": "1005847", "url": "https://it.wikipedia.org/wiki?curid=821297", "title": "Elezioni parlamentari in Finlandia del 1916", "text": "Le elezioni parlamentari in Finlandia del 1916 si tennero il 3 agosto per il rinnovo dell'Eduskunta."}
{"id": "821300", "revid": "198277", "url": "https://it.wikipedia.org/wiki?curid=821300", "title": "Roberto Frinolli", "text": "Biografia.\nNato Roma nel quartire della Garbatella, si \u00e8 avvicinato all'atletica leggera iniziando a scuola a praticare i 110 metri ostacoli per poi scegliere i 400 metri ostacoli.\nAssieme a Ottavio Missoni, Armando Filiput, Salvatore Morale, Laurent Ottoz e Fabrizio Mori \u00e8 stato uno dei migliori interpreti di questa disciplina in Italia, vestendo la maglia azzurra assoluta in 36 competizioni dal 1961 al 1972.\nI suoi migliori risultati sono la medaglia d'oro conquistata ai campionati europei di Budapest 1966, il sesto posto ali Giochi della XVIII Olimpiade a Tokyo del 1964, l'ottavo a quelli della XIX Olimpiade a Citt\u00e0 del Messico nel 1968.\nIn quest'ultima occasione si qualific\u00f2 alla finale con il secondo miglior tempo vincendo la sua semifinale. In finale decise di correre alla pari con il britannico David Hemery, ma nella seconda parte di gara non riusc\u00ec a tenere il ritmo del suo avversario e nemmeno a salire sul podio dei premiati.\nHa partecipato anche all'Olimpiade di Monaco del 1972. Ha vinto le Universiadi nei 400 m ostacoli nel 1963 e 1965, ed \u00e8 stato campione italiano di specialit\u00e0 dal 1963 al 1966 e dal 1968 al 1969.\n\u00c8 stato primatista italiano nei 400 ostacoli con cronometraggio automatico con 49\"14 ottenuto il 14 ottobre 1968 a Citt\u00e0 del Messico. Il primato \u00e8 stato superato solo 23 anni dopo, nel 1991, da Fabrizio Mori.\nHa inoltre stabilito tre volte il primato italiano nella Staffetta 4\u00d7400 metri\nNel 2001 \u00e8 stato nominato commissario tecnico della Nazionale italiana per il settore maschile.\nIl 27 dicembre 2004 \u00e8 stato nominato Ufficiale della Repubblica al Merito Sportivo.\nDiplomatosi all'ISEF, \u00e8 sposato con Daniela Beneck, campionessa di nuoto. I figli Giorgio e Bruno hanno indossato pi\u00f9 volte la maglia azzurra, Giorgio praticando la stessa specialit\u00e0 del padre e Bruno invece il salto in lungo."}
{"id": "821304", "revid": "365417", "url": "https://it.wikipedia.org/wiki?curid=821304", "title": "Poseidone", "text": "Poseidone o Posidone (), \u00e8 il dio del mare, dei terremoti e dei maremoti nella mitologia greca.\nFiglio di Crono e Rea e fratello di Zeus, Ade, Era, Estia e Demetra, Poseidone \u00e8 uno dei dodici d\u00e8i dell'Olimpo. La sua consorte \u00e8 la nereide Anfitrite, ma molte sono le sue relazioni con dee o donne mortali, e altrettanti i suoi figli.\nIl simbolo del dio \u00e8 il tridente e gli animali a lui sacri sono il cavallo (creato da lui dalle onde del mare), il toro e il delfino. Suo epiteto ricorrente \u00e8 \"Enos\u00ecctono\" (traslitterazione dell'antico \"Enos\u00ecgeo\", che si trova pi\u00f9 raramente; ; greco: ), cio\u00e8 \"Scuotitore di terra\".\nDivinit\u00e0 simili a Poseidone del mondo antico furono Rodon nella religione illirica, Nethuns nella religione etrusca e Nettuno nella mitologia romana.\nIn suo onore venivano celebrati i giochi Istmici.\nEtimologia del nome.\nPoseidone, se si fa affidamento sulle tavolette d'argilla in scrittura Lineare B giunte fino a noi, nell'antica citt\u00e0 di Pilo era considerato il pi\u00f9 importante tra gli dei; in queste iscrizioni il nome PO-SE-DA-WO-NE (Poseidone) ricorre con frequenza molto maggiore rispetto a DI-U-JA (Zeus). Si trova anche una variante femminile dello stesso nome, PO-SE-DE-IA, il che indica l'esistenza di una dea compagna di Poseidone che in tempi successivi venne dimenticata. Le tavolette rinvenute a Pilo riportano la memoria di sacrifici in onore de \"Le due regine e Poseidone\" oppure \"Le due regine e il re\". \nL'identit\u00e0 che pi\u00f9 facilmente pu\u00f2 essere attribuita alle \"due regine\" \u00e8 quella di Demetra e Persefone o di due dee loro antesignane, in ogni caso divinit\u00e0 che in epoche successive non furono pi\u00f9 associate alla figura di Poseidone. Il dio era gi\u00e0 identificato come \"Scuotitore di terra\" ovvero E-NE-SI-DA-O-NE nella Cnosso di epoca micenea, un titolo estremamente importante, soprattutto considerando che i terremoti sono stati una delle cause principali della caduta della civilt\u00e0 minoica.\nIn una delle tavolette di Pilo si trova un legame tra i nomi di Demetra e Poseidone, che compaiono come \"PO-SE-DA-WO-NE\" e \"DA-MA-TE\", inseriti in un contesto di richieste di grazia agli dei.\nLa sillaba , presente in entrambi i nomi sembrerebbe derivare da una radice protoindoeuropea associata al concetto di distribuzione di terre e privilegi, per cui Poseidone potrebbe significare \"Signore distributore\" o \"Compagno della distributrice\" parallelamente a Demetra, \"La madre distributrice\".\nSecondo un'altra proposta, il nome deriverebbe dal vocativo \u03a0\u03cc\u03c4\u03b5\u03b9 \u0394\u1fb6\u03c2, \"Padrone\" (o \"Sposo\") \"della terra\".\nNella mitologia romana fu chiamato Nettuno.\nOrigini del culto.\nPoseidone era originariamente il dio dell'acqua (da cui il suo epiteto di \u03a5\u03b1\u03b9\u03ae\u03bf\u03c7\u03bf\u03c2, \"Gai\u00e9okos\", \"Possessore della terra\" inteso come marito della Terra ovvero l'acqua che la feconda) e del terremoto (Ennosigeo, \u1f18\u03bd\u03bd\u03bf\u03c3\u03af\u03b3\u03b1\u03b9\u03bf\u03bd, Scuotitore della terra), solo successivamente fu associato al mare. Questo perch\u00e9 l'ambiente originario dei Greci fu dapprima continentale, fatto dimostrato dalla rarit\u00e0 di nomi greci dei pesci.\nVisto che la figura di Poseidone \u00e8 in stretta relazione sia con il mare sia con i cavalli e considerando la lontananza dal mare delle zone in cui abitavano gli antichi indoeuropei, alcuni studiosi ritengono che Poseidone originariamente nasca come un \"dio-cavallo\" e che solo in seguito sia stato assimilato alle divinit\u00e0 acquatiche orientali quando i popoli greci mutarono la loro fonte di sostentamento principale passando dalla coltivazione della terra allo sfruttamento del mare con la pesca e i commerci marittimi.\nSecondo Pausania, Poseidone era uno dei custodi dell'Oracolo di Delfi prima che Apollo ne assumesse il controllo. Apollo e Poseidone spesso si occuparono degli stessi aspetti delle vicende umane: ad esempio durante la fase della fondazione di nuove colonie Apollo per mezzo dell'Oracolo autorizzava i coloni a partire e indicava loro dove stabilirsi, mentre Poseidone si prendeva cura dei coloni durante la navigazione verso la nuova patria e procurava le acque lustrali per celebrare i sacrifici propiziatori per la fondazione della nuova citt\u00e0. L'Anabasi di Senofonte descrive un gruppo di soldati Spartani che intonano, dedicandolo a Poseidone, un peana che \u00e8 un tipo di inno che, normalmente, veniva dedicato ad Apollo.\nNell'antichit\u00e0 si diceva che Poseidone potesse con il suo tridente rovesciare intere isole, come ha fatto con l'isola di Tia.\nCome anche Dioniso e le Menadi Poseidone aveva la capacit\u00e0 di provocare alcune forme di disturbo mentale: uno dei testi di Ippocrate riporta come alla sua opera fosse attribuito l'insorgere di certi tipi di epilessia.\nPoseidone era venerato come divinit\u00e0 principale in molte citt\u00e0: ad Atene era considerato secondo soltanto ad Atena, mentre a Corinto e in molte citt\u00e0 della Magna Grecia era considerato il protettore della \"polis\".\nLe celebrazioni in onore di Poseidone si tenevano, all'inizio della stagione invernale, in molte citt\u00e0 del mondo greco.\nI marinai rivolgevano preghiere a Poseidone perch\u00e9 concedesse loro un viaggio sicuro e talvolta come sacrificio annegavano dei cavalli in suo onore. Quando mostrava il lato benigno della sua natura Poseidone creava nuove isole come approdo per i naviganti e offriva un mare calmo e senza tempeste. Quando invece veniva offeso e si sentiva ignorato allora colpiva la terra con il suo tridente provocando mari tempestosi e terremoti, annegando chi si trovasse in navigazione e affondando le imbarcazioni.\nL'iconografia classica di Poseidone lo ritrae alla guida del suo carro trainato da cavallucci marini o da cavalli capaci di correre sul mare. Spesso era rappresentato insieme a delfini e con in mano il suo tridente.\nPoseidone nella mitologia.\nLa nascita e il trionfo su Crono.\nPoseidone era figlio di Crono e Rea e fratello di Zeus, Ade, Estia, Demetra ed Era. Secondo Esiodo Poseidone \u00e8 fratello maggiore di Zeus, mentre secondo Omero il maggiore \u00e8 Zeus, Poseidone il secondo e Ade il terzo.\nEsiodo racconta infatti che, come i suoi fratelli e sorelle, Poseidone venne divorato dal padre Crono e successivamente rigurgitato da esso il quale fu costretto da Zeus, l'ultimogenito riuscito a sfuggire al terribile genitore grazie alla madre Rea. Secondo altre tradizioni invece Rea riusc\u00ec a salvare Poseidone: secondo Pausania diede in pasto al marito un puledro e nascose il figlio in un branco di cavalli; secondo Diodoro Siculo Rea affid\u00f2 il figlio alle cure dei Telchini, magici abitanti di Rodi, e dell'Oceanina Cefira.\nPoseidone insieme a fratelli e sorelle, agli Ecatonchiri e ai Ciclopi, che gli forgiarono la sua arma, il tridente, sconfisse Crono e i Titani nella Titanomachia. I Titani furono scaraventati nel Tartaro e Poseidone stesso provvide a costruire le mura di bronzo che li imprigionavano.\nQuando poi si decise di dividere il mondo in tre regni, vi fu un sorteggio: Zeus ricevette il cielo, Ade, ingannato da Zeus, il mondo sotterraneo dell'oltretomba, mentre a Poseidone toccarono il mare e le acque.\nIl dio del mare partecip\u00f2 anche alla guerra tra gli Olimpi e i Giganti, la Gigantomachia, nella quale combatt\u00e9 contro il gigante Polibote e lo sconfisse tagliando un pezzo dell'isola di Coo con il suo tridente e scaraventandoglielo contro, creando cos\u00ec l'isola di Nisiro.\nLa contesa con Atena per Atene.\nAgostino nel \"La citt\u00e0 di Dio\" riporta la spiegazione di Varrone sull'etimologia del nome della citt\u00e0 di Atene: la sfida tra Atena e Poseidone. In quel luogo spunt\u00f2 all'improvviso un ulivo e sgorg\u00f2 dell'acqua. Consultato l'Oracolo di Delfi, rispose a lui che l'ulivo simboleggiava la dea Atena e l'acqua il dio Poseidone e che i cittadini potevano scegliere il nome di una delle due divinit\u00e0 per denominare la propria citt\u00e0. Il re Cecrope allora convoc\u00f2 tutti i cittadini: i maschi votarono per Poseidone, le donne per Atena. Vinse la seconda perch\u00e9 si ebbe un voto in pi\u00f9 delle donne. Allora Poseidone devast\u00f2 i campi di Atene con le onde del mare e per placarne l'ira le donne furono punite: da allora in poi non avrebbero votato, nessun figlio avrebbe preso il nome della madre e nessuna sarebbe stata chiamata come la dea vincitrice della contesa.\nApollodoro invece narra che a giudicare la disputa tra le due divinit\u00e0 furono gli dei dell'Olimpo, che decretarono la vittoria di Atena poich\u00e9 Cecrope aveva testimoniato che la dea aveva piantato l'olivo prima di Poseidone.\nSi pensa che questa leggenda sia sorta nel ricordo di contrasti sorti nel periodo miceneo tra gli abitanti originari della citt\u00e0 e dei nuovi immigrati. \u00c8 interessante notare come Atene, nonostante questa scelta, all'apice del suo sviluppo fu una grande potenza navale, capace di sconfiggere la flotta persiana nella battaglia di Salamina.\nIn una versione della storia differente, Atena e Poseidone avevano rotto una relazione appena prima della contesa, aggiungendo quindi un altro motivo valido alla lotta per il possesso della citt\u00e0.\nL'Inno omerico a Poseidone.\nL'inno a Poseidone, incluso nella raccolta degli Inni omerici, consiste in una breve invocazione, un preambolo di sette versi che si rivolge al dio come \"\"scuotitore della terra e delle lande marine, dio dei profondi abissi che \u00e8 anche signore del Monte Elicona e dell'ampia Aiga\u00ec\" e ricorda anche la sua doppia natura di dio dell'Olimpo: \"domatore di cavalli e salvatore di navi\"\".\nLa ribellione a Zeus e la punizione.\nOmero racconta che un giorno gli dei dell'Olimpo, capeggiati da Era, Atena e Poseidone, si ribellarono a Zeus e lo legarono. A salvare il Re degli Dei fu la nereide Teti, che chiam\u00f2 il centimano Briareo che lo liber\u00f2.\nCome punizione Zeus costrinse Poseidone e anche Apollo a servire il re di Troia Laomedonte. Questi chiese loro di costruire un'enorme cinta muraria che corresse tutt'attorno alla sua citt\u00e0 e promise di ricompensarli per questo servizio. Il re di Troia tuttavia non mantenne la parola data. Per vendicarsi, Poseidone mand\u00f2 un mostro marino ad attaccare la citt\u00e0, che per\u00f2 venne ucciso da Eracle.\nNella guerra di Troia.\nNell'Iliade Poseidone si schiera dalla parte dei Greci e in diverse occasioni scende in battaglia contro l'esercito Troiano. Tuttavia nel XX libro, interviene a salvare Enea quando il principe Troiano \u00e8 sul punto di essere ucciso da Achille.\nL'astio per Odisseo.\nOdisseo, come racconta lui stesso, per salvarsi dal selvaggio e antropofago Ciclope Polifemo, figlio del dio del mare e della ninfa marina Toosa, lo acceca e scappa. Poseidone, da quel momento, scatena tutta la sua furia nei confronti del re di Itaca, che non uccider\u00e0, ma costringer\u00e0 per anni lontano dalla sua patria.\nPoseidone non partecipa al concilio degli dei nel quale viene deciso che Odisseo potr\u00e0 tornare a casa lasciando Ogigia dopo tanti anni dal momento che partecipa a un banchetto presso gli Etiopi. Quando il dio del mare, tornando dal banchetto, si accorse che Odisseo stava navigando in mare, cap\u00ec che gli dei avevano deciso che potesse ritornare a casa e scaten\u00f2 i venti contro il mortale, facendolo naufragare dalla propria zattera prima che arrivasse a Scheria, la patria dei Feaci.\nPer punire i Feaci che avevano riportato a casa Odisseo, il dio del mare trasform\u00f2 la nave e gli uomini che avevano aiutato il re di Itaca in pietra.\nIl culto di Poseidone a Corinto.\nUno dei miti pi\u00f9 antichi su Corinto \u00e8 raccontato da Pausania nel II secolo d.C., secondo cui sarebbe sorta una disputa tra Poseidone e Elios sul possesso dell'istmo di Corinto. Per risolvere la controversia fu chiamato in causa Briareo, uno degli Ecatonchiri. Il suo verdetto fu che l'istmo di Corinto apparteneva a Poseidone e l'acropoli di Corinto (Acrocorinto) apparteneva a Helios. Cos\u00ec, i greci dell'et\u00e0 classica rappresentavano il culto arcaico del sole-titano nella parte pi\u00f9 alta del sito e legato a Poseidone lungo la cosa, esiste infatti un antico Santuario di Poseidone a Istmia vicino a Corinto."}
{"id": "821309", "revid": "1632387", "url": "https://it.wikipedia.org/wiki?curid=821309", "title": "Afrodite", "text": "Afrodite () \u00e8, nella religione greca, la dea della bellezza, dell'amore, della generazione. Secondo una versione del mito, nacque da Urano e dalla schiuma del mare, oppure fu figlia di Zeus e Dione. Veniva anche venerata come dea che rende sicura la navigazione. Nella mitologia romana ha la sua equivalente in Venere, ed \u00e8 affine anche ad altre divinit\u00e0 semitiche come Astarte e Ishtar.\nIl nome e le origini.\nIl nome \u1f08\u03c6\u03c1\u03bf\u03b4\u03af\u03c4\u03b7 (\"Aphrod\u00edt\u0113\") non \u00e8 attestato in Lineare B (miceneo). D'altronde il suo accostamento etimologico, a partire da Esiodo, al termine \u1f00\u03c6\u03c1\u03cc\u03c2 (spuma del mare) sembrerebbe di tipo \"popolare\". \nLa tradizione greca la vuole di derivazione orientale: Erodoto sostiene che il suo santuario di provenienza \u00e8 quello di Afrodite Urania ad Ascalona, da l\u00ec i Ciprioti ne importarono il culto; mentre, per Pausania, i Fenici trasferirono direttamente il culto a Citera. Comunque sia la sua figura venne ellenizzata gi\u00e0 al tempo di Omero: nell\"Odissea\" la si fa originare dal santuario di Pafo nell'isola di Cipro. Quindi se \u00e8 probabile una sua influenza orientale \u00e8 da tener presente che il tempio di Afrodite rinvenuto a Pafo \u00e8 datato al XII secolo a.C., quando vi giunsero i Micenei (Achei), mentre la colonizzazione fenicia \u00e8 invece attestata al IX secolo a.C..\nCaratteristiche della potenza divina di Afrodite.\nLa potenza divina di Afrodite \u00e8 l'amplesso (\u03b3\u03ac\u03bc\u03bf\u03c2, gamos), non solo quello \"legittimo\" perch\u00e9 \u00abqualunque attivit\u00e0 umana pu\u00f2 assumere una dimensione sacrale; e l'amplesso \u00e8 sacro in quanto vi si manifesta \"la forza\" (\u03b4\u03cd\u03bd\u03b1\u03bc\u03b9\u03c2, dynamis) che congiunge l'elemento maschile con l'elemento femminile, impersonata da Afrodite\u00bb.\nAfrodite nei poemi del ciclo \"omerico\".\nNell\"Iliade\" Afrodite appare come figlia di Zeus (\u0396\u03b5\u03cd\u03c2) e di Dione (\u0394\u03b9\u03ce\u03bd\u03b7), difende i Troiani ed \u00e8 madre dell'eroe Enea, generato con l'eroe troiano Anchise, da lei personalmente difeso. La sua origine non guerriera \u00e8 in questa poema evidenziata dal fatto che non solo viene ferita dall'eroe greco Diomede ma anche che, a seguito di ci\u00f2, il re degli d\u00e8i e suo padre, Zeus, la rimprovera di occuparsi di fatti guerreschi anzich\u00e9 attendere a quelli riguardanti \"amabili cose d'amore\" che sono di sua competenza. Questo passo ha un interessante parallelo nella tavola n.VI dell'Epopea di Gilgamesh: l'eroe rifiuta la proposta di matrimonio della dea Ishtar, la quale va a lamentarsi dell'onta subita dai suoi genitori: Anu, il padre, ribatte rispondendole che era colpa sua, e quanto detto da Gilgamesh era la realt\u00e0. Diomede recita nel passo greco la parte di Gilgamesh, mentre la madre di Afrodite (in questo passo-tradizione moglie di Zeus al posto di Era) Dione \u00e8 la letterale traduzione di Antu, dea-moglie di Anu, dio del cielo: \"\u0394\u03b9\u03ce\u03bd\u03b7\" \u00e8 il femminile tratto dalla stessa radice di Zeus, *\"dewos\", \"luce del giorno\". Entrambe le coppie di divinit\u00e0 significano \"Signore e Signora del Cielo\". Questo passo andrebbe considerato, oltre che come prova dei contatti anche a livello letterario tra la Grecia antica e il Vicino Oriente, come puro cameo letterario e non come rappresentativo di una linea genealogica alternativa.\nAnche nell\"Odissea\", Afrodite \u00e8 la dea dell'amore ma qui \u00e8 moglie del dio Efesto (\u1f2d\u03c6\u03b1\u03b9\u03c3\u03c4\u03bf\u03c2) ma \u00e8 amata anche da Ares (\u1f0c\u03c1\u03b7\u03c2).\nAfrodite nella \"Teogonia\" di Esiodo.\nEsiodo nella \"Teogonia\" (vv. 188-206) fa derivare il nome \u1f08\u03c6\u03c1\u03bf\u03b4\u03af\u03c4\u03b7 da \u1f00\u03c6\u03c1\u03cc\u03c2 (spuma, \"aphr\u00f3s\") e ne narra in questo modo la nascita provocata dalla spuma marina, frutto del seme del membro di Urano evirato da Kronos, mischiato con l'acqua del mare:\nAfrodite nei Lirici.\nAndr\u00e9 Motte e Vinciane Pirenne-Delforge ricordano come Afrodite si presenti gi\u00e0 nella \"Teogonia\" di Esiodo, come la prima figura femminile in forme antropomorfe, emergendo da un contesto di desiderio e di violenza che ne caratterizza i tratti di seduzione e di inganno, poi presenti nella prima donna, Pandora.\nAltri miti su Afrodite.\nAfrodite e Psiche.\nAfrodite era gelosa della bellezza di una donna mortale di nome Psiche. Chiese quindi a Eros di usare le sue frecce dorate per farla innamorare dell'uomo pi\u00f9 brutto della terra. Eros accett\u00f2 ma si innamor\u00f2 egli stesso di Psiche (forse pungendosi inavvertitamente con una delle sue frecce). Eros la fece abitare in un bellissimo palazzo dove si incontr\u00f2 con lui ogni notte ed ebbero dei rapporti sessuali. Lui le chiese solo di non accendere mai alcuna lampada, poich\u00e9 non voleva che lei sapesse chi egli fosse (avere le ali lo rendeva individuabile). Le due sorelle, gelose di Psiche, la convinsero a trasgredire e cos\u00ec una notte ella accese una lampada, riconoscendo Eros all'istante. Una goccia di olio bollente cadde sul petto di Eros svegliandolo e facendolo fuggire. Nella disperata ricerca del perduto amore Psiche giunge al palazzo di Afrodite. La dea, mossa dall'ira, sottopone la fanciulla a una serie di prove, che Psiche riesce a superare grazie all'aiuto di esseri divini. Eros intanto, in preda alla nostalgia, si pone alla ricerca dell'amata e, trovatala, chiede a Zeus il permesso di sposarla. Ottenutolo, i due si sposarono ed ebbero una figlia di nome Edon\u00e9, che in greco significa \"piacere\".\nAfrodite e Adone.\nAfrodite era l'amante di Adone, dalla bellezza ultraterrena, ed ebbe un ruolo nella sua nascita. Ella spinse Mirra a commettere incesto col padre Cinira, re di Cipro. Quando Cinira scopr\u00ec la cosa, si adir\u00f2 e insegu\u00ec la figlia con un coltello. Gli dei la trasformarono in un albero di mirra e Adone nacque da questo albero. Secondo altre versioni, fu Afrodite a trasformarla in albero e Adone nacque quando Teia colp\u00ec l'albero con una freccia o quando un cinghiale us\u00f2 le sue zanne per strapparne la corteccia.\nUna volta nato Adone, Afrodite lo prese sotto la sua ala, seducendolo con l'aiuto di Elena, sua amica, e rimanendo ammaliata dalla sua bellezza ultraterrena. Afrodite lo diede a Persefone perch\u00e9 lo vigilasse, ma anche Persefone fu meravigliata dalla sua bellezza e si rifiut\u00f2 di restituirlo. La discussione tra le due dee venne appianata da Zeus o da Calliope, con Adone che avrebbe passato quattro mesi l'anno con Afrodite, quattro con Persefone e quattro per conto suo.\nAdone alla fine venne ucciso dal geloso Ares. Afrodite fu avvertita di questa gelosia e le venne detto che Adone sarebbe stato ucciso da un cinghiale in cui si sarebbe trasformato Ares. Afrodite cerc\u00f2 di persuadere Adone a restare con lei tutto il tempo, ma il suo amore per la caccia fu la sua disgrazia. Mentre Adone cacciava, Ares lo trov\u00f2 e lo colp\u00ec a morte. Afrodite arriv\u00f2 appena in tempo per udire il suo ultimo respiro. Si narra anche che Afrodite diede una figlia ad Adone, Beroe.\nAfrodite nel Giudizio di Paride e nella guerra di Troia.\nAlle nozze di Peleo e Teti sul monte Olimpo furono invitati tutti gli dei e le dee tranne la dea della discordia Eris, che per vendetta lanci\u00f2 sul tavolo una mela d'oro con scritto \"Alla pi\u00f9 bella\". Ne deriv\u00f2 allora un'aspra contesa tra Afrodite, Era e Atena, per arrogarsi quel titolo. Zeus lasci\u00f2 il compito di giudicare a Paride, il quale scelse Afrodite poich\u00e9 gli aveva promesso l'amore di Elena, la donna pi\u00f9 bella del mondo. Afrodite dunque contribu\u00ec allo scoppio della guerra di Troia, nella quale si schier\u00f2 dalla parte dei Troiani contro gli Achei. Nel terzo libro dell'Iliade, Afrodite salv\u00f2 Paride quando stava per essere ucciso da Menelao, e fu molto protettiva nei confronti del figlio Enea.\nAfrodite e Nerito.\nPrima di diventare una degli dei dell'Olimpo, Afrodite viveva nel mare, e si era innamorata di Nerito, l'unico figlio maschio di Nereo e Doride. Quando ella volle salire sull'Olimpo invit\u00f2 anche Nerito a venire con lei, ma lui prefer\u00ec rimanere tra le onde insieme alle sorelle, e Afrodite, infuriata, lo trasform\u00f2 in una conchiglia.\nCulto.\nNonostante la prerogativa della potenza divina della dea Afrodite fosse l'amore inteso come amplesso, il suo culto era generalmente serio se non austero.\nLe prostitute la invocavano come loro protettrice e, a Corinto, si esercitava la ierodulia in suo onore.\nNon si sa molto delle feste in onore di Afrodite, ma la dea era sovente onorata al termine di imprese importanti. Plutarco ricorda che in suo onore si chiudevano le celebrazioni a Posidone a Egina.\nLe feste \"Afrodisie\" erano proprie dei marinai, che la veneravano come dea sorta dal mare, al termine del loro viaggio per mare, vissute con larga partecipazione dei piaceri.\nGli animali sacri ad Afrodite erano il delfino, il passero, il cigno e soprattutto la colomba. Tra le piante a lei sacre ci sono la rosa, il mirto, la palma e il melocotogno.\nIconografia.\nPausania ricorda nei suoi scritti che gi\u00e0 all'epoca di Dedalo esistevano \"xoana\" (simulacro templari in legno) di Afrodite. A partire dal V secolo a.C. la rappresentazione della dea greca assunse un significato pi\u00f9 specifico con opere come la famosa \"Afrodite Sosandra\" di Calamide (460 a.C. circa), in cui essa era rappresentata avvolta nel mantello e con un'espressione solenne e sacrale. Anche Fidia diede altre rappresentazioni della dea un forte senso di dignit\u00e0, come nell\"'Afrodite Urania\" o nei frammenti del frontone est del Partenone.\nA partire dal IV secolo a.C. l'iconografia della dea mut\u00f2 radicalmente, a partire dall\"Afrodite cnidia\" di Prassitele, primo nudo femminile dell'arte greca: in tale statua Afrodite \u00e8 rappresentata mentre sta per immergersi nel bagno sacro, con uno sguardo lontano che ne sottolinea il carattere ultraterreno. In quegli stessi anni Apelle ne dipingeva una celebre immagine (perduta), l\"Anadiomene\", che la mostra sorgente dalle acque nell'atto di strizzare i capelli bagnati.\nUlteriori sviluppi si ebbero con l'ellenismo. Verso il 250 a.C. Doidalsa scolp\u00ec una celebre \"Afrodite accovacciata\", in cui la dea \u00e8 piegata nell'atto di ricevere su di s\u00e9 l'acqua del bagno, in un atteggiamento umanizzato reso con estrema attenzione naturalistica, scevro dalla connotazione \"eroica\" delle figure precedenti. Negli anni successivi si continu\u00f2 sulla medesima strada. Al II secolo a.C. risale la celebre \"Afrodite di Melos\" (nota come \"Venere di Milo\"), nuda dall'addome in su, con le gambe coperte da un fitto panneggio e il corpo animato da una misurata torsione. Un braccio della dea doveva incrociarsi verso la gamba opposta, leggermente sollevata, anticipando il gesto dell\"Afrodite pudica\", un tema sviluppato in varie versioni (\"Capitolina\", \"Medici\" e \"Landolina\" le principali). Nelle opere pi\u00f9 tarde dell'arte greca la resa naturalistica del corpo femminile nudo aveva ormai posto in secondo piano i significati religiosi, come si vede nell\"Afrodite di Cirene\" o nell\"Esquilina\"."}
{"id": "821315", "revid": "400694", "url": "https://it.wikipedia.org/wiki?curid=821315", "title": "Miaccia", "text": "La miaccia, usato comunemente al plurale miacce (in dialetto valsesiano \"Mijacci\"; in lingua walser \"Miljntscha\") \u00e8 un prodotto agroalimentare tipico della tradizione valsesiana.\nDescrizione.\nLa loro produzione ed il loro consumo \u00e8 attestato in alta Valsesia sin dal XV secolo grazie agli inventari dei notai (\"ferrum ad facenda miliacia\").\nSimile \u00e8 il piatto canavesano chiamato \"miassa\"; si accompagna con il \"salignun\", formaggio fresco mescolato con peperoncino e sapori vari.\n\u00c8 fatta con farina bianca, latte, e uova.\nViene cotta con un apposito utensile, detto \"ferro delle miacce\" (formato da due piastre di ferro circolari con lunghi manici), che viene riscaldato sul fuoco e sul quale si versa poi la pastella.\nSi pu\u00f2 mangiare al naturale, pi\u00f9 croccante, come da ricetta originale; nella maggior parte dei casi per\u00f2 viene farcita con toma, gorgonzola, salumi, ma la farcitura pi\u00f9 tipica rimane il \"salignon\". Nei giorni di festa viene preparata dolce con marmellata di mirtilli e panna, miele, burro, confetture o Nutella.\nSi ricorda che nell'impasto per tradizione non occorre il sale.\n\u00c8 una pietanza tipica Walser.\nLocalmente la ricetta e la preparazione subiscono piccole variazioni: per esempio, la miaccia valsesiana non \u00e8 uguale alla miassa del Canavese.\nLa variante canavese \u00e8 fatta con farina di mais e acqua, per la cottura i ferri da miasse sono riscaldati direttamente sulla fiamma, vi si versa sopra la pastella, per poi venire posti di nuovo sul fuoco."}
{"id": "821316", "revid": "287204", "url": "https://it.wikipedia.org/wiki?curid=821316", "title": "2640 Hallstrom", "text": ""}
{"id": "821317", "revid": "1005847", "url": "https://it.wikipedia.org/wiki?curid=821317", "title": "Elezioni parlamentari in Finlandia del 1917", "text": "Le elezioni parlamentari in Finlandia del 1917 si tennero il 1\u00ba ottobre per il rinnovo dell'Eduskunta."}
{"id": "821319", "revid": "767487", "url": "https://it.wikipedia.org/wiki?curid=821319", "title": "Febbre a 90\u00b0 (film)", "text": "Febbre a 90\u00b0 (\"Fever Pitch\") \u00e8 un film inglese del 1997 diretto da David Evans, tratto dall'omonimo romanzo di Nick Hornby.\nIl film ha come protagonista il docente Paul Ashworth (Colin Firth), grande tifoso dell'Arsenal che vive nella periferia di Londra; la struttura della narrazione \u00e8 caratterizzata dall'alternarsi di scene della sua adolescenza e della sua vita da adulto.\nTrama.\nLondra, 1968. Paul Ashworth \u00e8 un ragazzo che vive con sua sorella minore e la madre, mentre il padre, in seguito al divorzio, si \u00e8 trasferito in Francia per lavoro; a volte per\u00f2 ritorna a far visita ai figli, i quali per\u00f2 lo percepiscono come un estraneo e partecipano controvoglia agli appuntamenti con lui. Il 14 settembre il padre, appassionato di calcio e sostenitore dell'Arsenal, porta Paul per la prima volta allo stadio di Highbury per seguire il debutto stagionale dei \"Gunners\": da quel momento Paul si appassiona immediatamente allo sport e diventa un acceso sostenitore della squadra londinese, che non abbandoner\u00e0 mai pi\u00f9.\nLondra, 1989. Da adulto Paul \u00e8 diventato docente di lettere in una scuola superiore ed \u00e8 l'idolo indiscusso dei suoi allievi, che ne apprezzano la simpatia e la sincerit\u00e0; a loro \u00e8 legato da un rapporto di complicit\u00e0, anche perch\u00e9 \u00e8 l'allenatore della squadra scolastica di calcio. Ben presto, per\u00f2, entra in conflitto con la signorina Sarah Hughes, insegnante di storia, rigorosa e metodica a scuola come nella vita, che non accetta il metodo d'insegnamento poco disciplinato del suo collega e i cori da stadio provenienti dalla sua aula. Durante un temporale i due hanno la possibilit\u00e0 di conoscersi meglio e cos\u00ec inizia la loro relazione.\nIl campionato inglese 1988-1989 vede come capolista l'Arsenal di George Graham, che macina vittorie su vittorie, giocando un buon calcio e trascinato dal bomber Alan Smith. Paul non fa altro che pensare a una possibile vittoria del titolo, che aspetta da diciotto lunghi anni. La sua compagna se ne accorge e per questo motivo nascono frequenti battibecchi tra i due. Infine, per\u00f2, anche Sarah viene contagiata dalla passione del fidanzato, fino ad accettare di recarsi con lui ad Highbury per assistere a una partita dei \"Gunners\".\nTuttavia, nello stesso giorno, il 15 aprile 1989, si verifica la strage di Hillsborough, in cui perdono la vita 96 tifosi del . Questo evento disgusta la compagna di Paul, che vorrebbe allontanarlo dal mondo del calcio. In seguito, Paul scopre che Sarah \u00e8 rimasta incinta: a questo punto capisce che oltre il pallone c'\u00e8 un mondo \u00abche non si ferma a maggio e riparte di nuovo in agosto\u00bb e che ci sono cose che non si possono ignorare. Decide cos\u00ec di impegnarsi per la sua futura famiglia, partecipando a un colloquio (andato male) per la carica di vicepreside e cercando una nuova sistemazione. Tra le case visitate, ce n'\u00e8 anche una vicino allo stadio dell'Arsenal.\nIntanto la squadra londinese pare avvicinarsi sempre di pi\u00f9 alla conquista del suo nono campionato, ma il pareggio interno alla penultima giornata, e il superamento, in testa alla classifica, da parte del Liverpool complicano tutto, perch\u00e9 l'ultima partita vedr\u00e0 opposti i londinesi proprio ai \"Reds\" sull'ostico campo di Anfield. Paul e il suo inseparabile amico Steve decidono di vedere la partita davanti alla TV, anzich\u00e9 partire per la trasferta. Nonostante lo scetticismo del protagonista, l'amico \u00e8 fiducioso e invita Paul a calmarsi.\nIl primo tempo si conclude 0-0, ma all'inizio della ripresa l'Arsenal passa in vantaggio con un gol di Smith. Per vincere il campionato \u00e8, per\u00f2, necessario un altro gol. Paul \u00e8 al limite della sopportazione e, udendo suonare il campanello di casa, apre la finestra e, senza verificare chi sia, prende a improperi la persona sconosciuta che aveva suonato. A sua insaputa, si trattava proprio di Sarah, reduce da una festa di fine anno organizzata da una sua alunna e venuta a fargli compagnia in un momento per lui cos\u00ec importante. Calmatosi dopo la sfuriata, Paul intuisce come potesse essere stata proprio Sarah a suonare e si precipita in fondo alle scale per sincerarsene. Ma la fidanzata se ne \u00e8 gi\u00e0 andata, rattristata dalla reazione di Paul.\nFrattanto mancano una manciata di secondi al fischio finale, con il titolo che ormai sta finendo nella bacheca del Liverpool. In pieno recupero, il centrocampista dell'Arsenal Michael Thomas si ritrova solo in area avversaria davanti a Bruce Grobbelaar. Steve chiama a squarciagola Paul, che sta salendo in fretta e furia le scale per non perdersi l'ultima occasione per la sua squadra. Thomas realizza il gol del 2-0 e i due amici possono abbracciarsi, esplodendo di gioia.\nL'Arsenal \u00e8 campione d'Inghilterra e, per tutto il quartiere di Highbury, i tifosi si riversano in strada per i festeggiamenti. Tra questi vi sono ovviamente Steve e Paul, che intravede nella folla Sarah: se ne vanno via insieme, felici, in una Highbury deserta."}
{"id": "821322", "revid": "124057628", "url": "https://it.wikipedia.org/wiki?curid=821322", "title": "Gran loggia regolare d'Italia", "text": "La Gran Loggia Regolare d'Italia (formalmente Gran Loggia Regolare degli Antichi Liberi e Accettati Muratori d'Italia, in acronimo GLRI) \u00e8 un ordine e una giurisdizione massonica fondata il 17 aprile 1993 a Roma da alcune logge che seguirono l'allora gran maestro del Grande Oriente d'Italia, Giuliano Di Bernardo. \nLa GLRI \u00e8 l'unica istituzione massonica italiana riconosciuta dalle Grandi Logge regolari anglosassoni e scandinave.\nStoria.\nA seguito dell'inchiesta del procuratore della Repubblica di Palmi Agostino Cordova, l'allora Gran Maestro Giuliano Di Bernardo decise di uscire dal GOI. La GLRI \u00e8 l'unica obbedienza massonica italiana riconosciuta dalla UGLE (Gran loggia unita d'Inghilterra), Gran loggia \"Madre del Mondo\", dalla quale sono gemmate, direttamente o indirettamente, tutte le logge della massoneria mondiale.\nAttualmente tutte le logge della \"Gran loggia regolare d'Italia\" adottano il Rituale Emulation; inoltre, la GLRI ha costituito, fin dal giorno della sua fondazione, il Supremo gran capitolo dell'Arco Reale, che governa in Italia l'Ordine del , composto attualmente da 23 Capitoli.\nIl riconoscimento giuridico.\nLa Gran loggia regolare d'Italia \u00e8 stata costituita ai sensi delle vigenti leggi della Repubblica Italiana sulle associazioni non riconosciute. Essa, si caratterizza per l'assoluto rispetto dei princip\u00ee contenuti negli antichi Landmarks, costumi e usi dell'ordine libero muratorio, tra i quali vi \u00e8 il divieto di affrontare questioni inerenti alla politica e alla religione e il divieto di iniziare delle donne. Lo sforzo della GLRI nel seguire la tradizione libero muratoria anglosassone e le sue regole trova conferma nel \"Rapporto Italia 2004\" dell'Istituto Studi Eurispes, che fotografa lo stato socio-economico e politico del Paese, il quale apre la sezione dedicata alla Gran Loggia Regolare d'Italia con il seguente titolo: \"La GLRI, la massoneria politicamente corretta\".\nLa Gran Loggia Regolare d'Italia \u00e8 l'unica fratellanza massonica nazionale ad essere riconosciuta dalla casa madre di Londra.\nPrincipi costitutivi.\nLa Gran loggia regolare d'Italia si proclama come l'unica, indipendente, indivisa, responsabile, autonoma e sovrana autorit\u00e0, su tutto il territorio della Repubblica Italiana, per il governo dei Gradi della Pura ed Antica Massoneria Universale, di seguito elencati:\nLa Gran loggia regolare d'Italia, in conformit\u00e0 con la tradizione massonica regolare, non considera e riconosce nessun grado, di conoscenza massonica, oltre a quelli sopra indicati; inoltre, la GLRI ha recepito il \"Libro della costituzione e dei regolamenti\" della Gran loggia unita d'Inghilterra, assumendolo, integralmente, quali sue carte costitutive."}
{"id": "821326", "revid": "113925536", "url": "https://it.wikipedia.org/wiki?curid=821326", "title": "Mattia Moreni", "text": "Biografia.\n1. Primi studi e primo espressionismo 1934 \u2013 1946\nFin dai suoi quattordici anni Moreni andava modulando una visione naturalistica di cose, figure, case, paesaggi a cui si aggiunse il ritratto verso i vent'anni. Un linguaggio che si sviluppa durante gli studi all'Accademia Albertina di Belle Arti di Torino, dove propone immagini di indole introspettiva con accenti espressionisti. All'inizio del 1946 risale la sua prima mostra personale alla galleria La Bussola di Torino, con dipinti e disegni del periodo in cui un espressionismo visionario ed evocazioni destabilizzanti si concretizzano in immagini di ravvicinate composizioni di frutta o animali. Da queste prove risaltano due aspetti gi\u00e0 significativi per il successivo percorso di Moreni: la propensione a proporre immagini totalizzanti, dalla prospettiva non profonda, ma affollate dalla \u201cpresenza ingigantita degli oggetti\u201d (Albino Galvani, \"La Nuova Stampa\", Torino, 27 febbraio 1946); e un fremito deformativo espressionista che andr\u00e0 \u201cben oltre l'ordine dialettale e illustrativo e folcloristico\u201d di locali derivazioni \u201cda esemplari nordici o pi\u00f9 propriamente fiamminghi\u201d, come notato da Italo Calvino (I. Calvino, \"Agor\u00e0\", Torino, marzo 1946).\n.2. Attraverso il postcubismo, l'astrazione 1946 \u2013 1952\nA partire dalla seconda met\u00e0 degli anni Quaranta, la personalit\u00e0 di Moreni schiva le dialettiche interne al panorama artistico italiano, mosse dal Fronte Nuovo delle Arti, tra rappresentazioni narrative di vita quotidiana, d'ottica popolare (Birolli, Guttuso) e la tendenza a sintesi rappresentative di situazioni e stati d'animo (Vedova, Pizzinato, Cassinari), ed appare impegnato a metabolizzare le sollecitazioni neocubiste in chiave non-figurativa, aprendosi a un dialogo pi\u00f9 di matrice internazionale che nazionale. Nel corso del 1948 e del '49 la sua ricerca vira verso una sintesi astrattiva che circoscrive presenze emblematiche irrigidite in un analogismo meccanico, come appare evidente nelle mostre alla Galleria del Milione di Milano (1947 e 1949) e alla Biennale di Venezia del 1950. L'iconicit\u00e0 fortemente impressiva delle opere di Moreni si rivela ben presto come il tramite per il riconoscimento internazionale che in questi anni si traduce con le partecipazioni alla I Biennale di San Paolo in Brasile (1951) e nel 1952 alla II Mostra Nazionale d\u2019Arte Contemporanea a Milano, in un'esposizione a Manchester e di nuovo alla Biennale di Venezia a cui questa volta Moreni partecipa su invito di Lionello Venturi, che lo presenta in chiave di \u201castratto-concreto\u201d all'interno del Gruppo degli Otto, a cui Moreni aderisce per un periodo, come riportato da Venturi nel catalogo \"Otto pittori italiani\" edito da De Luca, a Roma.\n3. Reincarnazione dei segni: Informale e oltre 1953 \u2013 1964\nIn questi anni Moreni va oltre le analogie meccaniche astratte del primo periodo, entrando in un nuovo livello di tensione emotiva, una sfida di identitario, personale ed urlato confronto epico con una natura primaria che incontra dal vivo, grazie a frequenti soggiorni, in Romagna e in Lazio. Una natura primitiva e selvaggia attuata con una potenza espressiva di strutture macrosegniche e accesi risalti cromatici, in una valenza materico-gestuale del colore, di evidente pertinenza linguistica Informale. Nel 1954 riceve da Francesco Arcangeli il Premio Spoleto ed in poco pi\u00f9 di dieci anni Moreni viene considerato fra i protagonisti pi\u00f9 giovani dell'Informale europeo. Si susseguono i riconoscimenti a livello internazionale, cos\u00ec come le partecipazioni alla II Biennale di San Paolo del Brasile (1953-54) e a Documenta I a Kassel (1955). Alla nuova poetica iconico-emblematica, subentra nei dipinti del 1955 una spinta gestualit\u00e0 segnico-materica, che si rende manifesta con le opere per una sala personale alla Biennale di Venezia del 1956 e a Documenta II a Kassel (1959). Grazie all'appoggio di Michel Tapi\u00e9 si trasferisce a Parigi (1956), dove approfondisce le proprie ricerche per un decennio. L'apice materico-gestuale di partecipazione informale, si realizza completamente fra il 1957-1959 in un godimento cromatico-materico, con richiami d\u2019immagini umane e di natura che vengono \u201caggredite con ira, in un\u2019istanza di quasi demiurgico, ma impietoso possesso\u201d dir\u00e0 poi Maurizio Calvesi (\"Aspetti della ricerca informale in Italia fino al 1957\", in 7\u00ba Premio Modigliani, Livorno, marzo-aprile 1963). Nel corso del 1960, il gestualismo materico tende ad addensarsi e torna riconoscibile la forma. Sar\u00e0 proprio \"Immagine\" il titolo ricorrente nei dipinti esposti alla XXX Biennale di Venezia (1960), testimoni dell'uscita a piccoli passi di Moreni dall'avventura Informale. Nel 1963 gli viene dedicata una mostra antologica itinerante in Europa che tocca tra l'altro il Museum Morsbroich di Leverkusen e che prosegue tra il 1964, con tappa al Kunstverein di Amburgo, e l'inizio del 1965, introdotta da un catalogo curato da Arcangeli dove emerge un percorso che dai simulacri di figure umane passa ad \"alberi\", da \"nuvole\" a \"cartelli\", \"baracche\" e qualche \"campo\", e che verr\u00e0 arricchita nel Museo Civico a Bologna con significative aggiunte di \"Angurie\". Gli \"Alberi\", figuralmente espliciti, saranno presenti anche nella sala nella XXXVI Biennale di Venezia del 1972.\n4. \"Angurie\" e \"Pellicce\" 1964 \u2013 1977\nLe \"Angurie\" (1964-1965), apparse per la prima volta nella mostra antologica sopra citata, diventano il tema ricorrente della prima stagione \u201cpost-informale\u201d, dominata da una forte ed evidente emersione di immagini dal ruolo iconico. Un soggetto che attraverso diverse personali e significative partecipazioni (Biennale di Venezia del 1972) sar\u00e0 rappresentato con una rassegna alla Pinacoteca Comunale di Ravenna (1975), coprendo un arco cronologico di 12 anni di \"Angurie\" (dal 1964 al 1975). Tra Eros e Thanatos, Moreni indaga la decadenza della societ\u00e0 contemporanea. Decadimento, morte e splendore diventano i temi della sua opera, in un groviglio difficilmente scindibile e dai toni mai tristi o afflitti da sconfortante vittimismo e, anzi, dotati di cariche fortemente vitalistiche. Su questo filone si inserisce la \"Pelliccia,\" nuova presenza iconica ed evocazione erotica, visibile insieme alle \"angurie\" nella sala dedicata a Moreni nell'Esposizione Internazionale di Arte - La Biennale di Venezia del 1972. Su questa vicenda monotematica decennale ha fatto luce Arcangeli gi\u00e0 nel 1965 quando innesca un confronto con la Pop Art nordamericana (presentata alla Biennale di Venezia del 1964), riconoscendo nell'opera di Moreni una matrice che affonda la sua ragione di essere nell'approccio naturalistico e che spinge l'artista a ricercare non dei \u201ctotem di investitura d\u2019un mondo prefabbricato\u201d, ma \u201cframmenti di un rapporto di vita\u201d. Del resto, riprendendo Caroli, Moreni \u00e8 un artista che \"si rif\u00e0 alla natura, come forza prima\u201d, con la volont\u00e0 \u201cde s\u2019installer au coeur de l\u2019humain en essayant d\u2019attendre le coeur de la peinture\u201d. Moreni stesso avverte: \u201centra nell\u2019immaginazione dell\u2019uomo l\u2019infezione della possibile distruzione totale \u2013 incalza l\u2019angoscia delle cose che stiamo per perdere \u2013 diventa evidente che nulla \u00e8 eterno dunque neanche l\u2019arte, ed allora? Lento svolgimento per forza d\u2019inerzia della violenza urlata\u201d. Attraverso quel decennio e oltre di \"Angurie\", si compie una significativa evoluzione nel suo linguaggio pittorico, un progressivo raffinamento di modalit\u00e0 e consistenza di stesure che porter\u00e0 ad uno dei capitolo che l'accompagner\u00e0 fin verso la fine.\n5. \"Atrofiche\" e grandi \"Maril\u00f9\" 1972 - 1994\nDopo le angurie antropoidi, la decadenza della specie umana viene colta dall\u2019artista con altre immagini: macro sessi femminili ormai sterili e dallo spessore di carne saldata e insiemi di simboli, tra i quali l\u2019abbinamento umanoide-computer e quello uomo-umanoide-computer. Esito conclusivo della corporeit\u00e0 sessuale e della decadenza genetica di \"Angurie\" e \"Pellicce\" \u00e8 il ciclo delle \"Atrofiche\" e grandi \"Maril\u00f9\". Manifesto della \u201cviolenza di un'immagine dipinta con dolcezza\u201d, trattata con un leggero segno cromatico, un ciclo che non si sviluppa per continuit\u00e0, ma registra tele dal grande formato e una qualit\u00e0 pittorica virtuosistica. Alcuni grandi dipinti, fra il 1981 e il 1984, visti in una memorabile antologica a Santa Sofia di Romagna nel 1985 ne costituiscono l\u2019aspetto pi\u00f9 rappresentativo, in quell'occasione Moreni dichiara come \u201cstranamente per comunicare della modernit\u00e0 in divenire sono costretto ad usare anche mezzi antichi, quel fare piano, qualche volta implacabile del modo lento del fare antico\u201d. Alcune tele ritornano nella \"Mostra Mista\" a Santa Sofia (1991), che propone \"Maril\u00f9\" sintetiche e di raffinatezza pittorica essenziale, completate nel 1996, assieme ai piccoli dipinti del ciclo di \"Maril\u00f9 muore, ciao...Perch\u00e9?\", testimonianza di una mutazione genetica ormai figurata in una nuova condizione, diventata oggetto di maquillage con protesi ed elettronica, che si manifesta nella sterile condizione di \u201c\"umanoide abbinato all\u2019elettronica\"\u201d. Scavalcata la pratica della \"Regressione consapevole della specie\", sintetizzato il fare pittorico lento delle \"Atrofiche\", le grandi \"Maril\u00f9\" annunciano la frigidit\u00e0 ottica e cromatica degli \"Umanoidi\", novit\u00e0 di allora dell\u2019immaginazione moreniana.\n6. \"Regressione della specie\" 1983-1995\nMentre con le \"Maril\u00f9\" sviluppa e conclude il ragionamento di \"Regressione della specie\", scaturito dalle \"Atrofiche\", Moreni nel 1983 porta avanti un'altra avventura immaginativa, quella di una \u201c\"regressione consapevole\"\u201d: una teatralizzazione pittorica della dimostrazione analitica della \"\u201cregressione della specie, belle arti\u201d\". In questo ribaltamento d'ottica egli coglie il senso di un'altra sfida, di una nuova possibilit\u00e0 liberatoria, ora dionisisticamente panica: una molteplicit\u00e0 di immagini essenzialmente schematiche, scritte con una gestualit\u00e0 pittorica gioiosa ed umoristica. Immagini che si iscrivono in cicli brevi: \"Pattumiere\" (1983-84), \"Tubi\" (1984), \"Lampadine\" (1984-85), \"Geometrie indisciplinate\" (1984- 86). Episodi del coinvolgimento emblematico di oggetti comuni, del loro schema visivo e nozionale, entro un\u2019inesausta ed inesauribile dichiarazione di modi \u2018regressivi\u2019. Una prima consistente esemplificazione della \"Regressione della specie e \u2018belle arti\u2019\" si \u00e8 vista in una personale a Milano (1987-1988), nel cui catalogo Luisa Somaini parla di \u201cpositivit\u00e0 affermativa, quasi gioiosa, dell\u2019oggetto posto in primo piano, che esplode e libera, si direbbe, grande pittura, in parte gestuale, in parte eseguita con una corrivit\u00e0 nuova per l\u2019artista intento, in questi anni, a sperimentare anche nuovi cromatismi, acidi oggi, ma anche pi\u00f9 audaci e gridati di un tempo, da mondo interstellare o postatomico, vistosamente illuminato al neon\u201d. L\u2019ampio ciclo \u00e8 riproposto in ulteriori occasioni espositive, in particolare ad Arezzo nel 1989, all'interno del catalogo Renato Barilli legge i nuovi modi pittorici moreniani in chiave di macchina \u201cmossa dall\u2019energia elettromagnetica, e soprattutto legata ai circuiti elettronici\u201d; ed a Parigi nel 1990. Ulteriori temi iconici sono: altri casi di \"Geometrie indisciplinate\" (1987-89), \"Oggetti\" (1987-90) e \"Bambole\".\n7. \"Autoritratti\" 1985 \u2013 1996\nNel periodo tra la met\u00e0 degli anni Ottanta e met\u00e0 Novanta, Moreni dedica particolare attenzione all'autoraffigurazione, producendo \"Autoritratti\", che documentano un'ulteriore evoluzione tematico-linguistica e che corrispondono ad una totale polivalenza dichiarativa autobiografica, resa manifesta nel corredo di scrittura corsiva dell'immagine. Oltre a fare a meno della rappresentativit\u00e0, Moreni nei suoi autoritratti perde anche ogni corresponsione cronologica, riferendosi a livelli cronologici diversi del proprio passato ma anche di un futuro ipotetico. Caso dunque tutto a s\u00e9 in una fenomenologia del ritratto moderno e contemporaneo, con qualche possibile plausibilit\u00e0 di ipotesi di confronto con l\u2019autoritrattistica del primo Kokoschka, nei primi due decenni del XX secolo, pi\u00f9 che fra anni Dieci e Venti di un Beckmann, e, nella seconda met\u00e0 del secolo, ai rari sconvolgenti autoritratti di Bacon. Anche attraverso l\u2019autoritratto, per Moreni conta ben pi\u00f9 la forza espressiva della individuazione psico-somatica identitaria propria e rappresentativa, anche se certe tematiche ricorrono, come gli occhi fortemente impressivi, quasi aggressivi, e la bocca tendenzialmente di plastica apertura. L\u2019\"Autoritratto n. 1\" (1985) \u00e8 stato esposto al \"XXIX Premio Campigna\" a Santa Sofia di Romagna e poi nel 1989, nell\u2019importante mostra dedicata a \"Il regressivo consapevole\" 1983-1989. Nel 1989 gli \"Autoritratti\" si fanno pi\u00f9 frequenti, proposti ancora l\u2019anno seguente, nel 1991 e nel 1992 in mostra a Santa Sofia, quando si attua una semplificazione nei rapporti immagine-fondo-scrittura, che nel 1993 va verso la cordonata essenzialit\u00e0 della figurazione di \"Umanoidi\".\n8. \"Umanoidi\" 1995 \u2013 1999 \nDue mostre personali del 1994-95, pongono una chiave di lettura \u201ccontenutistica\u201d per il nuovo ampio ciclo, conclusivo dell'avventura pittorica di Moreni: gli \"Umanoidi\". Il nesso linguistico tra questo ciclo e il precedente, concluso nel 1996, \u00e8 strettissimo, e si pu\u00f2 leggere come un'evoluzione, in cui la nuova somatica \u00e8 costituita dal protagonismo iconico di una scatola tecnologica, allusiva al computer, sostitutiva di volto e mente dell'uomo. La presenza degli \"Umanoidi\" s\u2019afferma nell'importante mostra personale \"L\u2019umanoide tutto computer\" a Ravenna (1996), assieme ad alcuni \"Autoritratti\" degli anni subito prima, diventando il tema unico poi, nel 1999, della grande mostra \"L\u2019ultimo trasalimento del dipingere... o la protostoria della modernit\u00e0,\" a Faenza, poco pi\u00f9 d\u2019un mese prima della scomparsa. Nel catalogo ravennate Claudio Spadoni scrive che \u201cMoreni dipinge la premonizione che l\u2019arte, avviata ad un futuro elettronico e digitale, non sar\u00e0 pi\u00f9 la stessa. Cos\u00ec come l\u2019uomo, di cui enfatizza l\u2019aspetto di ibrido, indefinibile mutante, ormai una cosa sola col computer\u201d. Ci\u00f2 che viene trasmesso ora, con gli \"Umanoidi\" \u00e8 - sempre citando Spadoni - un\u2019apocalisse genetica anestetizzata dal volto asettico, mostrata con un'estesa repertoriazione di diverse tipologie di condizionamenti elettronici nella morfologia dell'uomo. In questa \u201carmata di umanoidi\u201d traspare una immagine di condizione umana futura intesa, come presa d'atto di una mutazione in corso, un rinnovamento evolutivo. Moreni si fa deliberato testimone di un subentrato destino di condizionamento tecnologico-elettronico, che testimonia anche attraverso i titoli di queste sue opere, come ad esempio: \"Computer forse un nuovo feticcio\" (1996), \"La mutazione antropologica o rivoluzione della vita via internet\" (1997), l\u2019\"Umanoide tutto computer\" (1996), \"Il computer sottocutaneo\", \"La genetica nel computer\" \"/ il computer nella genetica\" (1995). Infine nei lavori degli ultimi anni, 1997, '98 e '99, spuntano braccia, gambe e cospicui piedi, o \u201cscarpe di moda\u201d, o frutti: una \u201cpera meccanica\u201d, \u201celettronica\u201d; od oggetti come: un tavolo o un\u2019automobile.\nMattia Moreni muore a Brisighella (RA), dove si era stabilito nel 1966, il 29 maggio 1999.\nCollezioni museali.\nLe opere di Mattia Moreni arricchiscono oggi le collezioni di musei italiani e internazionali, tra cui: la Galleria Nazionale d'Arte Moderna di Roma, la Galleria d'Arte Moderna e Contemporanea di Torino, il Mart - Museo d'Arte Moderna e Contemporanea di Trento e Rovereto, la Galleria degli Uffizi di Firenze, il MAMBo - Museo d'Arte Moderna di Bologna, il Museo del Novecento di Milano, la Pinacoteca Civica Palazzo Romagnoli di Forl\u00ec, il Museo d'Arte Moderna e Contemporanea di Bolzano, la Collezione RAI a Torino, la Galleria d'Arte Moderna di Trieste, il Museo Civico di Palazzo Mazzetti di Asti, il Museo d'Arte della citt\u00e0 di Ravenna, la Galleria d'Arte Vero Stoppioni di Santa Sofia, il VAF-Stiftung di Francoforte, il Museu de Arte Moderna e il Museo de Arte a Sao Paulo del Brasile, il Musee d'Art Moderne et d'Art Contemporain di Liegi, la Nationalgalerie di Berlino, il MAGI '900 di Pieve di Cento e il Museum Morsbroich di Leverkusen.\nNote artistiche.\nNel 2016 grazie all'impegno della Galleria d'Arte Maggiore g.a.m. viene realizzato il catalogo generale di Mattia Moreni a cura di Enrico Crispolti ed edito da Silvana Editoriale. Dal 1999 la galleria \u00e8 infatti sede dell'archivio dell'opera di Moreni.\nLa Galleria d'Arte Maggiore g.a.m. ha curato numerose Mostre di Mattia Moreni: \"Mattia Moreni \u2013 Apparizione del Narciso\" e \"Mattia Moreni \u2013 L'ultimo grido\", entrambe nella sede di Bologna (2005), \"Preludio \u2013 Primo decennio 1941-1953,\" presso il Museo Civico delle Cappuccine, Bagnacavallo, (2008), \"Mattia Moreni \u2013 Il percorso interrotto. Ultimo decennio 1985-1998\", prima alla Kunsthaus di Amburgo e successivamente nello stupendo edificio degli Antichi Magazzini del Sale di Cervia (2008), \"Mattia Moreni \u2013 Ah! Quel Freud...\", presso Galleria d'Arte Maggiore, Bologna (2016). "}
{"id": "821342", "revid": "29990", "url": "https://it.wikipedia.org/wiki?curid=821342", "title": "L'aubade", "text": ""}
{"id": "821343", "revid": "125622559", "url": "https://it.wikipedia.org/wiki?curid=821343", "title": "Conca (fiume)", "text": "Il Conca \u00e8 un fiume delle province di Pesaro e Urbino e di Rimini.\nPercorso.\nIl Conca \u00e8 un corso d'acqua a carattere torrentizio che nasce a oltre 1200 metri di altitudine dal monte Carpegna, nel comune di Montecopiolo, in territorio romagnolo (provincia di Rimini). Ha un corso di circa 47\u00a0km che si dispiega nella vallata compresa tra i territori di Rimini e Pesaro, fino a sfociare nel mare Adriatico nei pressi di Misano Adriatico. Il fiume fa da confine tra il comune di Cattolica e quello di Misano Adriatico (ma la foce del fiume appartiene completamente al territorio di quest'ultimo comune).\nRiceve due affluenti nel comune di Misano Adriatico: la Fossa del molino ed il Ruscello.\nAttraversa le localit\u00e0 di Monteboaggine, Monte Cerignone, il territorio comunale di Monte Grimano Terme fino a raggiungere la piana di Mercatino Conca da dove il suo letto si allarga e il suo corso rallenta. \nIl fiume poi rientra in provincia di Rimini attraversando Santa Maria del Piano di Montescudo-Montecolombo, toccando Taverna, Morciano di Romagna, San Clemente, Pianventena, San Giovanni in Marignano, per riversarsi, presso Portoverde, nel mare Adriatico.\nLa diga.\nNel 1978 \u00e8 stata costruita lungo il suo corso, per volont\u00e0 dei comuni circostanti, una diga artificiale che ha formato un lago artificiale, il bacino del Conca: l'opera, ubicata a tre chilometri dal mare, aveva lo scopo di rifornire e mantenere a livello le falde acquifere, dalle quali era poi prelevata l'acqua e convogliata nella rete degli acquedotti comunali, oltre ad impedire il fenomeno della subsidenza. Negli anni '90 il rifornimento idrico assicurato dall'Acquedotto della Romagna ha reso sostanzialmente inutile a tali fini l'utilizzo della diga, i cui impianti vengono ora attivati solo durante la stagione estiva.\nAttorno ad essa e lungo il tratto terminale del fiume, tra Cattolica e Morciano di Romagna, si stende il \"Parco fluviale del Conca\".\nLa sua creazione .\nFauna ittica.\nLe specie ittiche presenti nelle sue acque riguardano in maggior modo i ciprinidi: possiamo trovare la carpa, il cavedano, il barbo padano e la pi\u00f9 comune alborella.\nNella zona della foce sono presenti inoltre pesci acqua salmastra, prevalentemente anguilla e cefali.\nConca l'antica citt\u00e0.\nNei secoli passati si riportava una leggenda secondo la quale al largo della foce si trovavano i resti sommersi di un'antica citt\u00e0 denominata Conca o Crustumium (l'antico nome latino del fiume).\n\u00c8 invece documentata storicamente la presenza di una citt\u00e0 chiamata Conca, probabilmente sulla riva del fiume, risultata poi distrutta, si presume a causa di una violenta alluvione."}
{"id": "821346", "revid": "2231347", "url": "https://it.wikipedia.org/wiki?curid=821346", "title": "Fantaman", "text": " \u00e8 un manga basato sull'omonimo personaggio del supereroe nipponico introdotto nel romanzo \"\u014cgon Batto\" di Takeo Nagamatsu nel 1930. Le storie, scritte da Koji Kata e illustrate da Daiji Kazumine sono state pubblicate da Daitosha tra il 1964 e il 1965. Un'edizione italiana in due volumi di quasi quattrocento pagine l'uno \u00e8 stata pubblicata da Star Comics nel 2006. Dal manga \u00e8 stata tratta una serie animata, prodotta dalla TCJ del 1967, trasmessa in Italia nel 1981.\nIl personaggio esord\u00ec nel \"kamishibai\", uno spettacolo viaggiante in cui un narratore racconta una storia accompagnandosi con una sequenza d'immagini. Fu sufficientemente popolare da sopravvivere al declino del \"kamishibai\" dopo la seconda guerra mondiale e venne infine trasformato in manga e successivamente in anime.\nDal romanzo sono stati tratti anche due film live action: il primo nel 1950 e il secondo nel 1966. Quest'ultimo \u00e8 stato anche distribuito in Italia col titolo \"Il ritorno di Diavolik\".\nTrama.\nIl celebre archeologo Dottor Corallo conduce una spedizione di ricerca che giunge fino a toccare l'Antartide, errore questo che si riveler\u00e0 per lui fatale perch\u00e9 improvvisamente emerge dal mare una strana creatura robotica che affonda in breve tempo la nave su cui viaggiava. Di tutto l'equipaggio, l'unica a sopravvivere sar\u00e0 la giovane figlia del professore, Maria (che nella versione originale giapponese \u00e8 presentata come di nazionalit\u00e0 italiana), la quale verr\u00e0 soccorsa e portata in salvo dal Dottor Steele (membro di rilievo della comunit\u00e0 scientifica internazionale) che transitava proprio in quel momento nella zona per collaudare una delle sue ultime invenzioni, l\"ipermacchina\", una sorta di disco volante.\nA bordo del mezzo del Dottor Steele sono presenti anche altri due protagonisti della serie: Terry, adolescente avventuroso e figlio di Steele, e lo sbadato e incapace assistente Gaby (pauroso, grassoccio e costantemente affamato, a volte lo si vede praticare il sollevamento pesi) che d\u00e0 un tocco comico alla vicenda. Saranno di l\u00ec a breve vittime di un attacco: nella zona \u00e8 infatti celata una delle basi segrete del perfido Dottor Zero, un geniale scienziato pazzo ossessionato dal desiderio di conquistare il mondo intero e sottometterlo alla sua volont\u00e0.\nNel corso della loro fuga, a corto d'acqua dolce necessaria per il buon funzionamento dei motori dell'ipermacchina, i nostri eroi atterrano casualmente nella perduta isola di Atlantide, tornata da poco in superficie a causa di un'improvvisa eruzione vulcanica. Si mettono subito alla ricerca del prezioso liquido, ma neppure qui si trovano al sicuro e sono nuovamente attaccati da un mostro a forma di mano gigante creato da Zero, lo stesso che aveva affondato la nave su cui viaggiava il Dottor Corallo.\nFuggendo, seguono antichi ideogrammi che solo in parte riescono ad essere tradotti da Maria e che li conducono ad un sepolcro antichissimo. I geroglifici l\u00ec incisi dicono che ogni diecimila anni un grande male giunge a minacciare la Terra ed \u00e8 proprio allora che risulta indispensabile richiamare alla vita il guerriero celato all'interno del sarcofago perch\u00e9 solo lui pu\u00f2 sconfiggerlo definitivamente. Credendo di attivare un qualche genere di meccanismo, versano delle gocce d'acqua all'interno del sarcofago seguendo le istruzioni tradotte, riportando cos\u00ec alla vita Fantaman, l'eroe della giustizia: egli \u00e8 il terrore dei criminali dell'antichit\u00e0 e d'ora in avanti protegger\u00e0 il gruppo di Maria ed il mondo intero dalle mire diaboliche del Dottor Zero e del suo perfido aiutante Gorgo.\nOgni qualvolta si troveranno in pericolo o in difficolt\u00e0, a Maria \u00e8 affidato il compito d'implorare l'aiuto di Fantaman, il quale apparir\u00e0 sempre preceduto da un pipistrello d'oro e da una grande risata sardonica.\nSigla.\nLa sigla italiana \u00e8 \"Fantaman\", testo di Cleffer (Vincenzo Petti) e Bruno Tibaldi, musica di Ronnieross (Vincenzo Petti) e Bruno Tibaldi, cantata dai Superobots (Douglas Meakin, voce - Roberta Petteruti, cori), che per l'occasione utilizzarono lo pseudonimo di Superband.\nDoppiaggio.\nIl doppiaggio italiano \u00e8 stato eseguito dalla Cooperativa Sincrovox."}
{"id": "821349", "revid": "107316", "url": "https://it.wikipedia.org/wiki?curid=821349", "title": "Sisenna", "text": ""}
{"id": "821351", "revid": "118156693", "url": "https://it.wikipedia.org/wiki?curid=821351", "title": "KNX (standard)", "text": "KNX \u00e8 il primo standard di building automation aperto, coperto da royalty ed indipendente dalla piattaforma, approvato come standard europeo (EN 50090 - EN 13321-1) e mondiale (ISO/IEC 14543). Lo standard \u00e8 stato sviluppato da \"KNX Association\" sulla base dell'esperienza dei suoi predecessori BatiBUS, EIB ed EHS.\nEsistono tre modalit\u00e0 di KNX:\nUno dei punti di forza del sistema KNX \u00e8 che qualsiasi prodotto etichettato con il marchio KNX non \u00e8 una semplice dichiarazione del produttore, ma si basa su prove di conformit\u00e0 effettuate dai laboratori di KNX. Durante questi test, si verifica non solo che il dispositivo supporti il protocollo KNX, ma che i suoi dati utili siano codificati secondo i tipi di dati standardizzati KNX. Ci\u00f2 permette di realizzare impianti funzionanti anche mediante la combinazione di dispositivi di produttori diversi. Le aziende membri dell'Associazione KNX hanno pi\u00f9 di 7000 prodotti nei loro cataloghi. Questa vasta gamma di prodotti permette, per esempio, l'integrazione di alcune funzioni:\nInoltre \u00e8 possibile accedere al sistema tramite rete LAN, reti telefoniche analogiche o cellulari per avere un controllo centrale o distribuito del sistema tramite PC, display touch-screen e smartphone.\nMezzi trasmissivi.\nLo standard KNX prevede diversi mezzi trasmissivi che possono essere utilizzati in combinazione con uno o pi\u00f9 modi di configurazione in funzione della particolare applicazione:\nModello client-server.\nKonnex utilizza il modello client-server, dividendo le entit\u00e0 coinvolte in due principali categorie: \nUn dispositivo pu\u00f2 essere allo stesso tempo AC e AR, per esempio un televisore pu\u00f2 fornire il servizio e richiedere alle luci della stanza di regolare la loro intensit\u00e0.\nApplicazioni KNX.\nUn'applicazione KNX \u00e8 formata da \"functional block\" (FB), ovvero unit\u00e0 di codice da eseguire abbastanza grandi da poter impegnare un'entit\u00e0 computazionale, e abbastanza piccole da non impegnarne pi\u00f9 di una. Il codice nei FB opera sui \"data-point\" che non sono altro che variabili condivise fra le varie applicazioni. I \"data-point\" Konnex (DPT), sono delle variabili standardizzate utilizzate per la rappresentazione di varie funzioni di un sistema di building automation. L'importanza dei DPT sta nel fatto che tutti i produttori accettano di utilizzare quel particolare formato per la rappresentazione di quella variabile. Le variabili sono in questo modo standardizzate e questo consente a prodotti di produttori diversi di dialogare tra loro su un bus konnex senza problemi. Ad esempio il DPT5 ha dimensione 2 byte float e serve per rappresentare i valori di temperatura in virgola mobile."}
{"id": "821353", "revid": "107316", "url": "https://it.wikipedia.org/wiki?curid=821353", "title": "Lucio Celio Antipatro", "text": ""}
{"id": "821358", "revid": "125888061", "url": "https://it.wikipedia.org/wiki?curid=821358", "title": "Aaron Ashmore", "text": "Aaron \u00e8 meglio conosciuto per il ruolo di Jimmy Olsen nella serie televisiva \"Smallville\"; \u00e8 spesso confuso con il fratello gemello, anch'egli attore, Shawn Ashmore.\nBiografia.\nFiglio di Linda, una casalinga, e Rick Ashmore, direttore di un centro manifatturiero, Aaron ha frequentato la Turner Fenton Secondary School. Ha un fratello gemello, Shawn Ashmore (il Bobby Drake/Uomo Ghiaccio della trilogia X-Men, 2000; X-Men 2, 2003; X-Men: The Last Stand, 2006)\nLa sua carriera di attore \u00e8 iniziata nel 1991 con una piccola parte nel film \"Di coppia in coppia\". In seguito, \u00e8 stato chiamato in alcune serie TV come \"Hai paura del buio?\", \"Due South\", \"Il famoso Jett Jackson\", \"Nikita\" ed \"Emily of New Moon\".\nNel 2001 recita nel film \"La sicurezza degli oggetti\" mentre nel 2002 ottiene una parte in \"The Skulls II\" ed \u00e8 protagonista del cortometraggio \"Safe\" due anni dopo. Tra il 2004 ed il 2006 recita in numerosi episodi di serie televisive di successo: \"West Wing - Tutti gli uomini del Presidente\", \"Missing\", \"Veronica Mars\" e \"Smallville\". In quest'ultima interpreta il fotografo Jimmy Olsen che lavora per il Daily Planet di Metropolis. Nel 2007 un ruolo minore per lui nel film drammatico \"The Stone Angel\", mentre nel 2008 recita in \"Thomas Kinkade's Home for Christmas\".\nNel 2011 entra a far parte della serie tv Warehouse 13 3\u00aa stagione, dove interpreta Steven, un ragazzo che riesce a capire chi mente solo guardandolo negli occhi con un intuito infallibile. Diventa \"La Nuova Myka\" come viene chiamato da Peter. Nel 2015 invece entra a far parte della serie \"Killjoys\".\nVita privata.\nIl 20 giugno 2014, Aaron ha sposato Zo\u00eb Kate.\nDoppiatori italiani.\nNelle versioni in italiano dei suoi lavori, \u00e8 stato doppiato da:"}
{"id": "821361", "revid": "219110", "url": "https://it.wikipedia.org/wiki?curid=821361", "title": "GNU Parted", "text": "GNU Parted (anche detto Parted) \u00e8 un software libero ad interfaccia a riga di comando per la manipolazione delle partizioni e dei file system su memorie di massa. Supporta tutte le operazioni di copia, suddivisione, unione, spostamento, formattazione, conversione dei file system delle partizioni nei sistemi operativi GNU/Linux, GNU/Hurd, FreeBSD e BeOS.\nFa parte del progetto GNU ed \u00e8 coperto dalla licenza libera GNU GPL.\nIn origine fu sviluppato da Andrew Clausen e Lennert Buytenhek.\nSpecifiche.\nGNU Parted pu\u00f2 funzionare sia da hard disk che da Live CD e Live USB basati su distribuzioni GNU/Linux dedicate (come SystemRescueCd e PartedMagic) che ne permettono l'utilizzo anche su computer con sistemi operativi Windows. Il programma gestisce tutti i file system nativi di Linux (come ext2, ext3 e ReiserFS) oltre a FAT16/32, NTFS (con limitazioni), XFS, Journaled File System (JFS) ed altri.\nL'architettura del software \u00e8 costituita da una libreria (\"libparted\") e un front-end testuale a riga di comando (\"parted\").\nFront-end.\nEsistono diversi front-end alternativi per GNU Parted, sia grafici (come GParted, QtParted e \"Pyparted\") che a riga di comando (come \"nparted\", basato sulla libreria Newt, e \"fatresize\" che fa uso di \"libparted\" per offrire il ridimensionamento non distruttivo delle partizioni FAT16/32)."}
{"id": "821365", "revid": "455046", "url": "https://it.wikipedia.org/wiki?curid=821365", "title": "Zona euro", "text": "La zona euro (o, altrettanto frequentemente, eurozona, area euro o eurolandia) indica informalmente l'insieme degli stati membri dell'Unione europea che adottano l'euro come valuta ufficiale ovvero formano l'Unione economica e monetaria dell'Unione europea.\nLe politiche monetarie dell'eurozona sono regolate esclusivamente dalla Banca centrale europea, che ha sede a Francoforte sul Meno in Germania. L'armonizzazione delle politiche economiche e fiscali dell'area euro \u00e8 agevolata dalle periodiche riunioni dell'Eurogruppo, organismo composto dai Ministri dell'economia e delle finanze degli Stati aderenti alla valuta comune che tradizionalmente precede i vertici dell'Ecofin. Dal 2008 informalmente e dal 2012 anche secondo i trattati, la direzione della politica economica e della \"governance\" della zona euro \u00e8 stata assunta dal Vertice euro, la riunione dei capi di Stato o di governo degli stati che hanno adottato l'euro che si riunisce almeno due volte all'anno a margine del Consiglio europeo.\nDal 2015, la zona \u00e8 composta da diciannove stati membri, copre un'area di circa 2.500.000\u00a0km\u00b2 (corrispondente circa ad uno Stato come l'Argentina) per 340 milioni di abitanti (superiore agli Stati Uniti d'America): potrebbe quindi essere considerato approssimativamente come il 7\u00ba stato al mondo per superficie e il 3\u00ba per popolazione.\nStati membri della zona euro.\nL'euro entr\u00f2 in vigore come moneta non fisica il 1\u00ba gennaio 1999 in undici degli allora quindici stati membri dell'Unione; a questi si aggiunse la Grecia, che rientr\u00f2 nei parametri economici richiesti nel 2000 e fu ammessa nell'eurozona il 1\u00ba gennaio 2001. In questi primi dodici stati l'euro entr\u00f2 ufficialmente in circolazione il 1\u00ba gennaio 2002 sotto forma di monete e banconote.\nNel 2006 un tredicesimo Stato, la Slovenia, entrata nell'Unione nel 2004, dimostr\u00f2 di possedere i parametri economici necessari per l'adesione alla divisa comune e fu ammessa nella zona euro il 1\u00ba gennaio 2007. Pochi giorni dopo, il 15 gennaio, il tallero sloveno fu ufficialmente considerato fuori corso.\nIl 1\u00ba gennaio 2008, con procedura analoga, Malta e Cipro (comprese basi britanniche di Akrotiri e Dhekelia) adottarono la divisa comune. Il 31 gennaio la lira cipriota e la lira maltese furono ufficialmente considerate fuori corso.\nIl 1\u00ba gennaio 2009 fu il turno della Slovacchia, il 1\u00ba gennaio 2011 dell'Estonia, il 1\u00ba gennaio 2014 della Lettonia e il 1\u00ba gennaio 2015 della Lituania.\nLe rispettive valute furono ufficialmente considerate fuori corso dal 15 del mese del loro ingresso.\nStati dell'Unione non aderenti all'euro.\nStati UE non obbligati ad aderire all'euro grazie a deroghe ufficiali ai trattati europei:\nStati UE non aventi ancora l'euro ma obbligati ad adottarlo in futuro in base al fatto che non godono di clausole di opting-out:\nDei ventisette attuali stati membri dell'Unione europea, otto utilizzano ancora una valuta nazionale diversa dall'euro. Fra questi, solamente la Danimarca \u00e8 in possesso di una deroga ai protocolli del Trattato di Maastricht: a essa non \u00e8 legalmente richiesto di unirsi all'euro, a meno che il suo governo non decida altrimenti.\nIn Danimarca un referendum sull'unione all'euro si \u00e8 tenuto il 28 settembre 2000, con il risultato di un 53,2% di voti contrari. Il 22 novembre 2007, il Governo danese ha dichiarato l'intenzione di indire un nuovo referendum sull'introduzione dell'euro nel Paese.\nFra gli altri stati membri dell'Unione europea privi di deroga si segnala la posizione peculiare della Svezia, che decise nel 1997 di non utilizzare l'euro e quindi da allora evita di proposito di rispettare i criteri di un tasso di cambio stabile. Nel paese si \u00e8 tenuto un referendum relativo all'adozione della moneta unica il 14 settembre 2003; gli elettori hanno votato contro la proposta, con un 41,8% di s\u00ec superato da un 56,1% di no, in un clima di tensione dovuto all'uccisione del Ministro degli esteri Anna Lindh, convinta europeista. Tale risultato ha di fatto rinviato \"sine die\" la decisione di ingresso nell'Eurozona.\nPer tutti i rimanenti sette membri dell'Unione europea \u00e8 prevista l'adozione all'euro, una volta soddisfatte tutte le condizioni necessarie.\nAccesso al Sistema monetario europeo.\nUna permanenza di due anni nel meccanismo SME-2 rappresenta un prerequisito necessario per poter aderire alla zona euro.\nValute attualmente aderenti sono la corona danese (fin dall'istituzione dell'euro) e le valute di Bulgaria e Croazia. Si prospetta l'adesione nei prossimi anni delle valute di Polonia, Repubblica Ceca, Romania e Ungheria.\nIl lev bulgaro, dal 1\u00ba luglio 1997 fissato unilateralmente a quota 1,000 contro il marco tedesco, con l'arrivo dell'euro \u00e8 fissato a 1,95583 contro quest'ultimo, vale a dire il cambio del marco tedesco contro l'euro.\nUso dell'euro al di fuori dell'Unione europea.\nOltre che nei diciannove stati dell'eurozona, l'euro \u00e8 utilizzato anche da sei stati non facenti parti dell'Unione europea in virt\u00f9 di accordi bilaterali con l'UE, siglati tramite singoli stati membri, o a seguito dell'adozione unilaterale della moneta unica europea. Gli stati che hanno adottato l'euro a seguito di accordi bilaterali hanno la possibilit\u00e0 di coniare monete in euro (ma non banconote) come gli stati membri dell'eurozona; gli stati che hanno adottato l'euro unilateralmente non possono coniare proprie monete in euro. In ogni caso, n\u00e9 gli uni n\u00e9 gli altri si considerano parte dell'eurozona.\nInoltre, dal 4 novembre 2004 a seguito di una Convenzione postale con l'Italia, utilizza l'euro il Sovrano Militare Ordine di Malta, riconosciuto soggetto di diritto internazionale senza territorio.\nI francobolli emessi e le tariffe postali dalla sede di Vienna dell'ONU sono denominati in euro.\nUso dell'euro a seguito di accordi bilaterali con l'Unione europea.\nAndorra, Monaco, San Marino e Citt\u00e0 del Vaticano utilizzano l'euro come moneta ufficiale, nonostante non siano ufficialmente membri dell'UE e non abbiano rappresentanti nel consiglio direttivo della Banca centrale europea (BCE), poich\u00e9 impiegavano in precedenza le valute locali che sono state sostituite dalla moneta unica. Tutti i quattro microstati possono coniare monete proprie, con i loro simboli sul retro.\nGrazie a una specifica clausola prevista nei trattati dell'Unione europea, \u00e8 stata possibile la rinegoziazione degli accordi conclusi tra Monaco, San Marino e Citt\u00e0 del Vaticano con gli Stati membri, rispettivamente la Francia per Monaco e l'Italia per San Marino e Citt\u00e0 del Vaticano. Gli accordi vietano la stampa di banconote e fissano dei quantitativi annui per la coniazione delle monete. I quantitativi sono stabiliti in termini assoluti per San Marino e Citt\u00e0 del Vaticano e adeguati annualmente sulla base dell'indice dei prezzi al consumo. Per il Principato di Monaco, invece, il contingente annuale \u00e8 determinato in termini relativi come quota del volume di monete coniate dalla Francia in un anno solare. Il principato di Andorra confer\u00ec unilateralmente valore legale all'euro e nel 2003 avanz\u00f2 formale richiesta per la conclusione di un accordo monetario con l'Unione analogo a quello siglato con San Marino, Citt\u00e0 del Vaticano e Principato di Monaco; i negoziati si conclusero nel dicembre 2011 con previsione di iniziare coniare le monete in euro a corso legale a partire dal 2014. Dopo un rinvio ad agosto 2014, Andorra ha cominciato finalmente ad emettere propria moneta il 15 gennaio 2015.\nA seguito della Convenzione postale tra le Poste magistrali del Sovrano Militare Ordine di Malta e Poste Italiane del 4 novembre 2004, l'Ordine denomina le proprie emissioni filateliche e le tariffe postali in Euro abbandonando definitivamente la tradizionale denominazione in Scudi, Tar\u00ec e Grani. Permangono le emissioni numismatiche con valori nominali tradizionali riservati a un circuito di collezionisti.\nUso dell'euro a seguito di adozione unilaterale.\nIl Montenegro e la repubblica del Kosovo, che utilizzavano il marco tedesco come loro valuta, hanno adottato unilateralmente l'euro, anche se non hanno alcun accordo legale con l'UE. Questi due stati, non avendo stipulato accordi con l'UE, non hanno la possibilit\u00e0 di coniare monete di euro.\nInoltre usano unilateralmente l'euro le basi sovrane a Cipro di Akrotiri e Dhekelia appartenenti al Regno Unito che hanno utilizzato fino al 31 dicembre 2006 la lira cipriota e sono tuttora l'unico territorio britannico a utilizzare l'euro.\nUso dell'euro al di fuori del continente europeo.\nL'euro \u00e8 utilizzato anche nei territori extraeuropei dipendenti da stati che lo hanno adottato.\nTerritori legati al Portogallo.\nLe nazioni dotate di una divisa nazionale agganciata a una valuta confluita nell'euro si sono di conseguenza agganciate all'euro: \u00e8 il caso del marco bosniaco della Bosnia ed Erzegovina.\nPer decisione del Consiglio, su richiesta di Francia e Portogallo, l'euro ha sostituito sia il franco, nelle parit\u00e0 centrali con le due unioni africane che utilizzano il franco CFA e con l'unione monetaria del franco CFP, sia l'escudo portoghese nella convertibilit\u00e0 fissa con l'escudo capoverdiano."}
{"id": "821367", "revid": "45650842", "url": "https://it.wikipedia.org/wiki?curid=821367", "title": "Eurolandia", "text": ""}
{"id": "821373", "revid": "486946", "url": "https://it.wikipedia.org/wiki?curid=821373", "title": "Shaivismo", "text": ""}
{"id": "821375", "revid": "486946", "url": "https://it.wikipedia.org/wiki?curid=821375", "title": "\u015aaiva", "text": ""}
{"id": "821376", "revid": "486946", "url": "https://it.wikipedia.org/wiki?curid=821376", "title": "\u015aaivismo", "text": ""}
{"id": "821378", "revid": "486946", "url": "https://it.wikipedia.org/wiki?curid=821378", "title": "Saivismo", "text": ""}
{"id": "821380", "revid": "148107", "url": "https://it.wikipedia.org/wiki?curid=821380", "title": "Coefficiente di prestazione", "text": "Il coefficiente di prestazione (traduzione dall'inglese \"coefficient of performance\" o COP) indica la quantit\u00e0 di calore immesso (riscaldamento) o asportato (raffreddamento) in un sistema rispetto al lavoro impiegato. \u00c8 quindi un parametro che rappresenta la bont\u00e0 di funzionamento di una macchina ma, a differenza del rendimento termodinamico, pu\u00f2 essere maggiore dell'unit\u00e0, poich\u00e9 oltre ad avere la conversione del lavoro fornito in calore utile \u00e8 presente in aggiunta anche un flusso di calore da una sorgente a dove questo calore \u00e8 richiesto.\nDefinizione.\nIl formula_1 di una pompa di calore \u00e8 definito come il rapporto fra il calore somministrato alla sorgente a temperatura pi\u00f9 alta e il lavoro speso per fare ci\u00f2:\nViceversa il formula_1 di una macchina frigorifera \u00e8 definito come il rapporto fra il calore sottratto alla sorgente a temperatura pi\u00f9 bassa e il lavoro speso:\n\u00c8 possibile scrivere il formula_1 frigorifero in funzione del formula_1 della pompa di calore:\nconsiderando come sistema termodinamico la pompa di calore (il cerchio in figura) e prendendo positivi i calori e i lavori entranti, secondo il primo principio della termodinamica si ha: \nSostituendo nell'equazione del formula_1 frigorifero avremo:\nper cui:\nIl formula_1 frigorifero viene anche chiamato indice di efficienza energetica o identificato con l'acronimo formula_13 (dall'inglese \"Energy Efficiency Ratio\"); questo per evitare la possibile formazione di ambiguit\u00e0 nell'identificare le prestazioni di una macchina che \u00e8 in grado di funzionare sia come pompa di calore sia come frigorifero (tipicamente questo avviene per i climatizzatori).\nIl formula_1 pu\u00f2 essere espresso anche in funzione del costo unitario dell'energia elettrica e termica, espressi in \u20ac/kWh:\nIn questo modo \u00e8 possibile calcolare quale debba essere il formula_1 minimo affinch\u00e9 si abbia convenienza, dal punto di vista economico, nell'utilizzo della pompa di calore per riscaldamento al posto di una tradizionale caldaia.\nSi tenga presente inoltre che, con \"formula_1\", si indica nella pratica tecnica quello che in fisica tecnica \u00e8 il coefficiente di effetto utile formula_18 per un ciclo inverso di tipo pompa di calore. Utilizzando il primo principio della termodinamica, \u00e8 possibile inoltre ricavare una relazione tra il coefficiente di effetto utile del ciclo inverso di tipo frigorifero formula_19 e il coefficiente di prestazione formula_1 (o formula_18):\nInoltre tale principio permette di scrivere che formula_23 e che formula_24, quindi:\nCOP ideale.\nNell'ipotesi di ciclo di Carnot il formula_1 ideale tra due sorgenti termiche a temperatura costante \u00e8 esprimibile come funzione della sola temperatura delle sorgenti:\ndove le temperature devono essere espresse in kelvin (e non in gradi Celsius).\nIn queste condizioni \u00e8 possibile calcolare il formula_1 massimo che una macchina pu\u00f2 avere; a titolo di esempio, fissando le temperature della sorgente calda e della sorgente fredda a 30\u00a0\u00b0C (303 K) e 0\u00a0\u00b0C (273 K) rispettivamente, si ottiene un formula_1 in assetto di riscaldamento di 10 (e di ciclo frigorifero di 9). Nel caso reale, il formula_1 di una macchina si pu\u00f2 attestare a valori compresi tra 3 e 4.\nCOP stagionale.\nLe prestazioni di una pompa di calore dipendono fortemente dalla temperatura di evaporazione del fluido refrigerante, che varia a seconda delle condizioni ambientali che evolvono durante l'arco dell'anno. Per questo motivo viene utilizzato il coefficiente di prestazione stagionale (abbreviato formula_31) al posto del formula_1: questo parametro viene calcolato come il rapporto tra tutta l'energia termica fornita durante il periodo invernale e l'energia elettrica richiesta dalla macchina durante lo stesso periodo. Nel caso di funzionamento da frigorifero, viene definito un indice di efficienza energetica stagionale (o formula_33) per il periodo estivo.\nIl formula_31, per come \u00e8 definito, risulta funzione della fascia climatica in cui una macchina viene installata; per quanto riguarda l'Europa sono state definite 3 zone climatiche differenti. Le prestazioni della macchina nelle varie zone vengono riassunte nell'etichetta di classificazione dell'efficienza energetica, che permette di poter confrontare senza ambiguit\u00e0 macchine differenti."}
{"id": "821381", "revid": "486946", "url": "https://it.wikipedia.org/wiki?curid=821381", "title": "\u015aaivaismo", "text": ""}
{"id": "821383", "revid": "486946", "url": "https://it.wikipedia.org/wiki?curid=821383", "title": "Saivaismo", "text": ""}
{"id": "821385", "revid": "123698405", "url": "https://it.wikipedia.org/wiki?curid=821385", "title": "Biblioteca Italiana", "text": "La Biblioteca Italiana fu un periodico letterario pubblicato a Milano dal 1816 al 1840. Ebbe un ruolo importante nel dibattito culturale del primo Risorgimento italiano. Fu la prima sede della famosa polemica classicisti-romantici e determin\u00f2 la nascita del \"Conciliatore\".\nLa cultura a Milano negli anni Dieci dell'Ottocento.\nNegli anni in cui fu capitale del Regno d'Italia (1805-1814), Milano raccolse il meglio della produzione letteraria e intellettuale della penisola.\nIl 10 agosto 1814 vi giunse dalla Francia Stendhal (dopo brevi visite effettuate nel 1800, 1811 e 1813). Lo scrittore francese vi avrebbe soggiornato (con frequenti interruzioni), fino al 1821. Il 18 agosto 1815 veniva rappresentata con grande successo \u201cFrancesca da Rimini\u201d, tragedia di Silvio Pellico.\nProprio a Milano erano attivi praticamente tutti i letterati del \"canone\" italiano di quegli anni (Foscolo e Grossi, Monti e Giordani, Porta, Scalvini, Romagnosi) ed era pronta un'altra ricca nidiata (Manzoni, Borsieri, Breme, lo stesso Pellico, Giovanni Berchet).\nNel 1814 termin\u00f2 l'et\u00e0 napoleonica con il ritorno a Milano degli austriaci. Il governo di Vienna fu rappresentato inizialmente dal feldmaresciallo Heinrich Johann Bellegarde, a cui subentr\u00f2 nel 1816 il conte Franz Joseph Saurau. Gli scrittori non si piegarono al nuovo potere: proprio sotto il governatorato di Bellegarde, Manzoni compose la poesia \u201cIl proclama di Rimini\u201d (1815), che sar\u00e0 poi diffusa nell'aprile 1848, assieme a \"Marzo 1821\", dedicandola all'alter-ego di Eugenio di Beauharnais, Gioacchino Murat.\nIl 20 aprile 1816 venne diffusa manoscritta la \u201cPrineide\u201d, operetta \u201cpolitica\u201d in cui veniva citato il ministro del Regno d'Italia Giuseppe Prina, assassinato due anni prima durante una congiura antifrancese: l'autore, Tommaso Grossi, fu condannato a due giorni di prigione (24-26 gennaio 1817).\nPer guadagnare alla propria causa almeno gli scrittori che si erano mostrati avversi al dominio francese, Bellegarde e Saurau decisero di finanziare una rivista letteraria.\nIl progetto di un periodico letterario governativo.\nHeinrich Johann Bellegarde, \"dominus\" della politica austriaca nel Lombardo-Veneto, propose a Ugo Foscolo, uno dei pi\u00f9 brillanti intellettuali italiani, l'idea di fondare e dirigere un nuovo periodico che, naturalmente, avrebbe dovuto diffondere fra le classi colte la simpatia per l'Austria. Foscolo accett\u00f2 di redigere il progetto e il programma del periodico, che venne poi approvato dal Saurau. Ma quando il Foscolo, ex funzionario del Regno d'Italia, seppe che avrebbe dovuto giurare fedelt\u00e0 all'imperatore d'Austria, scelse l'esilio.\nSi tratt\u00f2 di un bello smacco, ma Bellegarde non demorse e fu pi\u00f9 fortunato al secondo tentativo: si rivolse a Vincenzo Monti che per\u00f2 accett\u00f2 solo di fungere da \"nominale coadiutore\" di Giuseppe Acerbi, il quale accett\u00f2, infine, di dirigere il desiderato periodico mensile, battezzato \"Biblioteca Italiana\". Da segnalare che il Manzoni declin\u00f2 l'invito dell'Acerbi a collaborare.\nBellegarde e Saurau presero un'ulteriore precauzione, garantendosi che la vita del periodico dipendesse dalle sovvenzioni statali: alla nascita, infatti, \"invit\u00f2\" prefetti (\u00abimperial regi delegati\u00bb) e commissari vari a sottoscrivere ciascuno un abbonamento, ci\u00f2 che essi fecero in 800. Ci\u00f2 permise all'Acerbi di pubblicare la rivista in una quantit\u00e0 eccezionale copie: 1600. Ci\u00f2 mentre nessuno degli altri giornali pubblicati in Italia (a Milano \"lo Spettatore\", i \"Dialoghi della Morte\", due giornali medici, un giornale medico a Padova, due giornali a Firenze, due a Napoli ed uno \u201dda qualche altra parte\u201d) vendeva pi\u00f9 di 400 copie.\nVita della Biblioteca Italiana.\nSi doveva trattare, quindi, di un luogo di dibattito letterario ma subito i \u201ccattivi sudditti\u201d ne fecero un uso politico. Nel primo numero del 29 gennaio 1816 l'Acerbi pubblic\u00f2, infatti, un articolo di Madame de Sta\u00ebl sulla maniera e l'utilit\u00e0 delle traduzioni. Esso ebbe un effetto dirompente, dando il via alla polemica classici-romantici. I giovani intellettuali (Borsieri, Breme, Berchet) si schierarono decisamente per il rinnovamento romantico, l'esaltazione dell'eroismo e (cosa assai pericolosa) della stirpe, in aperto contrasto con l'atteggiamento neo-classico del Monti, prediletto dai censori austriaci, e del meno allineato Pietro Giordani.\nLa censura.\nUna vivace cronaca di quei giorni venne riferita da John Cam Hobhouse (in soggiorno a Milano con Lord Byron) che ebbe lunghi colloqui con l'Acerbi. Non si poteva parlare, ovviamente, di politica, n\u00e9 di fisica \u201cse riferita a materie religiose\u201d (quindi erano vietati riferimenti al sistema galileiano) ed erano bandite le commedie (in quanto potessero riferirsi alla vita dei potenti o, direttamente, del potere). Era bandita l'indagine storica se non favorevole al governo occupante: proibiti, quindi, Edward Gibbon, David Hume ed, ovviamente, Voltaire e Locke. &lt;br&gt;\nNel campo della letteratura occorreva scegliere fior da fiore: Vittorio Alfieri era proibito, un giovanissimo Silvio Pellico si vide censurare molti passaggi della \"Francesca da Rimini\", ma lo stesso Vincenzo Monti, prima di pubblicare un'edizione di Virgilio e Cornelio Nepote, dovette chiedere il consenso del Concilio Aulico di Vienna. Quando il conte Perticari, genero del Monti, gli invi\u00f2 la sua \"Canzone alla Morte di Pandolfo Collenucio\", esaltato come vittima della tirannide, Acerbi dovette prima subire la censura di un consigliere di stato, che ne cass\u00f2 molti passaggi, salvo vederselo approvare dal Saurau. L'autorizzazione venne vissuta, riferisce l'Hobhouse, come \u201cun gesto di grande liberalit\u00e0\u201d.\nRestava la letteratura \"non impegnata\", anche se l'Acerbi lamentava che \u201ccome editore della Biblioteca, aveva grande difficolt\u00e0 nella scelta degli articoli: obbligato a scegliere il meglio del brutto\u201d. Ci\u00f2 avveniva nonostante il fatto che l'Acerbi fosse il primo editore di giornali a pagare gli articoli pubblicati (\u201c40 franchi alla pagina\u201d, riferisce l'Hobhouse).\nLa vita del periodico procedette tra mille difficolt\u00e0, fino a quando, due anni e mezzo dopo la sua nascita, i romantici uscirono dalla \"Biblioteca\" per dare vita (dal 3 settembre 1818) al bisettimanale \"Il Conciliatore\", a sua volta colpito duramente dalla censura austriaca e costretto a chiudere dopo pochi mesi. La sua principale colpa fu, sicuramente, di avere dei ricchi finanziatori privati che lo rendevano indipendente dal potere politico (con ci\u00f2 violando un postulato essenziale della cultura cortigiana, che Francesco II desiderava tollerare).\nLa redazione e i suoi finanziatori (il meglio della nobilt\u00e0 lombarda, da Federico Confalonieri a Luigi Porro Lambertenghi) si sarebbe presto ritrovata nella Carboneria e, di l\u00ec, in esilio o al carcere dello Spielberg.\nLa chiusura.\nNonostante gli austriaci mantenessero sotto stretto controllo la vita culturale milanese, non riuscirono a coagulare attorno a s\u00e9 un vero consenso politico.\nFallito lo scopo di diffondere fra le classi colte la simpatia per l'Austria, nel 1840 la \"Biblioteca Italiana\" venne soppressa."}
{"id": "821386", "revid": "117178222", "url": "https://it.wikipedia.org/wiki?curid=821386", "title": "Luis Barrag\u00e1n", "text": "\u00c8 considerato tra i protagonisti del suo tempo, e il pi\u00f9 importante architetto messicano del XX secolo.\nBiografia.\nAll'et\u00e0 di appena 22 anni prende il Diploma di Laurea in Ingegneria all\"'Escuela Libre de Ingenieros\" di Guadalajara e solo successivamente ottiene la Laurea anche in Architettura. Dapprima influenzato dall'International style, da Le Corbusier e della \"Nuova oggettivit\u00e0\", sviluppa successivamente un proprio stile che reinventa le tinte forti dell'architettura popolare messicana tramite le suggestioni provenienti dal Mediterraneo e realizzando ambienti surreali e allo stesso tempo silenziosi, in contrasto con il Movimento Moderno. Negli anni successivi entra in contatto con Jos\u00e9 Antonio Coderch, il Team 10 e Giancarlo De Carlo.\nLa consacrazione definitiva, tuttavia, arriv\u00f2 nel 1976, quando il M.O.M.A. ospit\u00f2 un'esposizione intitolata \"The Architecture of Luis Barragan\". Nel 1980 gli fu conferito il Premio Pritzker. Dopo la sua morte, avvenuta nel 1988, l'UNESCO inser\u00ec la sua casa-studio nell'elenco dei patrimoni dell'umanit\u00e0.\nStile.\nLa caratteristica dell'opera di Barrag\u00e1n - rintracciabile in alcune delle sue opere pi\u00f9 famose come Casa Galvez, Casa Egerstrom, Casa Gilardi e la sua casa-studio \u2013 \u00e8 caratterizzata dall'uso di tinte molto intense, enfatizzato ad esempio nelle \"Torri Satellite\" ideate con l'aiuto di Mathias Goeritz, e il rifiuto di materiali come il vetro, molto utilizzato nell'architettura del tempo. Ricorrente \u00e8 poi l'uso di grandi muri lisci, spesso \u201ctagliati\u201d, in case che tuttavia sono vivacizzate dall'uso dell'acqua, evidente riferimento all'architettura araba. Sar\u00e0 successivamente Barrag\u00e1n stesso a spiegare l'uso di questi giochi d'acqua: \"La Natura diventa un avanzo di Natura, l'uomo diventa un avanzo d'uomo\"."}
{"id": "821387", "revid": "1305772", "url": "https://it.wikipedia.org/wiki?curid=821387", "title": "ENT", "text": ""}
{"id": "821388", "revid": "3871", "url": "https://it.wikipedia.org/wiki?curid=821388", "title": "Lo\u0161ka dolina", "text": ""}
{"id": "821390", "revid": "767487", "url": "https://it.wikipedia.org/wiki?curid=821390", "title": "Quelle due", "text": "Quelle due (\"The Children's Hour\") \u00e8 un film del 1961 diretto da William Wyler e basato sulla pi\u00e8ce teatrale \"La calunnia\" di Lillian Hellman.\nEsiste una prima trasposizione cinematografica dell'opera, \"La calunnia\" (\"These Three\") sempre diretta da Wyler nel 1936 che, a causa delle restrizioni del \"Production Code\", aveva trasformato la storia in un convenzionale triangolo eterossessuale. Nel 1961 il \"Production Code\" permise l'accenno a una presunta omosessualit\u00e0, ma anche in questa versione la possibilit\u00e0 viene trasmessa solo con allusioni e mai troppo esplicitamente.\nTrama.\nLe insegnanti Karen Wright e Martha Dobie, ex compagne di college, dirigono in societ\u00e0 un collegio femminile privato nel Massachusetts con la collaborazione di Lily Mortar, la zia di Martha. Karen sta anche progettando di sposarsi con il suo fidanzato, il medico locale Joe Cardin.\nLe loro vite vengono per\u00f2 distrutte quando una ricca studentessa, Mary Tilford, viziata e crudele, per vendicarsi in seguito a una punizione, racconta a sua nonna Amelia che il rapporto fra le due non \u00e8 quello che dovrebbe esistere fra vere amiche; immediatamente la voce si sparge e la comunit\u00e0 si rivolta contro le giovani, accusate di omosessualit\u00e0: quasi tutti i genitori ritirano le figlie dalla scuola, che conseguentemente \u00e8 costretta a chiudere, e Joe viene licenziato dall'ospedale per aver preso le difese delle donne.\nSuccessivamente, la signora Tilford riesce a far confessare alla nipote di essersi inventata tutto ma \u00e8 troppo tardi per riparare al torto: Karen infatti si \u00e8 anche resa conto che quel dubbio ormai si \u00e8 insinuato in Joe e, pur amandolo, decide di lasciarlo libero.\nIn seguito, scioccata dalle vicende, Martha confessa a Karen di aver capito di essere effettivamente innamorata di lei; Karen, traumatizzata, esce nel parco ma nel frattempo Martha si suicida impiccandosi in camera sua."}
{"id": "821391", "revid": "110157", "url": "https://it.wikipedia.org/wiki?curid=821391", "title": "Plandi\u0161te", "text": "Plandi\u0161te (serbo: \"\u041f\u043b\u0430\u043d\u0434\u0438\u0448\u0442\u0435\", ungherese: \"Zichyfalva\", rumeno: \"Plandi\u0219te\") \u00e8 una citt\u00e0 e una municipalit\u00e0 del distretto del Banato Meridionale nel sud-est della provincia autonoma della Voivodina, al confine con la Romania."}
{"id": "821395", "revid": "1005847", "url": "https://it.wikipedia.org/wiki?curid=821395", "title": "Elezioni parlamentari in Finlandia del 1919", "text": "Le elezioni parlamentari in Finlandia del 1919 si tennero il 1\u00ba marzo per il rinnovo dell'Eduskunta."}
{"id": "821398", "revid": "1013865", "url": "https://it.wikipedia.org/wiki?curid=821398", "title": "Rattenberg (Austria)", "text": "Rattenberg \u00e8 un comune austriaco di 414 abitanti nel distretto di Kufstein, in Tirolo; ha lo status di citt\u00e0 (\"Stadtgemeinde\") ed \u00e8 il comune meno esteso dell'Austria (0,11 km\u00b2).\nFondato nel XIII secolo (la prima menzione \u00e8 del 1254), il borgo \u00e8 stato costruita all'ombra dell'omonimo castello, per motivi difensivi; tuttavia a causa della sua posizione subisce dei periodi di quasi completa oscurit\u00e0 nella stagione invernale. Rattenberg, rinomata per l'artigianato del vetro, ha dato i natali a santa Notburga di Eben."}
{"id": "821399", "revid": "4175", "url": "https://it.wikipedia.org/wiki?curid=821399", "title": "Pan\u010devo", "text": "Pan\u010devo (; ; ) \u00e8 una citt\u00e0 della Serbia, facente parte del Banato Meridionale in Voivodina.\nAll'interno del suo territorio \u00e8 presente un'importante raffineria, che venne devastata dai bombardamenti della NATO del 1999.\nSport.\nPallacanestro.\nLa squadra principale della citt\u00e0 \u00e8 il KK Tami\u0161 Pan\u010devo.\nFootball americano.\nA Pan\u010devo ha sede la societ\u00e0 dei Pan\u010devo Panthers, vincitrice nel 2014 della IFAF CEI Interleague; dal 2019 la squadra collabora con i Vr\u0161ac Lavovi nel progetto dei Banat Bulls. I Panthers si occupano della prima squadra, mentre i Lavovi delle giovanili."}
{"id": "821400", "revid": "256896", "url": "https://it.wikipedia.org/wiki?curid=821400", "title": "Unione Europea di Radiotelevisione", "text": ""}
{"id": "821401", "revid": "251304", "url": "https://it.wikipedia.org/wiki?curid=821401", "title": "Classe Dobrynya Nikitich", "text": "Le navi appartenenti alla classe Dobrynya Nikitich (progetto 97 secondo la classificazione russa) sono rompighiaccio portuali costruite tra il 1959 ed il 1974 nei cantieri di San Pietroburgo. Ne sono state costruite due versioni: progetto 97 e progetto 97P. Questa classe di navi prende il nome dal bogatyr Dobrynja Nikiti\u010d.\nIl progetto 97.\nIl progetto 97 \u00e8 la versione base, costruita in circa 20 unit\u00e0. Impiegata prevalentemente per scopi civili, alcune unit\u00e0 sono state (e sono tuttora) inquadrate anche nella marina militare russa. Oggi con quest'ultima ne rimangono in servizio cinque.\nPer quanto riguarda le altre unit\u00e0 in servizio con la flotta, la \"Vyuga\" \u00e8 stata demolita nel 1991 e la \"Il'ya Muromets\" nel 1993.\nAltre due unit\u00e0, la \"Georgiy Sedov\" (entrata in servizio nel 1965) e la \"Petr Pakhtusov\" (operativa dal 1966) sono utilizzate dal servizio meteorologico per le previsioni.\nInoltre, un rompighiaccio di questa classe risulta in servizio anche con la marina del Vietnam. Equipaggiato con armamento leggero, \u00e8 stato ceduto dalla Russia nel 1996. Viene utilizzato probabilmente come rimorchiatore, nave da salvataggio e trasporto. Il nome di tale unit\u00e0 non \u00e8 conosciuto. Risulta ormeggiato nel porto di \u0110\u00e0 N\u1eb5ng.\nAltre due unit\u00e0 risultano utilizzate per scopi civili in Ucraina. Sono ormeggiate ad Odessa.\nIl progetto 97P.\nIl progetto 97P (o classe Ivan Susanin, come vengono anche chiamate) \u00e8 una variante costruita per la guardia costiera dell'allora KGB, con compiti di pattugliamento. Tecnicamente molto simile, \u00e8 per\u00f2 caratterizzata da dimensioni maggiori (3.710 tonnellate di dislocamento, raggiunge i 70 metri di lunghezza) e dalla presenza di una piattaforma per elicotteri (che attualmente pare non siano imbarcati).\nNe sono state costruite due. Oggi rimane in servizio solo la \"Ivan Susanin\" (che non \u00e8 in servizio con la Guardia Costiera Federale, ma che \u00e8 stata disarmata e trasferita alla flotta), operativa dal 1973 ed attiva nella Flotta del Pacifico. L'unit\u00e0 gemella \"Ruslan\" \u00e8 stata demolita nel 1996."}
{"id": "821404", "revid": "287204", "url": "https://it.wikipedia.org/wiki?curid=821404", "title": "Opovo", "text": "Opovo (serbo: \"\u041e\u043f\u043e\u0432\u043e\", ungherese: \"\u00d3p\u00e1va\") \u00e8 una citt\u00e0 e una municipalit\u00e0 del distretto del Banato Meridionale nel sud-est della provincia autonoma della Voivodina."}
{"id": "821408", "revid": "767487", "url": "https://it.wikipedia.org/wiki?curid=821408", "title": "Kovin", "text": "Kovin (serbo: \"\u041a\u043e\u0432\u0438\u043d\", ungherese: \"Kevev\u00e1ra\", rumeno \"Cuvin\") \u00e8 una citt\u00e0 e una municipalit\u00e0 del distretto del Banato Meridionale nel sud-est della provincia autonoma della Voivodina."}
{"id": "821409", "revid": "41310", "url": "https://it.wikipedia.org/wiki?curid=821409", "title": "Emigrazione temporanea", "text": ""}
{"id": "821410", "revid": "104519", "url": "https://it.wikipedia.org/wiki?curid=821410", "title": "Ludovico Di Breme", "text": ""}
{"id": "821413", "revid": "114162595", "url": "https://it.wikipedia.org/wiki?curid=821413", "title": "Kova\u010dica", "text": "Kova\u010dica (serbo: \"\u041a\u043e\u0432\u0430\u0447\u0438\u0446\u0430\"; slovacco: \"Kova\u010dica\"; ungherese: \"Antalfalva\"; rumeno: \"Kov\u0103ci\u021ba\" o \"Cov\u0103ci\u021ba\"; tedesco: \"Kowatschitza\") \u00e8 una citt\u00e0 e una municipalit\u00e0 del distretto del Banato Meridionale nel sud-est della provincia autonoma della Voivodina. \u00c8 famosa in tutta Europa per i suoi artisti na\u00efve."}
{"id": "821414", "revid": "260676", "url": "https://it.wikipedia.org/wiki?curid=821414", "title": "Lambrate", "text": "Lambrate (\"Lambraa\" in dialetto milanese, : ) \u00e8 un quartiere di Milano, posto nella zona orientale della citt\u00e0, appartenente al Municipio 3. Fino al 1923 era un comune autonomo.\nStoria.\nIl nome di Lambrate deriva dal fiume sul quale il vicus si trovava, il Lambro, cio\u00e8 \"pescoso\", o \"limpido\", col suffisso \"-ate\". \u00c8 impossibile stabilire la data precisa di fondazione del \"vicus\". \nIl territorio fu conquistato nel 222 a.C., in seguito a un aspro assedio di Mediolanum, dai consoli romani Gneo Cornelio Scipione Calvo e Marco Claudio Marcello. La conquista fu contrastata dalla discesa di Annibale al quale la popolazione locale si alle\u00f2. Fu solo nei primi anni del II secolo a.C. che gli Insubri e i Boi si assoggettarono alla dominazione romana.\nLe strade che segnavano i confini del territorio lambratese erano due, la Milano-Bergamo, a nord, che partiva da porta Orientale, e la Milano-Brescia, a sud, con partenza da porta Tosa. Lambrate si trovava tra il II e il V miliare della prima e tra il II e il IV miliare della seconda. Il confine orientale era il fiume stesso, mentre a ovest il \"vicus\" arrivava oltre l'attuale asse via Teodosio-Ponzio-Aselli.\nPlinio il Vecchio, nella sua Naturalis historia cit\u00f2 pi\u00f9 volte una \"mansio ad Lambrum\", cio\u00e8 una stazione di rifornimento, per pellegrini e militari. \u00c8 con molta probabilit\u00e0, inoltre, che Lambrate fosse porto fluviale per la vicina e pi\u00f9 potente \"Mediolanum\". Con il loro arrivo, i Romani sfruttarono la zona ricca di rogge per l'agricoltura e costruirono un sistema di navigazione fluviale intorno al fiume Po, ancora in vigore durante il Medioevo.\nLa conferma dell'esistenza di un insediamento romano si ottenne durante gli scavi del 1905, per una costruzione residenziale, quando si trov\u00f2 un bronzo augusteo e un sarcofago di marmo, risalente al IV secolo, oggi esposto al museo del Castello Sforzesco. Forse, primo luogo di culto per i cristiani fu quella stessa cappelletta che ancora oggi si pu\u00f2 visitare al centro del quartiere, rimasta intatta nonostante i bombardamenti delle due guerre mondiali.\nDurante l'VIII e il IX secolo sorsero a Lambrate due monasteri benedettini, di cui possiamo visitare oggi la chiesa parrocchiale di San Martino Vescovo e la cascina Cavriana, dove l'abside della chiesa di Sant'Ambrogio \u00e8 adibita a fienile. Con la distruzione del 1162 di Milano per opera di Federico Barbarossa, Lambrate venne elevata al rango di \"borgo imperiale\", e qui vennero accolti i milanesi in esilio.\nCon la dominazione spagnola, nel XVI secolo, viene costruita la prima industria bellica, la \"Polveriera\", che segn\u00f2 la storia e la fortuna lambratese. Al suo posto fu costruita, sotto Mussolini, una delle sedi dell'istituto dei Martinitt. Gli Spagnoli trasformarono il borgo in feudo, promulgandone la vendita, e tale condizione persister\u00e0 fino all'arrivo di Napoleone Bonaparte, quando Lambrate venne redenta dagli antichi vassallaggi. Nel corso del Seicento, la localit\u00e0 \"dosso\", nei pressi del Lambro, divenne luogo di villeggiatura aristocratica, con la costruzione di ville di delizia, Villa Folli, Villa Busca Serbelloni, Villa \"delle Rose\" scomparsa. Nel 1751 il comune fece registrare 592 residenti, mantenendosi stabile nel tempo, tanto che alla proclamazione del Regno d'Italia nel 1805 gli abitanti erano ancora 600. I limiti amministrativi vedevano Cimiano di Crescenzago a nord, San Gregorio Vecchio e Casa Nuova a est, e i Corpi Santi a sud e a ovest.\nIn piena et\u00e0 napoleonica il comune di Lambrate, gi\u00e0 inserito nel dipartimento d'Olona, nel 1808 venne soppresso e aggregato al circondario esterno del comune di Milano. Con l'istituzione del Regno Lombardo-Veneto nel 1815, il comune di Lambrate recuper\u00f2 l'autonomia, e venne inserito nella provincia di Milano. Il 17 gennaio 1841, con dispaccio governativo, furono aggregati a Lambrate i comuni di Casa Nuova e San Gregorio Vecchio. Nel 1850 il comune, con le frazioni di Cavriano, Casoretto, La Rosa, San Gregorio Vecchio, Aquabella (sic), Casone Bettolino, Malapianta e Casanova, contava 1\u00a0444 abitanti. Nel 1853 i residenti erano 1\u00a0585. All'unit\u00e0 d'Italia nel 1861, il comune di Lambrate contava 1\u00a0621 abitanti, saliti a 2\u00a0001 nel 1881 e a 2\u00a0795 nel 1901, per poi esplodere grazie alla rivoluzione industriale, contando 5\u00a0399 cittadini nel 1911 e 8\u00a0171 nel 1921.\nNel 1869 venne presa in considerazione la possibilit\u00e0 di incorporare Novegro nel municipio lambratese, ma il progetto venne abbandonato prima della sua implementazione definitiva. Nel 1923 il comune di Lambrate, ormai rientrante nell'orbita della metropoli, venne soppresso e aggregato al comune di Milano insieme ad altri dieci comuni.\nI luoghi.\nLambrate in origine era divisa in due parti:\nFrazioni:\nLa \"Cappelletta\".\nMolto probabilmente sede di culti pagani, fu poi convertito a oratorio cristiano.\nQuella che oggi si pu\u00f2 vedere all'incrocio tra le vie Bertolazzi, Conte Rosso e Dardanoni \u00e8 una cappelletta che gi\u00e0 i Milanesi cacciati dal Barbarossa videro a Lambrate alla fine di marzo del 1162, come recitava una scritta sul primo pilastro di sinistra, oggi coperta dall'intonaco.\nEssenzialmente senza variazioni per secoli, la storia della cappella incrocia quella dei due santi cugini Borromeo, Carlo e Federigo. Secondo gli esperti di materia manzoniana, Renzo Tramaglino avrebbe percorso la strada su cui sorge per raggiungere Trezzo d'Adda da Milano.\nLa Cappelletta non croll\u00f2 nemmeno durante la seconda guerra mondiale, quando nella notte del 13 agosto 1943, una bomba for\u00f2 il tetto e si adagi\u00f2 sull'altare senza scoppiare; evento per il quale molti abitanti del quartiere gridarono al miracolo.\nLambrate e la ferrovia.\nNel 1864 si inaugur\u00f2 il primo tratto della ferrovia Milano-Brescia, la cosiddetta ferrovia \"fernandea\", in onore dell'imperatore Ferdinando I d'Austria, e che tagliava in due il comune di Lambrate all'altezza delle frazioni di Cavriano e Ortica.\nVicino alla chiesa dei santi Faustino e Giovita, sorse nel 1906 la prima stazione di Lambrate, poi dismessa nel 1931, che ancora oggi si pu\u00f2 vedere nei pressi del cavalcavia Buccari.\nIl demanio fascista, nel 1926, espropri\u00f2 grandi aree di terreni agricoli, per realizzare lo smistamento, lo scalo merci e la stazione ferroviaria di piazza Bottini, sede dell'attuale stazione. Sul prosieguo della linea per Venezia, dopo il quartiere Ortica venne poi realizzato lo Scalo di Milano Smistamento, uno dei pi\u00f9 importanti d'Italia, dotato anche di un grande deposito di locomotive e di officina ferroviaria.\nIl Parco Lambro.\nNel 1934, con l'acquisto della cascina San Gregorio Vecchio, dei mulini delle Torrette e dei relativi terreni da parte del Comune di Milano, nacque il Parco Lambro. Successivamente vennero acquistate cascina Biblioteca e cassinetta San Gregorio.\nOrtica e Cavriano.\nI due quartieri sono oggi divisi dalla linea ferroviaria, ma precedentemente si trattava di una sola compagine, nota come Cavriano. L'Ortica era un'osteria del paese di Cavriano, che divenne cos\u00ec famosa che il proprio nome sostitu\u00ec col tempo quello del paese stesso. Oggi l'antica osteria dell'Ortica \u00e8 conosciuta come \"Gatto Nero\".\nNel 1014 la localit\u00e0 Cavriano \u00e8 attestata, prima da una carta secentesca del Claricio e in seguito dal Catasto Teresiano del (1760), come nucleo rurale a est di Milano. Antichi documenti testimoniano che apparteneva al monastero cittadino di Santa Maria Valle.\nLa Cascina Cavriano presenta come un insieme di pi\u00f9 corti aggregate, attraversate dalla strada che collega Monlu\u00e8 a Lambrate. L'edificio principale \u00e8 la villa padronale che contiene alcune caratteristiche di notevole interesse storico e artistico. Un portico del 1600 a tre arcate sopra le quali \u00e8 tuttora presente il simbolo di una colomba che reca un ramoscello d'ulivo, stemma dell'Ospedale Maggiore di Milano, cui la cascina \u00e8 appartenuta per secoli, fino agli anni settanta. Un altro edificio che ne faceva parte era una chiesa dedicata a Sant'Ambrogio, attiva nel 1180, poi abbandonata nel Settecento. Quel che rimane \u00e8 l'abside inserita nella cascina stessa. Le abitazioni dei salariati, i rustici e la stalla con sovrastante fienile chiudono il complesso.\nOggi la Cascina \u00e8 di propriet\u00e0 del Comune di Milano e rimane ancora gestita dalla famiglia Colombo, conduttori da 265 anni e otto generazioni. Il fatto che agli orfani dell'Ospedale Maggiore di Milano venisse dato quasi sempre il cognome di \"Colombo\" pu\u00f2 suggerire un verosimile collegamento.\nLa cascina \u00e8 tuttora in funzione; vanta un abbeveratoio e un fienile molto interessanti, conservando la loro struttura originaria, e una loggia cinquecentesca, nascosta nel fondo della corte, rimasta intatta nel tempo.\nLambrate e i Martinitt.\nVerso la fine degli anni venti, sull'area della vecchia \"Polveriera\" spagnola divenuta cascina, si cominci\u00f2 a costruire, su progetto dell'ingegnere Lodigiani e dell'architetto Alpago, la nuova sede dei Martinitt, istituzione fondata nel XVI secolo da Girolamo Emiliani.\nDopo aver occupato varie sedi, non ultima quella di porta Tosa, dove i Martinitt scrissero pagine gloriose delle cinque giornate di Milano, arrivarono a Lambrate presso la sede di via Pitteri, inaugurata il 24 ottobre 1932 da Benito Mussolini e dalle autorit\u00e0 cittadine.\nLambrate, l'Innocenti e la Lambretta.\nLa Innocenti S.p.A. - azienda metalmeccanica fondata negli anni 1930 dedita alla produzione di grandi impianti - dopo la seconda guerra mondiale aveva diversificato la sua produzione, affermandosi anche nel mercato delle motociclette e delle automobili, da principio con la fortunata serie degli scooter Lambretta, di cui si raggiunger\u00e0 nel 1950 la produzione-record di 100\u00a0000 esemplari l'anno e, poco pi\u00f9 tardi, con la famiglia delle piccole autovetture Mini e Mini Bertone.\nLa stessa azienda per\u00f2 cesser\u00e0 definitivamente la produzione nel settore motociclistico nel 1971 e nel settore automobilistico a Lambrate nel 1993. Mentre la parte meccanica (tuttora esistente) rimane attiva in una porzione delle aree ex Innocenti, dal 2009 con la differente ragione sociale di INNSE Milano.\nAl posto dell'ex sito industriale (in parte in riqualificato) sorge oggi un nuovo quartiere residenziale ed \u00e8 stato creato il Parco della Lambretta.\nInfrastrutture e trasporti.\nIl quartiere di Lambrate \u00e8 lambito a est dalla tangenziale est di Milano ed \u00e8 attraversato dalla strada provinciale 103 Via Cassanese, che collega Milano a Cassano d'Adda.\nNel quartiere \u00e8 presente una stazione della linea M2 della metropolitana di Milano, Lambrate FS. Lambrate \u00e8 servito, inoltre, dall'omonima stazione, che si trova lungo linea di cintura ferroviaria di Milano. La stazione, gestita da RFI, \u00e8 servita da treni suburbani (linea S9) e regionali, gestiti da Trenord, e a lunga percorrenza (Trenitalia e T-PER).\nMolte linee di autobus e di tram e una di filobus, gestite da ATM, collegano Lambrate ai quartieri limitrofi e al centro di Milano."}
{"id": "821415", "revid": "123708447", "url": "https://it.wikipedia.org/wiki?curid=821415", "title": "Tricia Helfer", "text": "Carriera.\nModella.\nTricia Helfer \u00e8 nata nelle campagne di Donalda, Alberta, Canada, da Dennis ed Elaine Helfer. Ha studiato alla William E. Hay Composite High School di Stettler, Alberta. Ha vissuto e lavorato nella fattoria di grano di famiglia con le sue tre sorelle; Trena, Tammy e Tara. \u00c8 stata scoperta all'et\u00e0 di 17 anni da uno scout di un'agenzia di modelle mentre era in fila in un cinema con una sua parente, Crystal. \u00c8 di origine inglese, tedesca, norvegese e svedese, nel 1992 Tricia vinse il concorso di \"Ford Models Supermodel of the World\", organizzato dall'agenzia Ford Models e fu poi assunta dall'agenzia Elite Model Management.\n\u00c8 apparsa in diverse campagne pubblicitarie per Ralph Lauren, Chanel e Giorgio Armani. Ha sfilato anche per molti altri grandi stilisti come Carolina Herrera, Christian Dior, Claude Montana, Givenchy, John Galliano, Ralph Lauren e Dolce &amp; Gabbana; ha inoltre posato per le copertine di riviste quali \"Flare\", \"Amica\", \"Elle\", \"Cosmopolitan\", \"Marie Claire\", \"Vogue\".\nAttrice.\n\u00c8 poi apparsa in alcuni cortometraggi come \"Eventual Wife\" nel 2000 e poi in diverse serie televisive; nel 2003 ha recitato il ruolo di Eva nel film indipendente \"White Rush\".\nIl suo ruolo pi\u00f9 conosciuto \u00e8 comunque quello di Numero Sei, l'agente Cylone del telefilm \"Battlestar Galactica\" di Sci Fi Channel: grazie al successo dello show, Tricia viene chiamata come guest star in diverse serie televisive e infatti compare in diversi episodi della serie \"Burn Notice\" e nell'episodio \"Roadkill\" della serie \"Supernatural\", che registra il record d'ascolti in USA.\nNel 2009 compare nelle serie \"Chuck\", \"Warehouse 13\" e \"Human Target\" ed \u00e8 stata scelta come attrice per impersonare in \"\" Veronica Dare. Nel 2010 diventa parte del Team di \"Dark Blue\" (TNT) nei panni dell'agente speciale dell'FBI Alex Rice.\n\u00c8 la voce dell'intelligenza artificiale EDI (IDA nella versione italiana), l'Intelligenza Difensiva Avanzata della fregata Normandy SR-2, nella versione inglese dei videogiochi \"Mass Effect 2\" (2010) e \"Mass Effect 3\" (2012). \u00c8, inoltre, la doppiatrice di Kerrigan/la Regina delle Lame nella versione inglese del videogioco \"Starcraft 2\".\nNel 2016 entra a far parte del cast della serie televisiva \"Lucifer\", basata sull'omonimo fumetto della Vertigo, nei panni della madre del protagonista.\nA maggio del 2019, viene annunciato che interpreter\u00e0 Dracula nella serie televisiva \"Van Helsing\" di Syfy.\nDoppiatrici italiane.\nNelle versioni in lingua italiana dei suoi lavori, Tricia Helfer \u00e8 stata doppiata da:\nDa doppiatrice \u00e8 sostituita da: "}
{"id": "821417", "revid": "729019", "url": "https://it.wikipedia.org/wiki?curid=821417", "title": "De Beers", "text": "De Beers \u00e8 un gruppo di imprese che si occupa del rinvenimento di diamanti, lavorandoli e commercializzandoli. Il gruppo trae origine dalla \"De Beers Consolidated Mines\", un'impresa fondata in Sudafrica nel 1888 e oggi ridotta a sussidiaria della capogruppo \"De Beers S.A.\" Nel proprio campo \u00e8 un esempio di \"swing producer\".\nStoria.\nCecil Rhodes, il fondatore della De Beers, inizi\u00f2 vendendo pompe d'acqua ai minatori durante la grande corsa ai diamanti che nacque nel 1871, in seguito al ritrovamento di un diamante da 83,5 carati nella grande miniera a pozzo di Kimberley in Sudafrica. Rhodes invest\u00ec i profitti derivanti da questo commercio nell'acquisto delle rivendicazioni territoriali dei piccoli minatori, creando in sostanza una nuova impresa mineraria. L'azienda prese il nome di \"De Beers Consolidated Mines\" nel 1888 in seguito ad una fusione tra le compagnie di Barney Barnato e quella di Cecil Rhodes. All'epoca questa azienda era la sola impresa diamantifera in tutto il paese, e \"De Beers\" era il cognome dei proprietari delle miniere sfruttate dall'azienda.\nNel 1889 Rhodes raggiunse un accordo con un potente consorzio diamantifero di Londra per l'acquisto periodico di una quantit\u00e0 fissa di diamanti ad un prezzo precedentemente pattuito; con questo sistema si raggiunse la sicurezza di mantenere regolare la produzione e controllarne il prezzo. L'accordo si dimostr\u00f2 essere un ottimo affare perch\u00e9 consent\u00ec di mantenere alti i prezzi, e quindi i profitti, anche in momenti di crisi: infatti nel 1891-1892 la produzione in eccesso veniva ridotta e semplicemente accantonata in attesa di tempi migliori. L'unica preoccupazione della compagnia era la possibile scoperta di nuove miniere, cosa che avrebbe infranto il monopolio consolidato della De Beers.\nLa seconda guerra boera fu una grande minaccia per la De Beers: la citt\u00e0 di Kimberley fu presa d'assedio e lo stesso Rhodes dovette adoperarsi tramite pressioni sul governo britannico per uscire da una situazione che minacciava pericolosamente i maggiori interessi dell'azienda. Rhodes stesso mise a disposizione dei difensori delle citt\u00e0 tutti gli armamenti e le munizioni di cui disponeva, oltre alle materie prime per costruire nuove armi nei cantieri della miniera. Alla morte di Rhodes, avvenuta nel 1902, la De Beers deteneva il 100% della produzione sudafricana e il 90% della produzione mondiale di diamanti.\nNel 1902 per\u00f2 per la De Beers si verific\u00f2 un brutto colpo, allorquando fu scoperta una nuova miniera, la Premier Mine, e il suo proprietario rifiut\u00f2 di unirsi al cartello della De Beers. La nuova miniera inizi\u00f2 a vendere diamanti ai commercianti indipendenti Bernard e Ernest Oppenheimer, indebolendo i traffici della De Beers. La produzione della Premier Mine eguagli\u00f2 in breve quella di tutte le miniere De Beers ed Ernest Oppenheimer venne nominato agente locale del potente consorzio londinese (in affari da anni con la De Beers), raggiungendo anche la carica di sindaco di Kimberley in meno di 10 anni. Grazie a queste cariche Oppenheimer inizi\u00f2 a collaborare con la De Beers e durante la Prima guerra mondiale la Premier Mine fu definitivamente assorbita e Oppenheimer divenne dirigente della De Beers.\nErnest Oppenheimer invest\u00ec fortemente nella compagnia, diventandone azionista di maggioranza e ottenendo di conseguenza un posto nel consiglio di amministrazione nel 1926, fino a diventarne presidente l'anno successivo. Tuttora l'azienda \u00e8 amministrata dai suoi eredi. Durante il periodo di decolonizzazione successivo alla seconda guerra mondiale la De Beers ha dovuto accordarsi con i governi delle nuove entit\u00e0 nazionali venutesi a creare, perdendo quindi parte dei guadagni sull'intera produzione diamantifera nella parte meridionale del continente africano, ma mantenendone di fatto il controllo. Durante la seconda met\u00e0 del XX secolo l'azienda \u00e8 stata societarizzata, diventando un gruppo industriale.\nAttivit\u00e0.\nLa De Beers \u00e8 presente in 25 paesi. L'estrazione mineraria \u00e8 avviata in Botswana, Namibia, Sudafrica e Tanzania. Nel Botswana l'estrazione avviene con Debswana, una Joint Venture col governo. In Namibia invece con l'impresa Namdeb, anch'essa joint venture ma con il governo della Namibia. In Tanzania l'estrazione avviene a sua volta in associazione con il governo, dove il 75% \u00e8 di propriet\u00e0 della De Beers. In Sud Africa infine con la De Beers Consolidated Mines. Nel 2007 De Beers si apprestava ad aprire la prima miniera in Canada (chiamata \"Snap Lake\"), sita nei Territori del Nord-Ovest.\nAssetto.\n\"De Beers Societe Anonyme\" (DBSA) \u00e8 la societ\u00e0 che gestisce tutto il Gruppo De Beers.\n\"De Beers Investments\" \u00e8 la societ\u00e0 privata che possiede la \"De Beers Societe Anonyme\" (DBSA), registrata in Lussemburgo. La propriet\u00e0 \u00e8 suddivisa tra 3 azionisti:\nOltre al 40% direttamente controllato tramite la \"Central Holdings\", la famiglia Oppenheimer possiede anche una grossa quota della \"Anglo American\". Tramite le due partecipazioni incrociate gli Oppenheimer (nella persona dell'attuale capofamiglia Nicky Oppenheimer) controllano di fatto quasi la totalit\u00e0 della \"De Beers Investments\".\nSociet\u00e0 del gruppo.\nLa \"De Beers Investments\" detiene il 100% del capitale della \"De Beers Societe Anonyme\", la quale a sua volta controlla o partecipa nelle seguenti aziende:\nPolitiche aziendali.\nLe varie compagnie all'interno della De Beers sono responsabili per circa il 40% della produzione mondiale di diamanti e hanno quindi il controllo mondiale del prezzo di questo bene di lusso e, per la loro rarit\u00e0, d'investimento, agendo in modo da compensare all'occorrenza un afflusso eccessivo del bene sul mercato che ne farebbe inevitabilmente calare la quotazione.\nLa De Beers \u00e8 attiva in ogni categoria dell'estrazione diamantifera: da sottoterra, alluvionale a larga scala, a livello costiero e a livello del mare. La De Beers non \u00e8 coinvolta nell'estrazione di diamanti dalle miniere su piccola scala, che \u00e8 poco produttiva per una grande compagnia."}
{"id": "821418", "revid": "1305772", "url": "https://it.wikipedia.org/wiki?curid=821418", "title": "Sveti Jurij", "text": "Sveti Jurij \u00e8 il nome di due diversi comuni della Slovenia:"}
{"id": "821419", "revid": "599013", "url": "https://it.wikipedia.org/wiki?curid=821419", "title": "Eos", "text": ""}
{"id": "821421", "revid": "33689", "url": "https://it.wikipedia.org/wiki?curid=821421", "title": "Bela Crkva (Serbia)", "text": "Bela Crkva (serbo: \"\u0411\u0435\u043b\u0430 \u0426\u0440\u043a\u0432\u0430\", ungherese: \"Feh\u00e9rtemplom\", tedesco: \"Weisskirchen\" o \"Weiskirchen\", rumeno: \"Biserica Alba\") \u00e8 una citt\u00e0 e una municipalit\u00e0 del distretto del Banato Meridionale nel sud-est della provincia autonoma della Voivodina, Repubblica di Serbia, al confine con la Romania.\nGeografia fisica.\nTerritorio.\nIl comune di Bela Crkva si estende per 353\u00a0km\u00b2, e comprende le seguenti cittadine:\nClima.\nBela Crkva e i dintorni hanno un clima continentale, caratterizzato da estati lunghe e calde, inverni pi\u00f9 freddi, e a volte con nevicate, primavere pi\u00f9 corte ed autunni pi\u00f9 caldi. A dare particolarit\u00e0 al clima di Bela Crkva \u00e8 il vento \"Kosava\", un vento freddo e forte. Un altro vento freddo, che soffia spesso d'inverno, \u00e8 il \"Severac\".\nEconomia.\nTurismo.\nNei dintorni di Bela Crkva esistono sei laghi artificiali, di diversa superficie e profondit\u00e0, che alimentano lo sviluppo turistico balneare estivo, e quello sportivo-ricreativo. Nella stessa citt\u00e0 \u00e8 presente il \"Lago cittadino\", nel quale sono presenti spiagge, ristoranti, bungalow..."}
{"id": "821423", "revid": "834", "url": "https://it.wikipedia.org/wiki?curid=821423", "title": "Epe", "text": ""}
{"id": "821424", "revid": "110157", "url": "https://it.wikipedia.org/wiki?curid=821424", "title": "Alibunar", "text": "Alibunar () \u00e8 una citt\u00e0 e una municipalit\u00e0 del distretto del Banato Meridionale nel sud-est della provincia autonoma della Voivodina, in Serbia. La citt\u00e0 di Alibunar ha una popolazione di 3.402 abitanti mentre l'intero comune di 22.856.\nNome.\nAlibunar \u00e8 conosciuta in Serbia come \"\u0410\u043b\u0438\u0431\u0443\u043d\u0430\u0440\", in Romania come \"Alibunar\", in Germania come \"Alisbrunn\" e in Ungheria come \"Alibun\u00e1r\".\nIl nome della citt\u00e0 deriva dalla parola \"bunar\" (\"pozzo\" in italiano) e dal nome personale turco \"Ali\". Secondo la leggenda la citt\u00e0 era originariamente denominata Ali-pa\u0161a (Ali-pasha) una persona che allevava bestiame originaria del luogo. La citt\u00e0 oggi \u00e8 anche chiamata \"Ali-pa\u0161in bunar\" (pozzo di Ali-pa\u0161a). Prima del periodo ottomano il paese era chiamato \"Krsturnica\".\nMunicipalit\u00e0.\nLa municipalit\u00e0 di Alibunar \u00e8 composta da:\ne da altri villaggi:\nSociet\u00e0.\nEtnie e minoranze straniere.\nIl comune di Alibunar, secondo il censimento del 2002, conta le seguenti etnie:\nLa citt\u00e0 \u00e8 invece abitata da"}
{"id": "821425", "revid": "135224", "url": "https://it.wikipedia.org/wiki?curid=821425", "title": "Dinamica delle popolazioni", "text": "La dinamica delle popolazioni \u00e8 lo studio dei cambiamenti nel numero di individui, nella densit\u00e0 e nella struttura di una o diverse popolazioni, nonch\u00e9 nei processi biologici e ambientali che influenzano questi cambiamenti.\nLa dinamica delle popolazioni \u00e8 stata tradizionalmente la branca dominante della biologia matematica, con una storia di pi\u00f9 di due secoli, bench\u00e9 di recente il suo campo d'investigazione si sia fortemente allargato."}
{"id": "821427", "revid": "36426", "url": "https://it.wikipedia.org/wiki?curid=821427", "title": "Colera aviare", "text": "Il colera aviare \u00e8 una malattia che pu\u00f2 manifestarsi in tutte le specie di volatili domestici, da allevamento, e in molti selvatici. Inoltre \u00e8 una zoonosi in quanto pu\u00f2 essere trasmessa all'uomo.\n\u00c8 una malattia denunciabile secondo il Regolamento di Polizia Veterinaria.\nEpidemiologia e storia.\nAttualmente questa malattia \u00e8 frequente solo negli allevamenti rurali, a scarsa specializzazione.\nEziologia.\nL'agente responsabile del Colera aviare \u00e8 la Pasteurella multocida, batterio Gram - della famiglia delle Pasteurellaceae, che pu\u00f2 infettare un ampio spettro di animali, tra cui tutte le specie di allevamento e l'essere umano. La patogenicit\u00e0 \u00e8 legata alla presenza della capsula, che aumenta la resistenza alle difese dell'ospite, e dalla produzione di endotossine e tossine proteiche.\nSono pi\u00f9 suscettibili i tacchini, i polli, anatre, oche, soprattutto se adulti o in accrescimento.\nI sierotipi pi\u00f9 frequentemente coinvolti sono l'A1, A3, A4, D2 per i polli e l'A9 per il tacchino.\nLa modalit\u00e0 di trasmissione \u00e8 oro-fecale, facilitata dalla resistenza della Pasteurella nell'ambiente umido e non caldo. La contaminazione avviene generalmente da animali portatori cronici, da ratti (serbatoio) e animali selvatici, o acqua contaminata da feci.\nLa mortalit\u00e0 varia dal 50% al 70% nella forma acuta.\nPatogenesi.\nPu\u00f2 presentarsi in forma iperacuta, con morte fulminante dell'animale quasi senza presentare sintomi; in forma acuta, setticemica o in forma cronica, negli animali che hanno superato la fase acuta o che sono venuti a contatto con ceppi a bassa virulenza.\nClinica.\nSegni e sintomi.\nNon d\u00e0 luogo a segni, l'animale soccombe di morte fulminante.\nTrattamento.\nFarmacologico.\nPossibilit\u00e0 di impiego di sulfamidici (Sulfachinossalina), tetraciclina, ampicillina e chinoloni, rispettando i dosaggi i tempi di sospensione nelle specie da allevamento."}
{"id": "821428", "revid": "767487", "url": "https://it.wikipedia.org/wiki?curid=821428", "title": "Vela al terzo", "text": "La vela al terzo o da trabaccolo \u00e8 un tipo di vela aurica, con il lato superiore inferito a una antennella e la mura bordata o sulla prua o a pi\u00e8 d'albero. \nInoltre \u00e8 una vela di taglio e come tale il vento pu\u00f2 lavorare su entrambe le facce.\nRispetto alle pi\u00f9 comuni vele dell'armamento marconi, il bordo d'entrata del vento si divide in due tratti: uno superiore (\"di sopra\") e uno inferiore (\"da terra\" o \"mura\").\nIl nome deriva dal modo in cui la drizza \u00e8 data volta rispetto all'estremit\u00e0 prodiera dell'antennella, appunto \"un terzo\" della lunghezza totale del lato superiore della vela. \nLa scotta viene bordata o in murata o a un boma.\nOrigini della vela al terzo.\nStoricamente, i primi esemplari di vela al terzo di cui siamo a conoscenza, sono quelli delle giunche cinesi. La differenza pi\u00f9 vistosa con le vele occidentali \u00e8 sicuramente l'uso delle caratteristiche stuoie irrigidite da stecche di bamb\u00f9 disposte in senso pi\u00f9 o meno orizzontale.\nLe imbarcazioni armate con queste vele furono documentate anche da Marco Polo nel \"Milione\"."}
{"id": "821430", "revid": "599013", "url": "https://it.wikipedia.org/wiki?curid=821430", "title": "Alibun\u00e1r", "text": ""}
{"id": "821431", "revid": "287204", "url": "https://it.wikipedia.org/wiki?curid=821431", "title": "Kovacica", "text": ""}
{"id": "821432", "revid": "4711", "url": "https://it.wikipedia.org/wiki?curid=821432", "title": "Antalfalva", "text": ""}
{"id": "821433", "revid": "4711", "url": "https://it.wikipedia.org/wiki?curid=821433", "title": "Kov\u0103ci\u0163a", "text": ""}
{"id": "821434", "revid": "109063141", "url": "https://it.wikipedia.org/wiki?curid=821434", "title": "Levi (stazione sciistica)", "text": "Levi \u00e8 uno dei pi\u00f9 grandi comprensori sciistici della Finlandia settentrionale, situato nel comune di Kittil\u00e4 in Lapponia, a 15\u00a0km dall'aeroporto della citt\u00e0 e a circa 88\u00a0km dalla stazione ferroviaria di Kolari.\nDescrizione.\nIl monte Levi ha un'altitudine di 531 metri s.l.m. ed un dislivello di 325\u00a0m. Ad una latitudine nord di 67,8\u00b0 il monte si trova 170\u00a0km a nord del circolo polare artico.\nIl comprensorio sciistico di Levi comprende 43 piste di sci alpino servite da due funivie, una seggiovia, 14 skilift ad ancora, cinque skilift a piattello e quattro impianti a fune bassa (manovia) per bambini. Dal 2004 vi si tiene in novembre la Coppa del Mondo di sci alpino sulla pista Levi Black. Il comprensorio include 17 piste illuminate ed a innevamento artificiale. La stagione sciistica inizia a novembre e dura fino agli inizi di maggio.\nPer quanto riguarda lo sci di fondo, sono presenti 230\u00a0km di piste preparate sia per il classico che per lo skating, di cui 28\u00a0km illuminati e 9\u00a0km preparati con neve artificiale e aperte gi\u00e0 a fine ottobre/inizio novembre.\nSono inoltre presenti anche 18\u00a0km di percorsi invernali per camminate anche senza ciaspole, mantenuti con la motoslitta quotidianamente.\nIl comprensorio include anche uno snow park con half-pipe, super pipe e due \"street\" e il parco per bambini Tenavatokka, centro gratuito per giochi all'aperto e per lo sci.\nNella regione sono presenti 886\u00a0km di piste per motoslitta (larghe 6\u20138\u00a0m), incluso un percorso che porta sulla vetta del monte di Levi, e opportunit\u00e0 per gite panoramiche in cabinovia, safari con motoslitte, con renne e con cani da slitta, equitazione, visite a Babbo Natale, escursioni per vedere le aurore boreali, percorsi guidati con ciaspole, visite agli hotel di ghiaccio, pesca su ghiaccio, voli in elicottero ed in mongolfiera, allenamento golf al coperto, nuoto in acque ghiacciate, sauna, guida rally su neve, karting su ghiaccio, slittino a spinta, parapendio e programmi di sopravvivenza.\nDurante l'estate le attivit\u00e0 del comprensorio includono escursionismo, nordic walking, percorsi da mountain bike, safari in quad, guida rally, canottaggio, rafting, slittino estivo su pista, freesbee, golf e mini-golf, frisbee-golf, tennis, equitazione, prospezione oro, sauna, immersioni subacquee, programmi di sopravvivenza, \"birdwatching\", raccolta funghi e bacche."}
{"id": "821435", "revid": "4711", "url": "https://it.wikipedia.org/wiki?curid=821435", "title": "Cuvin", "text": ""}
{"id": "821436", "revid": "4711", "url": "https://it.wikipedia.org/wiki?curid=821436", "title": "K\u00e9ve", "text": ""}
{"id": "821437", "revid": "4711", "url": "https://it.wikipedia.org/wiki?curid=821437", "title": "Keve", "text": ""}
{"id": "821438", "revid": "4711", "url": "https://it.wikipedia.org/wiki?curid=821438", "title": "Pancsova", "text": ""}
{"id": "821440", "revid": "287204", "url": "https://it.wikipedia.org/wiki?curid=821440", "title": "Pancevo", "text": ""}
{"id": "821441", "revid": "4711", "url": "https://it.wikipedia.org/wiki?curid=821441", "title": "Panchevo", "text": ""}
{"id": "821442", "revid": "1305772", "url": "https://it.wikipedia.org/wiki?curid=821442", "title": "EPE", "text": ""}
{"id": "821443", "revid": "287204", "url": "https://it.wikipedia.org/wiki?curid=821443", "title": "Plandiste", "text": ""}
{"id": "821444", "revid": "287204", "url": "https://it.wikipedia.org/wiki?curid=821444", "title": "Plandi\u015fte", "text": ""}
{"id": "821447", "revid": "54253", "url": "https://it.wikipedia.org/wiki?curid=821447", "title": "Bahaism", "text": ""}
{"id": "821448", "revid": "4711", "url": "https://it.wikipedia.org/wiki?curid=821448", "title": "Versec", "text": ""}
{"id": "821450", "revid": "4711", "url": "https://it.wikipedia.org/wiki?curid=821450", "title": "Werschetz", "text": ""}
{"id": "821452", "revid": "339392", "url": "https://it.wikipedia.org/wiki?curid=821452", "title": "Taoist", "text": ""}
{"id": "821453", "revid": "4711", "url": "https://it.wikipedia.org/wiki?curid=821453", "title": "V\u00e2r\u015fe\u0163", "text": ""}
{"id": "821454", "revid": "48479", "url": "https://it.wikipedia.org/wiki?curid=821454", "title": "Neopaganism", "text": ""}
{"id": "821456", "revid": "48479", "url": "https://it.wikipedia.org/wiki?curid=821456", "title": "Neopagan", "text": ""}
{"id": "821457", "revid": "48479", "url": "https://it.wikipedia.org/wiki?curid=821457", "title": "Neo Paganesimo", "text": ""}
{"id": "821458", "revid": "48479", "url": "https://it.wikipedia.org/wiki?curid=821458", "title": "Neo Paganism", "text": ""}
{"id": "821460", "revid": "1305772", "url": "https://it.wikipedia.org/wiki?curid=821460", "title": "Bela Crkva", "text": ""}
{"id": "821461", "revid": "48479", "url": "https://it.wikipedia.org/wiki?curid=821461", "title": "Neo-paganism", "text": ""}
{"id": "821463", "revid": "48479", "url": "https://it.wikipedia.org/wiki?curid=821463", "title": "Neo-pagan", "text": ""}
{"id": "821464", "revid": "48479", "url": "https://it.wikipedia.org/wiki?curid=821464", "title": "Neo Pagan", "text": ""}
{"id": "821465", "revid": "834", "url": "https://it.wikipedia.org/wiki?curid=821465", "title": "Erb ap Erbig", "text": ""}
{"id": "821466", "revid": "1305772", "url": "https://it.wikipedia.org/wiki?curid=821466", "title": "ERB", "text": ""}
{"id": "821467", "revid": "48479", "url": "https://it.wikipedia.org/wiki?curid=821467", "title": "Neo-pagano", "text": ""}
{"id": "821468", "revid": "48479", "url": "https://it.wikipedia.org/wiki?curid=821468", "title": "Neo-pagana", "text": ""}
{"id": "821469", "revid": "128334", "url": "https://it.wikipedia.org/wiki?curid=821469", "title": "Fiat CANSA F.C.20", "text": "Il Fiat CANSA F.C.20 era un aereo d'attacco multiruolo italiano progettato durante la seconda guerra mondiale dall'ingegnere Giacomo Mosso. Il primo volo avvenne a Cameri nell'aprile del 1941. Progettato inizialmente come ricognitore, venne poi trasformato in assaltatore pesante multiruolo, ma non fu giudicato soddisfacente per nessuno dei compiti per i quali era stato progettato. Anche se dotato di un profilo filante, fu sempre affetto da rilevanti problemi quali scarsa manovrabilit\u00e0, instabilit\u00e0 e scarsa potenza dei motori.\nStoria.\nL'F.C.20 venne progettato nel 1940 da Giacomo Mosso, ingegnere della Cansa, una societ\u00e0 del gruppo Fiat.\nIl prototipo, registrato MM.403, comp\u00ec il suo primo volo il 12 aprile 1941 dall'aeroporto di Cameri, dove aveva sede la Cansa. Dopo che la Regia Aeronautica comunic\u00f2 che l'aereo non soddisfaceva nessun requisito, nel 1942 venne presentato l'F.C.20bis, una versione da attacco al suolo concepita per essere utilizzata contro veicoli blindati e per questo equipaggiata con un cannone Breda 37/54 da 37\u00a0mm installato nella parte inferiore del muso. Tra marzo e aprile 1943 il prototipo di F.C.20bis effettu\u00f2 delle prove presso il 22\u00ba Gruppo autonomo caccia terrestre dove venne testato come intercettore, producendo scarsi risultati a causa della scarsa potenza dei motori e della bassa manovrabilit\u00e0.\nNel 1943 il primo prototipo venne convertito in aereo da attacco, denominato F.C.20ter, aggiungendogli un cannone da 37\u00a0mm nel muso vetrato e due SAFAT da 12,7 mm nelle ali e dotandolo di due pi\u00f9 potenti Fiat A.80 e di aerofreni. Una quarta versione, l'F.C.20quater, fu derivata dall'F.C.20bis sostituendo le due mitragliatrici alari con due cannoni Mauser MG 151/20 da 20\u00a0mm e dotandolo di due motori Daimler-Benz DB 601; questa versione non venne completata a causa della firma dell'armistizio e il progetto venne abbandonato. Nel luglio 1943 tre esemplari vennero consegnati alla 173\u00aa Squadriglia Ricognizione Strategica Terrestre stanziata sull'aeroporto di Furbara ma non videro mai alcun impiego operativo. Due F.C.20bis sono stati catturati dalla Luftwaffe ma non \u00e8 noto il loro utilizzo.\nTecnica.\nL'F.C.20 era un monoplano compatto ad ala media con struttura e copertura interamente in metallo ad eccezione di alettoni, timone, equilibratori e della sezione di fusoliera posta dietro ai piani di coda, sui quali era installato un impennaggio bideriva. L'angolo di freccia era quasi nullo, le estremit\u00e0 alari erano arrotondate e sul bordo di uscita erano installati flap che si estendevano dalla radice alare ai motori. Il carrello principale si ritraeva all'indietro nelle carenature dei motori mentre il ruotino di coda si ritraeva nella coda dell'aereo. Era motorizzato da due affidabili ma poco potenti Fiat A.74 RC.38 da 840\u00a0CV, gli stessi del famoso caccia biplano Fiat C.R.42; nelle versioni F.C.20ter e F.C.20quater vennero impiegati rispettivamente due Fiat A.80 RC.41 da \u00a0CV e due Daimler-Benz DB 601 da \u00a0CV.\nLa versione da esplorazione possedeva una muso vetrato, mentre quella d'attacco, dotata di un cannone da 37\u00a0mm e 3 mitragliatrici da 12,7\u00a0mm, delle quali due in prossimit\u00e0 delle radici alari e una nella torretta dorsale, possedeva una punta solida e maggiormente protetta. L'aereo poteva trasportare due bombe da 160, 125 o 100\u00a0kg sotto le ali e fino a 126 bombe da 2\u00a0kg in stiva.\nVoci correlate.\n Velivoli comparabili per ruolo o era"}
{"id": "821470", "revid": "48479", "url": "https://it.wikipedia.org/wiki?curid=821470", "title": "Neo-pagani", "text": ""}
{"id": "821471", "revid": "48479", "url": "https://it.wikipedia.org/wiki?curid=821471", "title": "Neo-pagane", "text": ""}
{"id": "821472", "revid": "767487", "url": "https://it.wikipedia.org/wiki?curid=821472", "title": "Faith and the Muse", "text": "I Faith and the Muse sono un gruppo musicale underground composto da due musicisti, Monica Richards e William Faith. Godono della stima e della considerazione di tutta la scena musicale goth, all'interno della quale sono ritenuti degli importanti innovatori e dei punti di riferimento. Lo stile della band \u00e8 comunque difficile catalogare in un genere ben definito e la loro musica - che trae ispirazione dal gothic rock, dal goth pi\u00f9 indipendente, e dalla musica celtica e folk - si sposta da canzoni folkeggianti come \"\"The Unquiet Grave\" a pezzi dalle atmosfere pi\u00f9 oscure come \"The Trauma Coil\" e \"Failure to Thrive\"\".\nLa cantante principale del gruppo \u00e8 Monica Richards, sebbene Faith canti sempre uno o due pezzi in ogni album.\nBiografia.\nMonica Richards, nata a Washington, \u00e8 una musicista/artista/poetessa. Incontr\u00f2 William Faith nell'ottobre del 1992 quando la sua precedente band, gli Strange Boutique, a Norfolk in Virginia apr\u00ec la serata in un concerto degli Shadow Project, nei quali Faith militava.\nPrima di fondare i Faith an the Muse, avevano avuto entrambi precedenti esperienze musicali nell'ambito della scena goth e post-punk degli anni ottanta: Monica Richards era appunto stata la cantante degli Strange Boutique, mentre William Faith aveva suonato con alcuni dei pi\u00f9 importanti gruppi goth statunitensi, come i Christian Death e i Mephisto Walz. Il loro nuovo progetto prese faticosamente forma nel marzo del 1993 e, dato che Monica viveva sulla east coast, inizialmente furono costretti a scambiarsi le registrazioni per posta, suonando senza sostanzialmente incontrarsi. Poco dopo per\u00f2 si trasfer\u00ec anch'essa a Los Angeles, citt\u00e0 in cui il duo tuttora vive.\nFaith and the Muse hanno pubblicato cinque album pi\u00f9 un doppio cd di materiale vario contenente alcuni remix, tracce live e qualche inedito. Nel corso degli ultimi dieci anni sono stati spesso in tourn\u00e9e, esibendosi principalmente in Nord America ed in Europa, partecipando ai maggiori festival dedicati alla musica alternativa come il Convergence goth festival negli Stati Uniti, il Whitby Gothic Weekend in Inghilterra e il Wave-Gotik-Treffen a Lipsia in Germania."}
{"id": "821473", "revid": "1494380", "url": "https://it.wikipedia.org/wiki?curid=821473", "title": "Greco nord-occidentale", "text": "Sotto la denominazione generica di greco nord-occidentale o dialetti greci di nord-ovest ricadono una serie di varianti dialettali del greco antico simili, diffuse nel nord-ovest del Peloponneso (dove si erano mescolate con un precedente substrato eolico), nella Grecia centrale (regioni dell'Acarnania, dell'Etolia, della Focide, della Locride), e in Epiro, dove il centro sacro dell'oracolo di Zeus, a Dodona costituiva il loro punto di riferimento, insieme all'oracolo di Apollo a Delfi in Focide. \nUno di questi dialetti fu il dialetto eleo.\nAspetti fonetici.\nIl greco di nord-ovest condivide con il dorico la maggior parte delle sue caratteristiche fonetiche salienti, fra cui la mancata trasformazione di \u03b1 lunga in \u03b7, per cui si distingue dal dialetto ionico - attico; d'altro canto si distingue dal dialetto dorico per l'evoluzione in \u03b1 breve dell'\u03b5 prima di \u03c1 (ad es.: \u03c6\u03ac\u03c1\u03c9 per \u03c6\u03ad\u03c1\u03c9 \"portare\", \u03c0\u03b1\u03c4\u03ac\u03c1\u03b1 per \u03c0\u03b1\u03c4\u03ad\u03c1\u03b1). Sul piano del consonantismo, si nota la trasformazione precoce di \u03c3\u03b8 in \u03c3\u03c4, unica nella grecit\u00e0 antica: cfr. ad es. l'imperativo aoristo \u03bb\u03c5\u03c3\u03b1\u03c3\u03c4\u014d, che in alfabeto greco orientale equivale a \u03bb\u03c5\u03c3\u03ac\u03c3\u03c4\u03c9 (ionico-attico \u03bb\u03c5\u03c3\u03ac\u03c3\u03b8\u03c9).\nAspetti morfologici.\nFra le caratteristiche salienti dei dialetti greci nord-occidentali, sul piano morfologico, si annoverano:"}
{"id": "821477", "revid": "287204", "url": "https://it.wikipedia.org/wiki?curid=821477", "title": "2642 Vesale", "text": ""}
{"id": "821478", "revid": "287204", "url": "https://it.wikipedia.org/wiki?curid=821478", "title": "2672 Pisek", "text": ""}
{"id": "821482", "revid": "72396", "url": "https://it.wikipedia.org/wiki?curid=821482", "title": "UNI-EN-ISO19111", "text": ""}
{"id": "821485", "revid": "287204", "url": "https://it.wikipedia.org/wiki?curid=821485", "title": "Campionati mondiali di canoa/kayak 1983", "text": "I 18esimi Campionati mondiali di canoa/kayak si sono svolti a Tampere (Finlandia) nel 1983."}
{"id": "821486", "revid": "1305772", "url": "https://it.wikipedia.org/wiki?curid=821486", "title": "ERO", "text": ""}
{"id": "821489", "revid": "48479", "url": "https://it.wikipedia.org/wiki?curid=821489", "title": "Neo pagana", "text": ""}
{"id": "821490", "revid": "48479", "url": "https://it.wikipedia.org/wiki?curid=821490", "title": "Neo pagane", "text": ""}
{"id": "821491", "revid": "1974457", "url": "https://it.wikipedia.org/wiki?curid=821491", "title": "Pescatori di corallo italiani in Algeria", "text": "I pescatori di corallo italiani in Algeria si stabilirono tra il 1850 ed il 1880 nella citt\u00e0 di B\u00f4ne. \nQuesti provenivano dalla Toscana, dal golfo di Napoli e da altre localit\u00e0 delle coste della penisola italiana. In particolare la pesca del corallo, particolarmente lucrosa, era quasi un monopolio italiano.\nFino al 1861 la cosa non preoccupava i francesi che avevano da poco tempo conquistato l'Algeria, in quanto anche se numerosi, questi marinai provenivano dai vari regni preunitari. Dal punto di vista statistico dopo l'Unit\u00e0 d'Italia i sudditi italiani superarono il numero di francesi presenti sul suolo africano. Da quel momento in poi la Francia inizi\u00f2 una politica volta a limitare la presenza italiana nella colonia. L'atto pi\u00f9 eclatante fu il decreto che trasformava in cittadini francesi tutti i figli degli italiani nati in Algeria.\nLa guerra commerciale tra Francia ed Italia ebbe il punto pi\u00f9 alto nel 1881.\nIl console italiano a Bona, ex console del granducato di Toscana, cosciente dell'importanza del lavoro di questi pescatori per l'economia nazionale, fu combattuto apertamente dal console italiano ad Algeri, ex console del regno di Napoli, che favor\u00ec cos\u00ec la politica francese."}
{"id": "821492", "revid": "205250", "url": "https://it.wikipedia.org/wiki?curid=821492", "title": "Nicolas Bochsa", "text": "Biografia.\nFu un bambino prodigio, divenuto arpista di gran fama, e compositore prolifico di musiche per arpa ma anche di op\u00e9ra comique, abile contraffattore di firme ma anche professore, direttore d'orchestra, impresario teatrale, editore di musica e molto altro ancora. Ebbe una vita molto movimentata e pass\u00f2 quasi tutta la vita in giro per il mondo per lo svolgimento della sua attivit\u00e0 artistica. \nEgli fu molto celebre nel XIX secolo, sia come compositore che come arpista di grande fama. Suon\u00f2 per Napoleone Bonaparte e per Luigi XVIII. A causa delle sue \"stravaganze\" ebbe guai con la giustizia francese e con quella inglese. Dimenticato dalla storia, le enciclopedie musicali omettono il suo nome o gli dedicano soltanto poche righe, ma non dagli arpisti che lo conoscono tutti, almeno di nome, poich\u00e9 i suoi lavori per arpa vengono ancora eseguiti in concerto ed i suoi studi per arpa vengono interpretati dagli studenti di questo strumento.\nBochsa fu ai suoi tempi, una vera stella della musica internazionale, ma fece parlare le cronache francesi ed inglesi per questioni non legate alla sua professione. Come accade a tutti gli uomini famosi, le donne giocarono un ruolo importante nella vita di Bochsa. Il suo destino sar\u00e0 legato a quello di un'altra grande stella dimenticata, il soprano Anna Rivi\u00e8re, sposa in prime nozze di Henry Bishop compositore soprannominato il Mozart d'Inghilterra. Morir\u00e0 in Australia a Sydney ed \u00e8 l\u00ec che giacciono, ancora oggi, le sue spoglie."}
{"id": "821493", "revid": "2091899", "url": "https://it.wikipedia.org/wiki?curid=821493", "title": "Parchimetro", "text": "Il parchimetro, indicato anche con il termine recentemente pi\u00f9 diffuso di parcometro, \u00e8 un dispositivo di controllo della sosta veicolare finalizzato all'acquisto e fruizione di un diritto di sosta, tipicamente a tempo. Nella versione a colonna (servente un singolo stallo di sosta) il tempo residuo \u00e8 indicato direttamente sul dispositivo; mentre la versione pi\u00f9 moderna (multi stallo) emette un titolo attestante il diritto alla sosta, indicante la scadenza del tempo acquistato. Il documento stampato (biglietto o ticket) deve essere esposto in maniera visibile sul cruscotto dell'autovettura. Alcune recenti alternative prevedono l'introduzione di un identificativo (targa o posto auto) che rende, di fatto, opzionale la necessit\u00e0 dell'esposizione del biglietto sul veicolo.\nStoria.\nFu inventato da Carlton Magee, un giornalista statunitense, nel 1932. L'idea nacque ricercando un dispositivo che regolasse in maniera automatica la sosta degli autoveicoli nei parcheggi pubblici particolarmente affollati.\nIn Italia la grande diffusione dei parchimetri si \u00e8 avuta dalla met\u00e0 degli anni '70, molto diffuso un apparecchio della Kienzle, gli addetti alla riscossione del denaro dovevano giornalmente svuotare la cassa e ricaricare la molla dell'orologio; dagli anni 2000 \u00e8 in fase di sviluppo un miglioramento tecnologico del prodotto, con l'affiancamento di altri sistemi di pagamento di tipo elettronico ed informatico.\nI parchimetri installati in Italia sono soggetti a omologazione nazionale ai sensi del codice della strada vigente ed in conformit\u00e0 con le normative europee ENI UN ISO 12414 che hanno sostituito la norma CEI114/1 e CEI114/2.\nIl ministero dei trasporti richiede vincoli (come il grado di protezione IP) derivanti dalla normativa nazionale.\nIl numero del certificato di omologazione deve essere presente sui dispositivi installati su strada.\nCaratteristiche.\nI parchimetri sono normalmente costituiti da una serie di elementi e caratteristiche che li caratterizzano e differenziano, pur partendo da una serie di elementi obbligatori e previsti dalla norma sopra citata.\nTra questi elementi figurano:\nEvoluzioni.\nSia in molte citt\u00e0 italiane che europee \u00e8 stata avviata a partire dagli anni duemila un'evoluzione del concetto della sosta a pagamento che ha coinvolto tanto i materiali utilizzati quanto la regolamentazione d'accesso ed uso dei macchinari.\nMentre negli anni ottanta e novanta la sosta a pagamento era vista come un modo di risolvere le esigenze economiche legate alla circolazione e al parcheggio dei veicoli, in questi ultimi anni il problema della sosta si sta inserendo nelle tematiche pi\u00f9 strettamente legate all'ingegneria del traffico e ai metodi di gestione e razionalizzazione delle aree urbane.\nQuesti nuovi concetti spingono le citt\u00e0 a dotarsi di sistemi centralizzati ed integrati per il controllo dei parcheggi e il monitoraggio del traffico in grado di reagire alle condizioni ambientali circostanti.\nIn questa direzione l'evoluzione dei parchimetri va nella direzione dei sistemi centralizzati ed informatizzati previsti anche dal nuovo codice della strada (Art. 36 comma 4).\nAlle caratteristiche sopra espresse, si aggiunge - tra i valori di un parchimetro - quello della centralizzazione dei software di centrale, in grado di verificarne il funzionamento e registrare i dati statistici e contabili e le integrazioni attive tra gli stessi software e i sistemi che eseguono il monitoraggio e il controllo degli altri sistemi di regolamentazione del traffico.\nIn questa prospettiva il parchimetro concorre, unitamente agli altri sistemi centralizzati ed informatizzati, alla creazione di modelli delle citt\u00e0 in grado di regolamentare il traffico e prevenire i fenomeni di congestione. Questa evoluzione, contraddistinta anche da fenomeni di contrapposizione, ha tuttavia segnato il passaggio dall'era dei parcometri elettromeccanici a quello dei sistemi di centralizzazione e controllo del traffico.\nAl parchimetro tradizionale negli anni novanta si \u00e8 affiancato il \"gratta e sosta\", un tagliando prepagato e usa e getta, su cui scegliere la tariffa oraria \"grattandola\" e da posizionare sul cruscotto durante la sosta per permettere i controlli.\nNegli anni duemila ha iniziato lentamente a diffondersi come sperimentazione anche la sua versione digitale migliorata, per ora presente solo in alcune citt\u00e0: un parcometro ricaricabile e portatile. Si tratta di un piccolo dispositivo informatico da tenere in auto, connesso ai sistemi di gestione centrali e contenente una ricarica prepagata (ricaricabile da parte del cliente in alcuni punti convenzionati) che viene esposto sul cruscotto o appeso allo specchietto retrovisore dell'autovettura per permettere di pagare solo i minuti effettivi di sosta; tale apparecchio viene acceso quando si parcheggia e spento quando si ritorna all'auto; il sistema non \u00e8 diventato capillare sia per la necessit\u00e0 di un piccolo investimento iniziale da parte di ogni cliente per noleggiare il proprio dispositivo, sia perch\u00e9 attualmente legato solo ad accordi tra aziende private e singoli comuni che hanno creato una situazione \"a macchia di leopardo\", per cui il dispositivo che funziona in una citt\u00e0 non necessariamente sar\u00e0 utilizzabile nelle citt\u00e0 vicine, scoraggiando l'investimento iniziale."}
{"id": "821494", "revid": "48479", "url": "https://it.wikipedia.org/wiki?curid=821494", "title": "Vuduista", "text": ""}
{"id": "821495", "revid": "48479", "url": "https://it.wikipedia.org/wiki?curid=821495", "title": "Vuduisti", "text": ""}
{"id": "821496", "revid": "48479", "url": "https://it.wikipedia.org/wiki?curid=821496", "title": "Vuduiste", "text": ""}
{"id": "821498", "revid": "48479", "url": "https://it.wikipedia.org/wiki?curid=821498", "title": "Vodon", "text": ""}
{"id": "821501", "revid": "48479", "url": "https://it.wikipedia.org/wiki?curid=821501", "title": "Voudou", "text": ""}
{"id": "821502", "revid": "48479", "url": "https://it.wikipedia.org/wiki?curid=821502", "title": "Voudun", "text": ""}
{"id": "821505", "revid": "1305772", "url": "https://it.wikipedia.org/wiki?curid=821505", "title": "ERR", "text": ""}
{"id": "821507", "revid": "767487", "url": "https://it.wikipedia.org/wiki?curid=821507", "title": "Dal tramonto all'alba 3 - La figlia del boia", "text": "Dal tramonto all'alba 3 - La figlia del boia (\"From Dusk Till Dawn 3: The Hangman's Daughter\") \u00e8 un film horror/splatter del 2000 di P.J. Pesce, con Michael Parks e Danny Trejo.\nIl film \u00e8 il prequel di \"Dal tramonto all'alba\".\nTrama.\nMessico, primi anni del '900, Johnny Madrid un pericoloso fuorilegge che sta per essere ucciso si salva a seguito di un attentato e fuggendo si porta via Esmeralda, la figlia del boia Maurizio che prima il padre aveva frustato poich\u00e9 gli aveva disobbedito.\nNella fuga, il pistolero, la figlia del boia e Catherine Reece, una fuorilegge ammiratrice del condannato, assaltano una diligenza dove viaggiava proprio il famoso scrittore Horror Ambrose Bierce con altri passeggeri.\nNel caos sia il terzetto in fuga, sia lo scrittore e gli altri ospiti della diligenza trovano riparo in una locanda, dove al calar della sera li attaccano i vampiri. Gli umani dovranno proteggere se stessi dalla morte ma soprattutto Esmeralda portatrice di un grande segreto.\nSaga.\nIl film appartiene alla saga di \"Dal tramonto all'alba\" composto da:\nEdizioni home video.\nIl 25 febbraio 2005 \u00e8 uscita l'edizione italiana in DVD del film, con audio Dolby Digital 5.1 disponibile in lingua italiana ed inglese. Il film \u00e8 vietato ai minori di 14 anni."}
{"id": "821508", "revid": "48479", "url": "https://it.wikipedia.org/wiki?curid=821508", "title": "Vudun", "text": ""}
{"id": "821509", "revid": "1522738", "url": "https://it.wikipedia.org/wiki?curid=821509", "title": "Borgo Foglianova", "text": ""}
{"id": "821510", "revid": "729019", "url": "https://it.wikipedia.org/wiki?curid=821510", "title": "Profile Records", "text": "La Profile Records \u00e8 stata una delle prime etichette discografiche hip hop, fondata a New York nel 1981 da Steve Plotnicki e Cory Robbins. Robbins lasci\u00f2 l'etichetta nel 1995 e fond\u00f2 la Robbins Entertainment. Plotnicki invece la mantenne fino al 1997, quando decise di venderla. Dopo un'agguerrita asta tra la Tommy Boy Music e l'Arista Records (di propriet\u00e0 della BMG), la Profile divenne propriet\u00e0 di quest'ultima."}
{"id": "821511", "revid": "4252", "url": "https://it.wikipedia.org/wiki?curid=821511", "title": "Monta da lavoro", "text": "La monta da lavoro \u00e8 uno sport equestre non rientrante tra le discipline inserite nei WEG. Rientra in questa disciplina la monta maremmana\nLe gare \u2013 individuali e a squadre - si articolano in varie prove che evidenziano l'origine di questa tipologia di monta: addestramento, attitudine, gincana e sbrancamento, una prova questa, che consiste nell'isolare nel minor tempo possibile un vitello dal branco. "}
{"id": "821512", "revid": "838137", "url": "https://it.wikipedia.org/wiki?curid=821512", "title": "Poetovio", "text": "Poetovio (oggi Ptuj in Slovenia) fu un importante centro militare fin dalla dinastia giulio-claudia, e divenne colonia romana al tempo dell'imperatore Traiano. Si trovava lungo l'importante via commerciale, la cosiddetta \"via dell'Ambra\", che collegava i Germani del mar Baltico con il medio Danubio (presso \"Carnuntum\"), poi attraverso la Pannonia fino a Savaria, Poetovio ed Aquileia sull'Adriatico.\nStoria.\nL'area, occupata almeno fino al termine del I secolo a.C. dalle genti celtiche dei Serapilli, divenne insediamento militare romano forse solo a partire dall'inizio del I secolo d.C., sotto la dinastia giulio-claudia, subito dopo la rivolta dalmato-pannonica del 6-9, quando il \"limes\" fu portato ai fiumi Drava e Danubio. Nel corso della guerra civile, in questa citt\u00e0, la legione che vi era insediata, proclam\u00f2 imperatore Vespasiano nel 69.\nQui risiedettero alcune legioni, almeno dal tempo di Tiberio fino a quando Traiano non la elev\u00f2 a rango di colonia, con il nome di \"Colonia Ulpia Traiana Poetovio\". La citt\u00e0, ormai sviluppata nei secoli successivi fino a raggiungere la cifra di 40.000 abitanti fu, infine, saccheggiata dalle orde degli Unni di Attila attorno al 450."}
{"id": "821514", "revid": "339392", "url": "https://it.wikipedia.org/wiki?curid=821514", "title": "Azagh\u00e2l", "text": ""}
{"id": "821515", "revid": "599013", "url": "https://it.wikipedia.org/wiki?curid=821515", "title": "Balin", "text": ""}
{"id": "821516", "revid": "339392", "url": "https://it.wikipedia.org/wiki?curid=821516", "title": "Bifur", "text": ""}
{"id": "821517", "revid": "339392", "url": "https://it.wikipedia.org/wiki?curid=821517", "title": "Bofur", "text": ""}
{"id": "821519", "revid": "339392", "url": "https://it.wikipedia.org/wiki?curid=821519", "title": "Bombur", "text": ""}
{"id": "821520", "revid": "339392", "url": "https://it.wikipedia.org/wiki?curid=821520", "title": "Qazaqstan", "text": ""}
{"id": "821521", "revid": "48479", "url": "https://it.wikipedia.org/wiki?curid=821521", "title": "Neo pagano", "text": ""}
{"id": "821522", "revid": "48479", "url": "https://it.wikipedia.org/wiki?curid=821522", "title": "Neo pagani", "text": ""}
{"id": "821523", "revid": "339392", "url": "https://it.wikipedia.org/wiki?curid=821523", "title": "Borin (personaggio)", "text": ""}
{"id": "821525", "revid": "123337678", "url": "https://it.wikipedia.org/wiki?curid=821525", "title": "Sasuke, il piccolo ninja", "text": " \u00e8 un anime prodotto dalla TBS nel 1968, composto da 29 episodi, tratto da un manga di Sanpei Shirato intitolato \"Sasuke\". In Italia la serie \u00e8 stata trasmessa su Canale 5 nel 1982. La sigla italiana \u00e8 cantata da I Cavalieri del Re.\nTrama.\nLa storia \u00e8 ambientata in Giappone agli inizi del XVII secolo sullo sfondo della guerra tra lo Shogun Ieyasu Tokugawa e i suoi oppositori, capitanati dal principe Toyotomi Hideyoshi e dal suo generale, Yukimura Sanada, del quale il clan dei Sarutobi (a cui appartiene la famiglia di Sasuke) \u00e8 fedele seguace.\nLo Shogun Tokugawa ottiene la vittoria sulla fazione avversaria, ma non ancora soddisfatto ordina al suo braccio destro Hattori Hanz\u014d, capo dei ninja di Iga, che siano eliminati tutti i Sanada e i Sarutobi sopravvissuti.\nIntanto il padre di Sasuke (Daisuke Oozaru) viene ferito in uno scontro e, travestito da viandante, fa ritorno a casa: i sicari per\u00f2 lo inseguono, dandogli la caccia senza piet\u00e0. La moglie, nel tentativo disperato di difendere la sua famiglia, viene uccisa da Kaede, la figlia guerriera di Hattori.\nSasuke, rimasto cos\u00ec orfano della madre e inconsapevole che quel viandante fosse in realt\u00e0 il padre, intraprende un lungo viaggio per sfuggire ai guerrieri di Hattori dapprima in solitudine poi al fianco del padre il quale, pur provando molto affetto sincero nei confronti del figlio, si comporta nei suoi confronti come un severo maestro ninja piuttosto che come amorevole e premuroso genitore. Gli insegner\u00e0 via via le varie tecniche di combattimento e travestimento dei guerrieri Sarutobi e talvolta interverr\u00e0 prontamente di nascosto quando il figlio si verr\u00e0 a trovare in pericolo di vita.\nHattori e i suoi ninja non sono per\u00f2 gli unici nemici contro cui dovr\u00e0 lottare il piccolo Sasuke: interverranno difatti nel racconto anche sedicenti maghi e perfidi feudatari sempre pronti a prendersi gioco dei pi\u00f9 deboli.\nVerso la conclusione Oozaru si innamora di una vedova ma Sasuke, ancora afflitto per la scomparsa della figura materna, mal digerisce tal relazione: solo nell'ultimo episodio accetter\u00e0 la situazione e si riappacificher\u00e0 definitivamente col padre."}
{"id": "821526", "revid": "486946", "url": "https://it.wikipedia.org/wiki?curid=821526", "title": "Dain II Piedeferro", "text": ""}
{"id": "821529", "revid": "339392", "url": "https://it.wikipedia.org/wiki?curid=821529", "title": "D\u00e1in I", "text": ""}
{"id": "821531", "revid": "599013", "url": "https://it.wikipedia.org/wiki?curid=821531", "title": "B\u0101b", "text": ""}
{"id": "821533", "revid": "404338", "url": "https://it.wikipedia.org/wiki?curid=821533", "title": "Eru", "text": ""}
{"id": "821538", "revid": "125854508", "url": "https://it.wikipedia.org/wiki?curid=821538", "title": "Nathalie Roussel", "text": "Roussel \u00e8 conosciuta per la sua interpretazione nei film del 1990, \"My Father's Glory\" e \"Il castello di Mia Madre\". "}
{"id": "821540", "revid": "48479", "url": "https://it.wikipedia.org/wiki?curid=821540", "title": "Neopagans", "text": ""}
{"id": "821541", "revid": "709565", "url": "https://it.wikipedia.org/wiki?curid=821541", "title": "Calendar Man", "text": ""}
{"id": "821542", "revid": "256896", "url": "https://it.wikipedia.org/wiki?curid=821542", "title": "Beati costruttori di pace", "text": ""}
{"id": "821544", "revid": "48479", "url": "https://it.wikipedia.org/wiki?curid=821544", "title": "Neo-pagans", "text": ""}
{"id": "821548", "revid": "163270", "url": "https://it.wikipedia.org/wiki?curid=821548", "title": "BWV 211", "text": ""}
{"id": "821551", "revid": "339392", "url": "https://it.wikipedia.org/wiki?curid=821551", "title": "D\u00e1in", "text": ""}
{"id": "821552", "revid": "647919", "url": "https://it.wikipedia.org/wiki?curid=821552", "title": "Red, White and Blues", "text": ""}
{"id": "821553", "revid": "339392", "url": "https://it.wikipedia.org/wiki?curid=821553", "title": "D\u00eds", "text": ""}
{"id": "821558", "revid": "834", "url": "https://it.wikipedia.org/wiki?curid=821558", "title": "Erz", "text": ""}
{"id": "821560", "revid": "48479", "url": "https://it.wikipedia.org/wiki?curid=821560", "title": "Naniguista", "text": ""}
{"id": "821561", "revid": "48479", "url": "https://it.wikipedia.org/wiki?curid=821561", "title": "Naniguisti", "text": ""}
{"id": "821562", "revid": "48479", "url": "https://it.wikipedia.org/wiki?curid=821562", "title": "Naniguiste", "text": ""}
{"id": "821564", "revid": "339392", "url": "https://it.wikipedia.org/wiki?curid=821564", "title": "Dwalin", "text": ""}
{"id": "821565", "revid": "77358", "url": "https://it.wikipedia.org/wiki?curid=821565", "title": "Felis geoffroyi", "text": ""}
{"id": "821567", "revid": "1610933", "url": "https://it.wikipedia.org/wiki?curid=821567", "title": "Gatto di monte", "text": ""}
{"id": "821568", "revid": "1543377", "url": "https://it.wikipedia.org/wiki?curid=821568", "title": "Stig Dagerman", "text": "Talentuoso, sensibile e libertario concluse la propria esistenza suicidandosi a soli 31 anni. Per la somma di questi fattori sopravvive tutt'oggi come figura mitica della letteratura svedese. \u00c8 per molti versi un emblema della letteratura quarantista, capitanata dai celebri Karl Vennberg e Erik Lindegren.\nBiografia.\nIn seguito all'abbandono da parte della madre nei primissimi mesi dopo la nascita e per la difficolt\u00e0 del padre, minatore nei pressi di Stoccolma, di garantire le condizioni essenziali alla crescita, il piccolo Stig fu ospitato e cresciuto dai nonni paterni. Anche contrariamente a talune descrizioni biografiche, egli pi\u00f9 tardi descrisse l'infanzia come l'epoca forse pi\u00f9 felice della sua vita.\nNei nonni, similmente a quanto accadde allo scrittore austriaco Thomas Bernhard, trov\u00f2 delle figure vivaci, rassicuranti ed intellettualmente stimolanti, dunque le prime condizioni per il futuro percorso intellettuale. L'uccisione del nonno nel 1940 da parte di uno squilibrato e, poco tempo dopo, la perdita della nonna colpita da una emorragia cerebrale, portarono Stig Dagerman a commettere il primo di una serie di tentati suicidi. Tempo dopo si sarebbe trasferito a Stoccolma dal padre.\nA soli tredici anni pot\u00e9 avvicinarsi all'anarchismo e al sindacalismo. Inizi\u00f2 precocemente l'attivit\u00e0 di scrittore in seno all\"'Unione Sindacale Giovanile\" (Syndikalistiska Ungdomsf\u00f6rbundet) per poi elevarsi a redattore del giornale \"Storm\" (traducibile come \"La tempesta\") e, ancora, a cura prevalentemente di fatti di cronaca, del giornale anarcosindacalista \"Arbetaren\" (\"L'operaio\"). Solo in seguito avrebbe potuto scrivere per le sezioni culturali.\nNel 1945 il primo romanzo, \"Ormen\" (\"Il serpente\"), avente per soggetto l'elemento del terrore, segn\u00f2 il debutto di Stig Dagerman e l'immediato riconoscimento della critica a fronte del contenuto e dell'originale soluzione stilistica. Non pass\u00f2 troppo tempo perch\u00e9 egli si dimettesse dall'incarico di redattore di \"Arbetare\" e si dedicasse a tempo pieno alla scrittura non giornalistica, per cui nel 1946 vide la luce \"De d\u00f6mdas \u00f6\" (\"L'isola dei condannati\"), uno dei suoi lavori pi\u00f9 complessi, concepito nella casa di Strindberg a Kymmend\u00f6.\nLa produzione di Dagerman sub\u00ec un'accelerazione. Nel 1947 comparve e fu messa in scena al \"Dramaten\" la prima pi\u00e8ce teatrale, \"Den D\u00f6dsd\u00f6mde\" (\"Il condannato a morte\"), mentre raggiunsero la pubblicazione anche la raccolta di racconti \"Nattens Lekar\" (\"I giochi della notte\") e l'intera serie di reportage dalla Germania dell'immediato dopoguerra, prodotti per \"Expressen\" (\"L'espresso\") e riuniti nel volume \"Tysk h\u00f6st\" (\"Autunno tedesco\"), vera consacrazione al grande pubblico.\nNel 1949 vide la luce \"Br\u00f6llopsbesv\u00e4r\" (\"Preoccupazioni matrimoniali\"), burla popolare dai tratti satirici; alla quale fece seguito una condizione esistenziale complessa, la separazione dalla prima moglie e una nuova unione con l'attrice Anita Bj\u00f6rk, il rifiuto continuo delle proposte di lavoro da parte dell'editore e una lunga depressione terminata con il suicidio, il 5 novembre 1954."}
{"id": "821569", "revid": "339392", "url": "https://it.wikipedia.org/wiki?curid=821569", "title": "Farin", "text": ""}
{"id": "821570", "revid": "1610933", "url": "https://it.wikipedia.org/wiki?curid=821570", "title": "Gatto di Geoffroy", "text": ""}
{"id": "821574", "revid": "339392", "url": "https://it.wikipedia.org/wiki?curid=821574", "title": "F\u00edli", "text": ""}
{"id": "821575", "revid": "547992", "url": "https://it.wikipedia.org/wiki?curid=821575", "title": "Tristano Martinelli", "text": "Biografia.\nTristano Martinelli trascorse la giovinezza al seguito del fratello Drusiano, in giro per le piazze europee, alternando parti di acrobata e prove di attore nelle parti comiche. Con il fratello e la cognata, Angelica, dette vita alla fine del XVI secolo ad una compagnia teatrale, che ottenne, da parte del duca di Mantova Vincenzo I Gonzaga, riconoscimenti e protezione.\nNel 1584-85 recit\u00f2 in Francia, forse per la prima volta, nelle vesti di Arlecchino. Fino a quel momento gli zanni erano stati i protagonisti prevalenti della Commedia dell'Arte. Nel carnevale del 1584 Tristano scelse un nome proveniente dalle antiche favole popolari francesi adattando il suo personaggio al gusto del pubblico parigino e all'originaria casacca grigia dello zanni, sostitu\u00ec una veste aderente a cui aggiunse qua e l\u00e0 pezze di colori sul tipo dei giullari medioevali. Un'ulteriore modifica alla figura dello zanni bergamasco fu l'uso del dialetto mantovano, (una sorta di miscuglio tra veneto, emiliano e lombardo), arricchito con parole latine, francesi, spagnole, imparate lungo la strada. Con questo personaggio nel carnevale del 1584 verr\u00e0 promosso Re dei Diavoli. \nEra nato Arlecchino.\nSi sposa con la veronese Cassandra Guantari, da cui ebbe sette figli.\nRientrato alla corte dei Gonzaga fu nominato massaro dei comici, artisti e venditori ambulanti con il compito di riscuotere le tasse sugli spettacoli.\nTra il 1600 e il 1601 fu nominato capocomico in occasione delle nozze di Maria de' Medici ed Enrico IV di Francia, e pubblic\u00f2 un volume intitolato \"Composition de r\u00e9thorique\", un vero scherzo arlecchinesco con pagine bianche e qualche incisione dedicato ai due sovrani francesi. Partecip\u00f2 in questo frangente alla \"Compagnia degli Accesi\", guidata in un primo tempo dallo Zanni chiamato Frittellino. Entrato in competizione con il capocomico, questi scrisse al Duca di Mantova esprimendo il suo disappunto per la condotta, sempre pi\u00f9 autonoma del Martinelli. Contrariamente alle aspettative di Frittellino, il duca, nomin\u00f2 il Martinelli nuovo capocomico dato che il suo personaggio, a met\u00e0 fra l'attore e il buffone di corte, aveva superato, nel cuore dei francesi, in quanto a celebrit\u00e0, tutti gli altri comici della compagnia.\nNel 1614-15 fu in Francia, a Parigi.\nIl 4 gennaio 1618 compr\u00f2 un mulino da Alessandro Gonzaga di Novellara, situato nel comune di Bigarello, su cui appose una lapide descrittiva della sua arte, conservata nel Museo della citt\u00e0 di palazzo San Sebastiano a Mantova.\nNel 1620-21 ritorn\u00f2 in Francia per una tourn\u00e9e alla corte di Luigi XIII.\nVisse a Mantova, prima nel quartiere di Pradella e successivamente nella contrada del Mastino (poi diventato quartiere di San Leonardo) dove ivi mor\u00ec nel 1630."}
{"id": "821576", "revid": "339392", "url": "https://it.wikipedia.org/wiki?curid=821576", "title": "Fl\u00f3i", "text": ""}
{"id": "821577", "revid": "1005847", "url": "https://it.wikipedia.org/wiki?curid=821577", "title": "Elezioni parlamentari in Finlandia del 1922", "text": "Le elezioni parlamentari in Finlandia del 1922 si tennero il 1\u00ba luglio per il rinnovo dell'Eduskunta."}
{"id": "821580", "revid": "339392", "url": "https://it.wikipedia.org/wiki?curid=821580", "title": "Fr\u00e1r", "text": ""}
{"id": "821581", "revid": "339392", "url": "https://it.wikipedia.org/wiki?curid=821581", "title": "Frerin", "text": ""}
{"id": "821582", "revid": "287204", "url": "https://it.wikipedia.org/wiki?curid=821582", "title": "2804 Yrjo", "text": ""}
{"id": "821584", "revid": "339392", "url": "https://it.wikipedia.org/wiki?curid=821584", "title": "Fr\u00f3r", "text": ""}
{"id": "821585", "revid": "48479", "url": "https://it.wikipedia.org/wiki?curid=821585", "title": "Voudon", "text": ""}
{"id": "821588", "revid": "339392", "url": "https://it.wikipedia.org/wiki?curid=821588", "title": "Fundin", "text": ""}
{"id": "821589", "revid": "287204", "url": "https://it.wikipedia.org/wiki?curid=821589", "title": "2811 Stremchovi", "text": ""}
{"id": "821590", "revid": "339392", "url": "https://it.wikipedia.org/wiki?curid=821590", "title": "Gamil Zirak", "text": ""}
{"id": "821591", "revid": "1305772", "url": "https://it.wikipedia.org/wiki?curid=821591", "title": "ERZ", "text": ""}
{"id": "821593", "revid": "339392", "url": "https://it.wikipedia.org/wiki?curid=821593", "title": "Gl\u00f3in", "text": ""}
{"id": "821596", "revid": "339392", "url": "https://it.wikipedia.org/wiki?curid=821596", "title": "Gr\u00f3in", "text": ""}
{"id": "821597", "revid": "339392", "url": "https://it.wikipedia.org/wiki?curid=821597", "title": "Gr\u00f3r", "text": ""}
{"id": "821598", "revid": "827882", "url": "https://it.wikipedia.org/wiki?curid=821598", "title": "Primavera Sound Festival", "text": "Il Primavera Sound Festival, costituito nel 2001 inizialmente come festival di musica elettronica, \u00e8 un festival di musica indie e d'avanguardia tra i pi\u00f9 importanti nel suo genere in Europa.\nIl festival, tenutosi fino al 2004 al Poble Espanyol, ha luogo dall'edizione del 2005 al Parc del F\u00f2rum sempre a Barcellona, in Spagna, e deve il suo nome al periodo in cui cade, la fine della primavera.\nCartelloni dei vari anni del festival.\n2004.\nPrimal Scream, Pixies, PJ Harvey, The Divine Comedy, Wilco, Franz Ferdinand, Liars, Matmos, Plaid, James Chance &amp; The Contortions\n2005.\nArt Brut, Max\u00efmo Park, Arcade Fire, Vitalic, Jesu, Max Tundra, Broken Social Scene, Iggy &amp; The Stooges, New Order, The Human League, Ron Sexsmith, Brigitte Fontaine, American Music Club, Mercury Rev, Kristin Hersh, Micah P. Hinson, Sondre Lerche, Antony &amp; The Johnsons, Josh Rouse, Steve Earle &amp; The Dukes, Sonic Youth, Gang Of Four, The Wedding Present, They Might Be Giants, The Go! Team, The Futureheads, M83, Vic Chesnutt, Tortoise, Echo &amp; the Bunnymen\n2006.\nAkron/Family, Alexander Kowalski feat. Khan, Animal Collective, Babyshambles, Big Star, Centro-Matic, Constantines, Dinosaur Jr., DJ Rush, Drive-By Truckers, Ellen Allien, Erol Alkan, ESG, Ferenc, Final Fantasy, Flaming Lips, French Toast, Gang Gang Dance, Joris Voorn, Jos\u00e9 Gonz\u00e1lez, Justice, Killing Joke, La Buena Vida, Lambchop, LD &amp; The New Criticism, Marko Nastic, Mick Harvey, Mogwai, Mot\u00f6rhead, No-Neck Blues Band, , Rex The Dog, Richard Hawley, Shellac, Sisa, Sleater-Kinney, South San Gabriel, Stereolab, Stuart Staples, Surfin Bichos, Television Personalities, Boredoms, The Deadly Snakes, The Drones, The MFA, The New Christs, The Robocop Krauss, Umek, Undertow Orchestra, Vashti Bunyan, Violent Femmes, Why?, Xiu Xiu, Yeah Yeah Yeahs, Yo La Tengo\n2007.\nThe Smashing Pumpkins, Patti Smith, Bad Brains, Barry Adamson, Built to Spill, Slint, Wilco, Modest Mouse, Sonic Youth\nBand of Horses, Matt Elliott, Sr. Chinarro, Explosions In The Sky, Mus, Alexander Tucker, Fennesz &amp; Mike Patton, Nathan Fake, The Apples In Stereo, Ginferno, Oakley Hall, Apse, Girl Talk, Oliver Huntemann, Architecture in Helsinki, Girls Against Boys, Patti Smith, Band Of Horses, Grizzly Bear, Pelican, Barry Adamson, Grupo De Expertos Solynieve, Play Paul, Battles, Hell, The Rakes, Beirut, Herman D\u00fcne, Reinhard Voigt, Billy Bragg, Isis, Robyn Hitchcock And The Venues, Black Mountain, Ivan Smagghe, The Sadies, Blonde Redhead, Jonathan Richman, Shannon Wright, Bola, Justice, Slint, Bonde Do Role, Kid Koala, Smashing Pumpkins, Brightblack Morning Light, Kimya Dawson, Sonic Youth, Built to Spill, Klaxons, Spank Rock, Buzzcocks, Lisab\u00f6, Spiritualized acoustic mainlines, Centro-Matic, The Long Blondes, Standstill, Comets On Fire, Los Planetas, Technasia, David Carretta, Low, Ted Leo &amp; The Pharmacists, David Thomas Broughton, Luke Slater, The Good The Bad &amp; The Queen, Death Vessel, Luomo, Toktok, Diplo, Umek, Dirty Three, Max\u00efmo Park, Veracruz, DJ Yoda, Melvins, The White Stripes, Dominik Eulberg, Mijk Van Dijk, Wilco, The Durutti Column, Modest Mouse, X-Wife, Erol Alkan, m\u00fam\n2008.\n808 State, A Place to Bury Strangers, Alan Braxe, Animal Collective, Apparat Band, Dj Assault, Atlas Sound, Autolux, Awesome Color, Bill Callahan, Bishop Allen, Bob Mould Band, Bon Iver, Boris, British Sea Power, Buffalo Tom, Caribou, Cat Power, Clipse, The Cribs, De La Soul, Deerhunter, Digital Mystikz, Dinosaur Jr., Dirty Projectors, Dr. Octagon aka Kool Keith + Kutmasta Kurt, Edan &amp; MC Dagha, El Guincho, Ellen Allien, Enon, Eric's Trip, Fanfarlo, The Felice Brothers, Fuck Buttons, Dj Funk, Gentle Music Men, The Go! Team, Grande-Marlaska, Health, Holly Golightly &amp; The Brokeoffs, Holy Fuck, It's Not Not, Kavinsky, Kinski, Les Savy Fav, Lightspeed Champion, Madee, Man Man, The Mary Onettes, Mary Weiss, The Marzipan Man, Menomena, Messer Chups, Midnight Juggernauts, Mission Of Burma, Mixmaster Mike, Model 500, MV &amp; EE with The Golden Road, Nick Lowe, No Age, The Notwist, Okkervil River, Om, Para One, Pissed Jeans, Polvo, Port O'Brien, Portishead, Prinzhorn Dance School, Public Enemy performing It Takes A Nation Of Millions To Hold Us Back, Robert \"Noise\" Hood, Rufus Wainwright, The Rumble Strips, Scout Niblett, Sebadoh, Shipping News, Silver Jews, Simian Mobile Disco, Six Organs Of Admittance, Stephen Malkmus &amp; The Jicks, The Strange Death Of Liberal England, Subterranean Kids, Supermayer, Surkin, The Swell Season, Tachenko, Tar\u00e1ntula, Thomas Brinkmann, Throbbing Gristle, Tiefschwarz, Tindersticks, Tr\u00e4d Gr\u00e4s och Stenar, Vampire Weekend, V\u00f3rtice, Voxtrot, White Williams, Why?, Young Marble Giants\n2009.\nA Certain Ratio, A-Track, Alela Diane, Andrew Bird, Angelo Spencer, Aphex Twin, Ariel Pink, Art Brut, Bat for Lashes, Black Lips, Bloc Party, Bowerbirds, Carsick Cars, Chad VanGaalen, Crystal Antlers, Crystal Stilts, Cuzo, Damien Jurado, Dan Deacon Ensemble, Deerhunter, Dj Mehdi, Dr Kiko, Ebony Bones, El-P, Extra Life, Extraperlo, Fucked Up, Gang Gang Dance, Ghostface Killah, Girl Talk, Girls, Jarvis Cocker, Jason Lytle, Joe Crep\u00fasculo, Joe Henry, John Maus, Karl Blau, Kimya Dawson, Kitty, Daisy and Lewis, Lemonade, Lightning Bolt, Magik Markers, Magnolia Electric Co., Mahjongg, Marnie Stern, Michael Mayer, Michael Nyman, My Bloody Valentine, Neil Young, Oneida, Phoenix, Plants &amp; Animals, Ponytail, Rosvita, Shearwater, Shellac, Simian Mobile Disco, Skateb\u00e5rd, Sleepy Sun, Sonic Youth, Spectrum, Spiritualized, Squarepusher, Sunn O))), The Bad Plus, The Bug, The Drones, The Extraordinaires, The Jayhawks, The Jesus Lizard, The Lions Constellation, The Mae Shi, The New Year, The Pains of Being Pure at Heart, The Secret Society, The Soft Pack, The Tallest Man on Earth, The Vaselines, Throwing Muses, Uffie, Veracruz, Vivian Girls, Wavves, Women, Wooden Shjips, Yo La Tengo, Zombie Zombie.\n2010.\nThe Almighty Defenders, The Antlers, APSE, Atlas Sound, Beach House, Beak&gt;, Ben Frost, Beast Coast, Big City, The Big Pink, Bigott, Bis, Biscuit, Black Lips, Black Math Horseman, Blackbird, The Bloody Beetrots, The Books, Boy 8-Bit, Broken Social Scene, Built to Spill, The Bundles, Camar\u00f3n de la Isla, The Charlatans, Chrome Roof, Circulatory System, Clare &amp; the Reasons, The Clean, CocoRosie, Cohete, Cold Cave, Condo Fucks, Crocodiles, Delorean, Diplo, Dr. Dog, Dr Kiko, The Drums, Dum Dum Girls, Duquende, Edred\u00f3n, El mat\u00f3 a un polic\u00eda motorizado, Emilio Jos\u00e9, Endless Boogie, The Fall, Fake Blood, The Field, First Aid Kit, Florence + the Machine, Fuck Buttons, Ganglians, Gary Numan, Grizzly Bear, Guadalupe Plata, Half Foot Outside, Harlem, Health, Here We Go Magic, Holywater, Hope Sandoval &amp; The Warm Inventions, Japandroids, Jeffrey Lewis, Joker Featuring Nomad, Junip, The King Khan &amp; BBQ Show, Leda Trees, Lee \"Scratch\" Perry, Les Savy Fav, Lidia Damunt, Liquid Liquid, Los Campesinos!, Low, Major Lazer, Marc Almond, Matt &amp; Kim, Mission of Burma, Moderat, Monotonix, Mujeres, Nana Grizol, The New Pornographers, No Age, Nomad, Nueva Vulcano, Orbital, Owen Pallett, Panda Bear, Pavement, Peggy Sue, Pet Shop Boys, Pixies, Polvo, Pony Bravo, The Psychic Paramount, Real Estate, Roddy Frame, Rother/Shelley/Mullan, Scout Niblett, Shellac, Sian Alice Group, Sic Alps, Sleigh Bells, The Slits, Smith Westerns, So Cow, Spoon, Standstill, A Sunny Day in Glasgow, Sunny Day Real Estate, Superchunk, Surfer Blood, Thee Oh Sees, The Wave Pictures, Titus Andronicus, Tom Cary, Tortoise, Trigger, Ui, Van Dyke Parks, Wilco, Wild Beasts, Wild Honey, Wire, Wild Beasts, The xx, Yeasayer, Za!.\n2011.\nAias, Animal Collective, Ariel Pink's Haunted Graffiti, Autolux, Avi Buffalo, Battles, Belle and Sebastian, Blank Dogs, BMX Bandits, Cariboum, Cloud Nothings, Comet Gain, Cults, Dan Melchior und Das Menace, Das Racist, Deakin, Dean Wareham plays Galaxie 500, DJ Shadow, Echo &amp; the Bunnymen performing Crocodiles and Heaven Up Here, Einst\u00fcrzende Neubauten, Emeralds, Explosions in the Sky, Factory Floor, Field Music, Fleet Foxes, Games, Gang Gang Dance, Girl Talk, Grinderman, Half Japanese, Interpol, Islet, John Cale and Band + Orchestra performing Paris 1919, Jon Spencer Blues Explosion, Julian Lynch, Las Robertas, Linchens, Low, Male Bonding, Me and the Bees, Mercury Rev performing Deserter's Songs, Mogwai, Money Mark, My Teenage Stride, Nisennenmondai, of Montreal, Oneohtrix Point Never, Papas Fritas, Phosphorescent, Pissed Jeans, PJ Harvey, Pulp, Public Image Ltd, Salem, Seefeel, Shellac, Sonny &amp; the Sunsets, Suicide, Sufjan Stevens, Swans, Tennis, The Album Leaf, The Fiery Furnaces, The Flaming Lips, The Fresh and Onlys, The National, The Tallest Man on Earth, The Walkmen, Tri\u00e1ngulo de Amor Bizarro, Twin Shadow, Warpaint, Wolf, People, Yuck.\n2012.\nASAP Rocky, A.A. Bondy, Aeroplane, Afrocubism, An\u00edmic, Araabmuzik, Archers of Loaf, Atlas Sound, Atleta, Baxter Dury, Beach Beach, Beach Fossils, Beach House, Beirut, Benga, Bigott, Big Star's Third, Bj\u00f6rk, Black Lips, Bleached, Bombino, Buffy Sainte-marie, Celestial Bums, Chairlift, Chavez, Christina Rosenvinge, Chromatics, Codeine, Danny Brown, Deadboy, Death Cab for Cutie, Death Grips, Death in Vegas, Demdike Stare, Dirty Beaches, Dirty Three, Doble Pletina, Dominant Legs, Dominique A, Dulce P\u00e1jara De Juventud, Edith Crash, Eh!, Eliah Smith, Elvira, Erol Alkan, Fasenuova, Father John Misty, Field Music, Forest Swords, Franz Ferdinand, Friends, Girls, Girls Names, Godflesh, Grimes, GRTS, Grupo De Expertos Solynieve, Grushenka, Gudar, Hanni El Khatib, Harvey Milk, Her Only Presence, Hype Williams, I Break Horses, Iceage, James Ferraro, Jamie xx, Japandroids, Jeff Mangum, Jeremy Jay, Joe Crep\u00fasculo, John Talabot, Josh T. Pearson, Justice, Kindness, Kings of Convenience, Kleenex Girl Wonder, La Estrella De David, Laura Marling, Lee Ranaldo, LFO, Lisab\u00f6, Liturgy, Lower Dens, M83, Main, Marianne Faithfull, Mat\u00edas Aguayo, Mayhem, Mazzy Star, Melvins, Michael Gira, Milagres, Milk Music, Mudhoney, Mujeres, Nacho Vegas, Napalm Death, Neon Indian, Nick Garrie, No More Lies, Numbers Showcase: Jackmaster, Obits, Off!, Oneman, Orthodox, Other Lives, Partit, Pegasvs, Peter Wolf Crier, Picore, Pional, Purity Ring, Rats On Rafts, Real Estate, Rebolledo, Redinho, Refree, Refused, Renaldo &amp; Clara, Richard Hawley, Rufus Wainwright, Rustie, Sandro Perri, SBTRKT, Scuba, Senior I El Cor Brutal, Sharon Van Etten, Shellac, Siskiyou, Sleep, Sleepy Sun, Sleigh Bells, Spencer, Spiritualized, Sr. Chinarro, St. Etienne, Steven Munar &amp; The Miracle Band, Tall Firs, Tennis, The Afghan Whigs, The Chameleons, The Cure, The Drums, Thee Oh Sees, The Field, The Go! Team, The Lions Constellation, The Olivia Tremor Control, The Pop Group, The Rapture, The Right Ons, The War on Drugs, The Wedding Present, The Weeknd, The xx, Trash Talk, Unicornibot, Veronica Falls, Washed Out, Wavves, White Denim, Wilco, Wild Beasts, Wolves In The Throne Room, Xavier Bar\u00f3, Yann Tiersen, Yo La Tengo\n2013.\nBlur, Nick Cave &amp; The Bad Seeds, Fiona Apple, Jesus &amp; Mary Chain, The Knife, Animal Collective, My Bloody Valentine /Meat Puppets, Dead Can Dance, Oh Sees, Shellac, The Vaccines, Swans, Tame Impala, Veronica Falls, The Drones, Mac DeMarco, Nick Waterhouse, Perrosky Perrosky, Toundra Toundra, Sultan Bathery\n2014.\n!!! (chk chk chk) | A Winged Victory For The Sullen | Andy Stott | Angel Molina | Angel Olsen | An\u00edmic | Anthony Chorale | Antibalas | Arcade Fire | Aries | Astro | Bananas | Barcelona 82 | Beach Beach | Belako | Black Drawing Chalks | Black Lips | Blood Orange | Bo Ningen| Body/Head | Bongeziwe Mabandla | Boogarins | Buzzcocks | C+C=MAXIGROSS | Caetano Veloso | Caveman | Cloud Nothings Cold Cave | Coldair | Colin Stetson | Congelador | Connan Mockasin | Courtney Barnett | Cuello | Cut Copy | Charles Bradley | Chicha Libre | Christian Tiger School | Chrome | Chromeo | CHVRCHES | Dani R. Baughman | Daniel Avery | Darkside | Darren Hayman &amp; The Trial Separation | Dave P | Daze Of Dawn | Deafheaven | Demdike Stare | D\u00ebnver | Dezervers | Digitalism | Disclosure | Dj Coco | Dj Fra | Dj Zero | Dominick Fernow | Dr. John and The Nite Trippers | Drive-By Truckers | Dum Dum Girls Earl Sweatshirt | ECOS DEL GUETO | \u00c9l Mat\u00f3 A Un Polic\u00eda Motorizado | El Petit de Cal Eril | El \u00daltimo Vecino | Fabi\u00e1n | Factory Floor | Fira Fem | Firejos\u00e9 + Sander M\u00f6lder | FKA Twigs | Foals | Folavril | F\u00f6llakzoid | Fort Romeau | Fuckin' Bollocks | Full Blast | Furia | Future Islands | Geko Jones | Genius Of Time | Girl Band Glasser | Glue Kids | Godspeed You! Black Emperor Grouper | Grupo de Expertos Solynieve | Grushenka | Haim | Hamilton Leithauser | Har Mar Superstar | Hebronix | Helen Love | Hokei | Holy Ghost! | Holy Ghost! Djs | Hospitality | Hot Chip | Islands | Jagwar Ma | Jamie xx | Jesu | Joan Colomo | Joana Serrat | Joe La Reina | John Grant | John Talabot | John Wizards | Jonathan Wilson | Juana Molina | Julia Holter | Julian Cope | Julio Bashmore | Junkfood | Jupiter Lion | Juventud | Juch\u00e9 | Kendrick Lamar | Kokoshca | Kosmos | Kronos | Quartet | Kvelertak | La Sera | Lasers | Laurent Garnier | Lee Ranaldo And The Dust | Le\u00f3n Benavente | LNRipley | Lola Marsh | Loop |Los Ganglios | Lunice | M a j e s t a d | Majical Cloudz | Manel | Marc Pi\u00f1ol | Mas Ysa | Matias Cena | Mattis With | Me And The Bees | M\u00ebther &amp; Zacker DJ's | Metronomy Mick Harvey performs Serge Gainsbourg | Midlake | Mise En Scene | Mishima | Mistakes are OK | Modelo de Respuesta Polar | Moderat | Mogwai | Motormama | Mourn | M\u00f3veis Coloniais de Acaju | Murciano Total | Nacho Vegas | Nanga Parbat | Natas Loves You | Neutral Milk Hotel | New Jackson | Nikl\u00e3vz | Nine Inch Nails | Ni\u00f1a Coyote Eta Chico Tornado | No More Lies | Nomisupasta | OHIOS | Paus | Perro | Peter Hook &amp; The Light | Pional | Pixies | Pond | Prurient | Queens of the Stone Age | Real Estate | Refree | Rodaidh Mcdonald | Rodrigo Amarante | Sander M\u00f6lder | Sangre | Say Yes Dog | SBTRKT | Sean Carlson (FYF /USA) | SE\u00d1ORES | Seun Kuti &amp; Egypt 80 | Sharon Van Etten | Shelby Grey | Shellac | S\u00edlvia P\u00e9rez Cruz &amp; Ra\u00fcl Fernandez Mir\u00f3 | Single Parents | Sky Ferreira | Slint | Slowdive | Speedy Ortiz | Spoon | St. Vincent | Standstill | Stromae | Sun Ra Arkestra | Superchunk | Svper | Teho Teardo &amp; Blixa Bargeld | Television performing Marquee Moon | Temples | Templeton | Tenfold Rabbit | The Brian Jonestown Massacre | The Dismemberment Plan | The Ex | The Free Fall Band | The Growlers | The Haxan Cloak | The Last 3 Lines | The Mark Eitzel Ordeal | The National | The Range | The Saurs | The Secret Sea | The Soda Club | The Twilight Sad | The Vickers | The War On Drugs | The Wedding Present | Tigercats | T\u00f3rtel | Touch\u00e9 Amor\u00e9 | Ty Segall | Univers | Uproot Andy | Vaadat Charigim | V\u00e0lius | Vatican Shadow | Volcano Choir | Warpaint | Will Spector y Los Fatus | William Dafoe | Wind Atlas | Wolf Eyes | Yamantaka // Sonic Titan | Za!\n2015.\nAndrew Weatherall \u00b7 Antony and the Johnsons \u00b7 Arthur Russell Instrumentals \u00b7 Baxter Dury \u00b7 Benjamin Booker \u00b7 The Black Keys \u00b7 Brand New \u00b7 Cheatahs \u00b7 Chet Faker \u00b7 Childhood \u00b7 Electric Wizard \u00b7 Exxasens \u00b7 Giant Sand \u00b7 Gui Boratto \u00b7 Hans-Joachim Roedelius \u00b7 Hiss Golden Messenger \u00b7 James Blake \u00b7 JUNGLE \u00b7 Kelela \u00b7 Los Punsetes \u00b7 Mdou Moctar \u00b7 Mikal Cronin \u00b7 Mineral \u00b7 Ocellot \u00b7 Ought \u00b7 Panda Bear \u00b7 Perro \u00b7 The Replacements \u00b7 Richie Hawtin \u00b7 Roman Fl\u00fcgel \u00b7 Simian Mobile Disco \u00b7 Spiritualized \u00b7 The Suicide Of Western Culture \u00b7 Sun Kil Moon \u00b7 Sunn O))) \u00b7 The Thurston Moore Band \u00b7 Twerps \u00b7 Tyler, The Creator \u00b7 Viet Cong \u00b7 Yasmine Hamdan\nAlt-J \u00b7 Ariel Pink \u00b7 Belle &amp; Sebastian \u00b7 The Church \u00b7 Damien Rice \u00b7 Death From Above 1979 \u00b7 Disappears \u00b7 Dixon \u00b7 Earth \u00b7 Ex Hex \u00b7 Fuma\u00e7a Preta \u00b7 Greylag \u00b7 The Hotelier \u00b7 Jon Hopkins \u00b7 Jos\u00e9 Gonz\u00e1lez \u00b7 The Juan MacLean \u00b7 Julian Casablancas+The Voidz \u00b7 The Julie Ruin \u00b7 The KVB \u00b7 Marc Pi\u00f1ol \u00b7 Marc Ribot's Ceramic Dog \u00b7 Miquel Serra \u00b7 Movement \u00b7 The New Pornographers \u00b7 N\u00faria Graham \u00b7 Pallbearer \u00b7 Patti Smith &amp; Band perform Horses \u00b7 Perfume Genius \u00b7 Pharmakon \u00b7 Ratatat \u00b7 Ride \u00b7 Roc\u00edo M\u00e1rquez \u00b7 Run The Jewels \u00b7 Shabazz Palaces \u00b7 Sleater-Kinney \u00b7 The Soft Moon \u00b7 Sr. Chinarro \u00b7 Tobias Jesso Jr. \u00b7 Tony Allen \u00b7 Voivod \u00b7 White Hills\nAmerican Football \u00b7 Babes In Toyland \u00b7 Ben Watt \u00b7 The Bohicas \u00b7 Caribou \u00b7 Dj Coco \u00b7 Dan Deacon \u00b7 Der Panther \u00b7 DIIV \u00b7 Earthless \u00b7 Eels \u00b7 Einst\u00fcrzende Neubauten \u00b7 Foxygen \u00b7 Fucked Up \u00b7 The Ghost of a Saber Tooth Tiger \u00b7 HEALTH \u00b7 Hookworms \u00b7 Interpol \u00b7 Joan Miquel Oliver \u00b7 Kevin Morby \u00b7 Les Ambassadeurs \u00b7 Mac DeMarco \u00b7 Mike Simonetti \u00b7 Mourn \u00b7 Neleonard \u00b7 Nueva Vulcano \u00b7 Patti Smith acoustic/spoken \u00b7 Shellac \u00b7 Single Mothers \u00b7 Sleaford Mods \u00b7 Strand Of Oaks \u00b7 The Strokes \u00b7 Swans \u00b7 Thee Oh Sees \u00b7 tUnE-yArDs \u00b7 Twin Shadow \u00b7 Underworld dubnobasswithmyheadman live \u00b7 Unknown Mortal Orchestra \u00b7 Younghusband"}
{"id": "821600", "revid": "1494380", "url": "https://it.wikipedia.org/wiki?curid=821600", "title": "Dialetto panfilio", "text": "Il dialetto panfilio \u00e8 una variante estremamente atipica della lingua greca antica parlata nella regione micro-asiatica della Panfilia.\nInflussi arcaici sul panfilio da parte di altri dialetti.\nI coloni greci della Panfilia provenivano da regioni diverse della Grecia e dell'Asia Minore greca. Gli abitanti di Aspendo, il centro principale dell'area, erano coloni dorici di origine argiva; i coloni di Side provenivano invece da Cuma Eolica. Ci\u00f2 determin\u00f2 la presenza di apporti sia dorici sia eolici nella parlata della regione.\nCaratteristiche grammaticali del panfilio.\nIl panfilio, nella sua struttura grammaticale, risente a tutti i livelli di due fattori:\nFonetica.\nLe caratteristiche fonetiche del panfilio si possono cos\u00ec riassumere:\nMorfologia.\nCaratteristiche morfologiche notevoli del panfilio sono:\nGlossario.\nOnomastica.\n\"Source: Brixhe, Dialetto greco della Panfilia\""}
{"id": "821602", "revid": "339392", "url": "https://it.wikipedia.org/wiki?curid=821602", "title": "Ib\u00fbn", "text": ""}
{"id": "821603", "revid": "161374", "url": "https://it.wikipedia.org/wiki?curid=821603", "title": "Felis jacobita", "text": ""}
{"id": "821605", "revid": "1610933", "url": "https://it.wikipedia.org/wiki?curid=821605", "title": "Gatto delle ande", "text": ""}
{"id": "821606", "revid": "767487", "url": "https://it.wikipedia.org/wiki?curid=821606", "title": "La novizia indemoniata", "text": "La novizia indemoniata \u00e8 un film horror del 1975, diretto da Gilberto Mart\u00ednez Solares. Esso fa parte del filone d'exploitation che caratterizz\u00f2 gli anni settanta e che si incentrava sull'horror e le povere vittime di scene cruente, in questo caso suore.\nMotivo per cui il film \u00e8 tutt'oggi ricordato \u00e8 (tra le altre cose) l'omaggio resogli da Quentin Tarantino: nella sceneggiatura di \"Dal tramonto all'alba\", egli assegn\u00f2 alla principessa dei vampiri il nome di Santanico Pandemonium."}
{"id": "821607", "revid": "1005847", "url": "https://it.wikipedia.org/wiki?curid=821607", "title": "Elezioni parlamentari in Finlandia del 1924", "text": "Le elezioni parlamentari in Finlandia del 1924 si tennero il 2 aprile per il rinnovo dell'Eduskunta."}
{"id": "821608", "revid": "287204", "url": "https://it.wikipedia.org/wiki?curid=821608", "title": "Lucio Elio Stilone Preconino", "text": "Biografia.\nNato a Lanuvio, Stilone visse a cavallo tra il II ed il I secolo a.C., da famiglia appartenente al ceto degli \"equites\".\nLegato politicamente a Quinto Cecilio Metello, lo accompagn\u00f2 in esilio a Rodi, nel 100 a.C. Quivi ebbe modo di approfondire le conoscenze relative all'analogia nella linguistica, che poi diffuse alcuni anni pi\u00f9 tardi al suo ritorno a Roma. Infatti fu il maestro di Marco Terenzio Varrone, dal quale \u00e8 spesso menzionato, e di Marco Tullio Cicerone, che lo definisce, probabilmente riferendosi all'esilio a Rodi, di tendenze stoicheggianti.\nOpere.\nStilone mise insieme, a quanto risulta, i metodi filologici della scuola di Alessandria e di Pergamo. Scrisse molte opere di filologia e linguistica, di cui per\u00f2 non possediamo nulla se non pochi frammenti\u02d0 tra queste ci fu anche un \"Commentarium de proloquiis\", in cui affrontava il problema dell'autenticit\u00e0 delle commedie plautine; inoltre, avrebbe commentato il \"Carmen Saliare\" e le Leggi delle Dodici Tavole dal punto di vista linguistico."}
{"id": "821617", "revid": "1610933", "url": "https://it.wikipedia.org/wiki?curid=821617", "title": "Gazzella di Thomson", "text": ""}
{"id": "821620", "revid": "339392", "url": "https://it.wikipedia.org/wiki?curid=821620", "title": "Kh\u00eem", "text": ""}
{"id": "821623", "revid": "339392", "url": "https://it.wikipedia.org/wiki?curid=821623", "title": "K\u00edli", "text": ""}
{"id": "821625", "revid": "107316", "url": "https://it.wikipedia.org/wiki?curid=821625", "title": "Elio Stilone", "text": ""}
{"id": "821629", "revid": "339392", "url": "https://it.wikipedia.org/wiki?curid=821629", "title": "L\u00f3ni", "text": ""}
{"id": "821634", "revid": "339392", "url": "https://it.wikipedia.org/wiki?curid=821634", "title": "M\u00eem", "text": ""}
{"id": "821638", "revid": "1610933", "url": "https://it.wikipedia.org/wiki?curid=821638", "title": "Gazzella di Speke", "text": ""}
{"id": "821643", "revid": "1573940", "url": "https://it.wikipedia.org/wiki?curid=821643", "title": "Carolin Leonhardt", "text": "Ha vinto una medaglia d'oro nel K4\u00a0500\u00a0m e una d'argento nel K2\u00a0500\u00a0m in coppia con Birgit Fischer ai Giochi olimpici di Atene 2004. Ha vinto inoltre una medaglia d'argento nel K4\u00a0500\u00a0m ai Giochi olimpici di Londra 2012"}
{"id": "821645", "revid": "16758", "url": "https://it.wikipedia.org/wiki?curid=821645", "title": "The Cost of Living", "text": "The Cost of Living \u00e8 un E.P. del gruppo punk inglese The Clash, pubblicato nel 1979. Questo EP contiene la cover di \"I Fought the Law\", pezzo che il gruppo eseguir\u00e0 spesso dal vivo durante il resto della sua storia.\n\"Capital Radio One\" venne nuovamente registrata, dato che le copie dell'originale \"Capital Radio E.P.\" si erano esaurite ed essendo diventate rare venivano vendute a prezzi alti. La nuova registrazione prese il titolo di \"Capital Radio Two\". Questa nuova versione del brano \u00e8 pi\u00f9 lunga rispetto all'originale, principalmente per la prolungata parte finale.\nTracce.\nLato A\nLato B"}
{"id": "821648", "revid": "339392", "url": "https://it.wikipedia.org/wiki?curid=821648", "title": "N\u00e1in I", "text": ""}
{"id": "821649", "revid": "339392", "url": "https://it.wikipedia.org/wiki?curid=821649", "title": "N\u00e1in II", "text": ""}
{"id": "821651", "revid": "1610933", "url": "https://it.wikipedia.org/wiki?curid=821651", "title": "Gazzella di Soemmering", "text": ""}
{"id": "821655", "revid": "339392", "url": "https://it.wikipedia.org/wiki?curid=821655", "title": "N\u00e1in", "text": ""}
{"id": "821657", "revid": "2166030", "url": "https://it.wikipedia.org/wiki?curid=821657", "title": "B\u00e9la IV d'Ungheria", "text": "Biografia.\nFiglio di Andrea II, inizi\u00f2 il suo regno cercando di migliorare la posizione politica della casa reale e perseguendo la politica di recupero dei feudi donati, attuata gi\u00e0 dal nonno B\u00e9la III. I suoi sforzi terminarono nella primavera del 1241 con l'arrivo dei Mongoli di Batu Khan.\nL'esercito ungherese tent\u00f2 di opporsi agli invasori, ma l'11 aprile nella battaglia di Muhi l'esercito di B\u00e9la IV venne annientato. Il Regno d'Ungheria fu devastato quasi totalmente e intere regioni vennero spopolate.\nB\u00e9la fugg\u00ec in Dalmazia rifugiandosi nella fortezza di Tra\u00f9. Nel 1242 dopo l'improvviso e inaspettato ritiro dell'esercito mongolo egli torn\u00f2 nel suo regno in rovina.\nIl ritiro inaspettato dei Mongoli era in realt\u00e0 dovuto alla morte del Gran Khan \u00d6g\u00f6dei alla fine del 1241 quando Batu Khan, il principale pretendente al titolo di Gran Khan e condottiero dell'Orda Mongola nell'invasione europea, venuto a sapere della morte di Ogodei sul fronte Mongolo Cinese, volle essere presente al gran concilio mongolo del Kuriltai che sarebbe stato indetto entro qualche anno a Karakorum per la successione al Gran Khanato. I Mongoli cos\u00ec si ritirarono dalla Dalmazia percorrendo la via pi\u00f9 breve attraverso le piste della Bulgaria e durante il ritorno misero a ferro e fuoco tutto ci\u00f2 che incontrarono, se possibile ancor pi\u00f9 atrocemente di quanto avevano fatto nell'incursione dal nord Europa. L'elezione al Gran Khanato avvenne dopo forti attriti nel 1246 e ne risult\u00f2 eletto G\u00fcy\u00fck Khan.\nB\u00e9la trascorse il resto del suo regno adoperandosi a ricostruire l'Ungheria e a difenderne l'integrit\u00e0 territoriale. Noto agli ungheresi come il secondo fondatore della nazione, ricostru\u00ec villaggi e intere citt\u00e0, incoraggi\u00f2 i coloni cechi e tedeschi a ripopolare le zone devastate, mise insieme un nuovo esercito e increment\u00f2 il rinnovamento dell'orgoglio nazionale. Promosse inoltre la costruzione di mura, castelli e fortezze in pietra a difesa delle citt\u00e0 contro un'eventuale invasione mongola.\nIl programma a lungo termine di B\u00e9la rese l'Ungheria di nuovo uno stato vitale. Mor\u00ec nel 1270 e gli successe il figlio Stefano V, per il quale aveva combinato un matrimonio con una principessa cumana, un gesto inteso a pacificare i cumani tornati in Ungheria dopo l'invasione mongola.\nUna delle figlie, Kinga (Cunegonda) divenne regina di Polonia e in seguito santa della Chiesa cattolica, patrona di Polonia e Lituania.\nMatrimonio e discendenza.\nB\u00e9la IV spos\u00f2 Maria Lascaris di Nicea, figlia di Teodoro I Lascaris, imperatore bizantino, e della sua prima moglie, Anna Comnena Angelina; da Maria egli ebbe:\nRiconoscimenti.\nConsiderato un eroe nazionale ungherese, una sua statua \u00e8 stata posta nel colonnato della Piazza degli Eroi in Budapest."}
{"id": "821658", "revid": "339392", "url": "https://it.wikipedia.org/wiki?curid=821658", "title": "N\u00e1li", "text": ""}
{"id": "821660", "revid": "1305772", "url": "https://it.wikipedia.org/wiki?curid=821660", "title": "ETH", "text": ""}
{"id": "821661", "revid": "339392", "url": "https://it.wikipedia.org/wiki?curid=821661", "title": "N\u00e1r", "text": ""}
{"id": "821673", "revid": "339392", "url": "https://it.wikipedia.org/wiki?curid=821673", "title": "Neo Paganesimo slavo", "text": ""}
{"id": "821674", "revid": "339392", "url": "https://it.wikipedia.org/wiki?curid=821674", "title": "Neo-paganesimo slavo", "text": ""}
{"id": "821676", "revid": "118739839", "url": "https://it.wikipedia.org/wiki?curid=821676", "title": "Blue Noah", "text": " \u00e8 una serie televisiva anime prodotta dalla Office Academy e Toei Animation nel 1979, e trasmessa in Italia nel 1980.\nTrama.\nLa storia \u00e8 ambientata nella seconda met\u00e0 del XXI secolo. L'umanit\u00e0, finalmente prospera e pacificata sotto la guida di un unico governo mondiale, ha iniziato a colonizzare il sistema solare. Ad un tratto tutto per\u00f2 viene sconvolto. Nell'anno 2052 la Terra \u00e8 invasa dagli alieni del pianeta Gotham, giunti nel sistema solare a bordo di un enorme satellite che accoglie 200 milioni di persone. Grazie ad uno speciale dispositivo, il satellite artificiale inizia a orbitare attorno alla Terra, sbilanciandone l'asse di rotazione e provocando numerose catastrofi naturali, mentre gli alieni aggravano ulteriormente la situazione con i loro attacchi, iniziando a stabilire le loro basi sul pianeta. Durante un'incursione aliena, Makoto Kusaka, il protagonista, perde il padre, l'esimio scienziato Kenshiro Kusaka, che per\u00f2 prima di morire gli consegna uno strano ciondolo e un nome da tenere a mente: \"Blue Noah\". Makoto riesce ad allontanarsi a bordo di una nave insieme ad alcuni compagni di universit\u00e0 e a una ragazza, Kei, in cerca di un'isola indicatagli dal padre in punto di morte. Giunti a destinazione, uno dei giovani tuffatosi in mare viene risucchiato da un gorgo, seguito ben presto dagli altri. I ragazzi si ritrovano cos\u00ec di fronte a una grande porta blindata in una grotta. Makoto, grazie al ciondolo lasciatogli dal padre, riesce ad aprirla e, proseguendo, scopre di essere entrato in quel che appare come un enorme sottomarino. Azionando un comando vocale il mezzo emerge dalle acque dell'isola rivelandosi per quello che invece \u00e8 in realt\u00e0: la portaerei Blue Noah. Caso vuole che ad assistere alla fortuita emersione della Blue Noah, a bordo del sommergibile Sheila, vi sia proprio il capitano Domon, assegnato alla portaerei. Grazie al pilota automatico, lo Sheila si aggancia alla chiglia della Blue Noah e il capitano Domon scopre il gruppo di ragazzi, fra i quali riconosce sua figlia Kei. Questi chiedono e ottengono di entrare a far parte dell'equipaggio della nave e vengono assegnati allo Sheila, un'unit\u00e0 semi-indipendente, agli ordini del comandante Shimizu. Inizia cos\u00ec il viaggio della Blue Noah verso le Bermuda, dove dovr\u00e0 essere equipaggiata con un motore antigravitazionale che la trasformer\u00e0 in una vera e propria nave spaziale. Durante il viaggio la Blue Noah distrugge diverse basi e installazioni gothamiane per la produzione di acqua pesante, ma \u00e8 costretta a riparare al Polo Nord per i danni subiti, mentre l'equipaggio perde il comandante Shimizu prima e il cuoco di bordo poi. Giunta alla meta, la Blue Noah viene quindi modificata e resa una nave spaziale. Dopo aver distrutto l'ultimo avamposto gothamiano sulla Terra, situato nel deserto del Sahara, la Blue Noah decolla quindi all'attacco del satellite artificiale di Gotham.\nA causa delle sconfitte riportate, i generali di Gotham intanto avevano chiesto rinforzi al satellite orbitante, ma il comandante Zetler aveva rifiutato misteriosamente. Uno dei generali scopre quindi la verit\u00e0: il satellite partito da Gotham \u00e8 difettoso e tutta la popolazione civile ospitata su di esso nel frattempo \u00e8 morta. Alcuni sospetti erano emersi gi\u00e0 prima, dato che in realt\u00e0 il piano iniziale era solo quello di individuare un altro pianeta abitabile per i gothamiani. Tuttavia, Zetler aveva deciso di invadere la Terra perch\u00e9 a conoscenza del fatale difetto del satellite e per questo aveva ordinato ai militari di mutare la biosfera terrestre producendo acqua pesante nelle basi oceaniche, alimentate col diossido di deuterio. Zetler aveva anche progettato di ripartire con il patrimonio genetico dei gothamiani, abbandonando quelli rimasti vivi al loro destino sulla Terra. Intanto la Blue Noah attacca con la sua arma ad antiprotoni e danneggia il satellite; ormai messo alle strette dai tre generali rimasti, il comandante gothamiano Zetler rifiuta di consentire l'abbandono della Terra e alla fine viene ucciso. Uno dei generali informa quindi la Blue Noah del destino che attende il satellite e parte con l'ultima nave da guerra rimasta e un equipaggio di appena 12 soldati per l'ultima battaglia contro i terrestri, nell'orbita di Marte. La Blue Noah vince ancora, distruggendo l'ultima nave gothamiana, ma il capitano Domon resta ferito durante il combattimento e muore tra le braccia della figlia Kei, dopo aver lasciato il comando a Makoto. Resta da fermare il satellite, la cui avaria rischia di farlo schiantare contro la Terra. Con una manovra disperata, gli ultimi due superstiti della spedizione gothamiana frenano la corsa del satellite, che finisce bruciato nel Sole. L'anime si chiude cos\u00ec, con la Blue Noah che fa ritorno su una Terra da ricostruire.\nEdizione italiana.\nIn Italia l'anime \u00e8 stato trasmesso per la prima volta in TV su Rete A nel 1980 con il titolo \"Blue Noah - Mare spaziale\". La prima edizione home video risale al 2000, quando la Yamato Video pubblic\u00f2 i 27 episodi in 3 VHS con il titolo \"Blue Noah\", poi ripubblicati in DVD nel 2006.\nDoppiaggio.\nLa serie \u00e8 stata doppiata dallo studio Tony Fusaro&amp;co.\nEpisodi.\nNota: I primi quattro episodi sono in realt\u00e0 quattro sezioni di un unico film pilota da 90 minuti dal titolo \"La nascita dei giovani leoni\". Per esigenze commerciali furono realizzati gi\u00e0 in origine anche i formati da 24 minuti pi\u00f9 adatti alla programmazione televisiva."}
{"id": "821683", "revid": "1610933", "url": "https://it.wikipedia.org/wiki?curid=821683", "title": "Gazzella bianca", "text": ""}
{"id": "821686", "revid": "767487", "url": "https://it.wikipedia.org/wiki?curid=821686", "title": "Geografia dell'Islanda", "text": "La geografia dell'Islanda comprende la descrizione di tutti gli elementi fisico-geografici (pianure, mari, rilievi, laghi e fiumi) islandesi. \nL'Islanda \u00e8 la seconda isola maggiore dell'Europa, con un'attivit\u00e0 geotermica e vulcanica molto intensa, situata sulla dorsale medio atlantica, nell'Oceano Atlantico settentrionale ad est della Groenlandia, immediatamente a sud del Circolo Polare Artico. Sorge a circa 4.200\u00a0km da New York e a 830\u00a0km dalla Scozia.\nDescrizione.\nLe rocce della dorsale medio atlantica che segnano la divisione tra le piattaforme europea e nord-americana corrono attraverso l'Islanda da sud-ovest a nord-est. Questa caratteristica geografica \u00e8 evidente al Parco Nazionale \u00deingvellir, dove il promontorio crea uno straordinario anfiteatro naturale. Solo poco pi\u00f9 di mille anni fa il primo Parlamento islandese (Althing) si riun\u00ec qui.\nCirca met\u00e0 dell'area coperta dall'Islanda, che \u00e8 di recente origine vulcanica, consiste di deserti montagnosi di lava (la cui maggiore elevazione raggiunge i 2.119\u00a0m s.l.m.). L'11% della superficie \u00e8 coperto da tre grandi ghiacciai:\ne diversi ghiacciai minori:\nIl 20% delle terre \u00e8 utilizzato per i pascoli, e solo l'1% \u00e8 coltivato; \u00e8 in corso anche un ambizioso programma di riforestazione. Si suppone che prima degli insediamenti umani del X secolo, gli alberi coprissero circa il 30-40% dell'isola, ma oggi gli unici esempi di foresta di betulle sono a Hallormsta\u00f0arsk\u00f3gur e Vaglask\u00f3gur.\nIl fiume pi\u00f9 lungo dell'isola \u00e8 il \u00dej\u00f3rs\u00e1, nell'area meridionale del paese.\nLe aree abitate si concentrano sulla costa, particolarmente nel sud-ovest, mentre i rilievi centrali sono totalmente disabitati.\nA causa della moderata influenza della Corrente del Golfo, il clima \u00e8 caratterizzato da estati fresche e inverni relativamente miti, ma ventosi. A Reykjav\u00edk, la temperatura media \u00e8 di 11 \u00b0C in luglio e -1 \u00b0C a gennaio."}
{"id": "821692", "revid": "1610933", "url": "https://it.wikipedia.org/wiki?curid=821692", "title": "Gazzella saudita", "text": ""}
{"id": "821699", "revid": "438678", "url": "https://it.wikipedia.org/wiki?curid=821699", "title": "EUP", "text": ""}
{"id": "821701", "revid": "1305772", "url": "https://it.wikipedia.org/wiki?curid=821701", "title": "Narvi", "text": ""}
{"id": "821703", "revid": "729019", "url": "https://it.wikipedia.org/wiki?curid=821703", "title": "Caproni A.P.1", "text": "Il Caproni A.P.1 era un monomotore da attacco al suolo prodotto dall'azienda italiana Cantieri Aeronautici Bergamaschi, sussidiaria dell'Aeronautica Caproni negli anni trenta.\nUtilizzato principalmente dalla Regia Aeronautica, venne esportato in piccolo numero ed utilizzato dalle forze aeree di El Salvador e Paraguay.\nStoria.\nSviluppo.\nIl Caproni A.P.1 (dove A.P. \u00e8 l'abbreviazione di \"Assalto Pallavicino\") era un aeroplano d'assalto della Caproni che rispondeva alle specifiche della Regia Aeronautica stilate dal tenente colonnello Amedeo Mecozzi negli anni trenta: incursioni a bassa quota con un carico di caduta in grado di distruggere edifici e concentramenti di truppe e mezzi. Inoltre, dato che doveva poter operare senza scorta della caccia, doveva essere in grado di difendersi con l'armamento di bordo.\nL'aereo fu il primo progettato dall'ingegner Cesare Pallavicino, appena trasferitosi dalla Breda alla C.A.B. della Caproni. Il risultato fu un monomotore con equipaggio di 2 persone (pilota ed eventuale mitragliere).\nLa parte strutturale della fusoliera era in tubi saldati in acciaio al Cr-Mo, composta da parte anteriore (che si innestava sull'ala) e posteriore e ricoperta in compensato e tela.\nL'ala a sbalzo (anch'essa ricoperta come la fusoliera) era un unico pezzo su base bilongherone e su di essa era incernierato il carrello d'atterraggio fisso a sbalzo. Il posto del pilota era avanzato e rialzato, in modo da assicurare la massima visibilit\u00e0 anche al mitragliere. Il posto del mitragliere poteva essere eliminato e chiuso.\nL'aereo poteva portare fino a 500\u00a0kg di bombe, era dotato inizialmente di due mitragliatrici Scotti o SAFAT da 7,7\u00a0mm nella carenatura del carrello. In seguito vennero trasferite nelle ali e potenziate a 12,7\u00a0mm. Inoltre il mitragliere disponeva di una mitragliatrice da 12,7\u00a0mm brandeggiabile.\nIl motore era uno stellare a 9 cilindri Piaggio P.IX RCP2 da 600 cv, racchiuso in un anello Magni; l'elica era bipala. A causa della bassa potenza del motore, venne prevista la possibilit\u00e0 di installarne di tipo differente. L'apparecchio, essendo ufficialmente denominato AP.1, nella Caproni era indicato con il codice interno Ca.301.\nLa prima serie.\nDella prima serie vennero ordinati due prototipi immatricolati come MM.242 e MM.243. Il primo venne ultimato nell'aprile del 1934 nello stabilimento di Ponte San Pietro e vol\u00f2 per la prima volta il 27 aprile con il pilota Alberto Marazzani. Un atterraggio troppo corto impose dei lavori di riparazione che terminarono il 17 novembre di quell'anno. Il secondo esemplare inizi\u00f2 i collaudi il 18 maggio 1934 nelle mani dei collaudatori Antonini e Wengl.\nLo MM.242 super\u00f2 i collaudi militari a Montecelio nel febbraio del 1935, mentre all'MM.243 venne modificato il carrello, dietro richiesta del ministero, da fisso a retrattile. Con tale modifica il velivolo assunse la nuova denominazione di AP.1bis (matricola interna Ca.305).\nI motori vennero sostituiti con una versione pi\u00f9 potente prodotta dalla Piaggio: la P.IX RC.40 racchiuso in un anello Townend.\nNell'aprile del 1935 la Regia Aeronautica ordin\u00f2 12 esemplari, della prima serie, da consegnarsi entro febbraio 1936.\nLa seconda serie.\nMiglioramenti del prototipo avevano snellito il profilo dell'apparecchio, eliminato le notevoli carenature del carrello, aumentato l'apertura dell'ala di 1,01 m (con un conseguente incremento di superficie di 3,01 m\u00b2), migliorato la motorizzazione con un Alfa Romeo 125 RC.35 9 cilindri radiale da 680 CV dotato di cappottatura cilindrica tipo NACA.\nLa nuova versione venne designata internamente Ca.307 e venne ordinata in 27 esemplari il 22 marzo 1936, con il nuovo motore Alfa Romeo 126 RC.34 da 780 CV, carenatura tronco-conica ed elica tripala.\nImpiego operativo.\nGli apparecchi equipaggiarono l'86\u00aa e 98\u00aa Squadriglia del 7\u00ba Gruppo (o 7\u00ba Gruppo Autonomo Caccia Terrestre) (5\u00ba Stormo Assalto), la 100\u00aa e 102\u00aa Squadriglia del 19\u00ba Gruppo (o XIX Gruppo) (5\u00ba Stormo Assalto), la 160\u00aa e 165\u00aa Squadriglia del 12\u00ba Gruppo caccia (50\u00ba Stormo Assalto) e la 168\u00aa e 169\u00aa Squadriglia del 16\u00ba Gruppo (o XVI Gruppo) (50\u00ba Stormo Assalto).\nUn velivolo venne immatricolato con la matricola civile I-ABHW per effettuare delle esibizioni all'estero. Il Paraguay ne ordin\u00f2 18 pi\u00f9 4 in versione idrovolante e El Salvador ne ordin\u00f2 4 esemplari. Mentre, per\u00f2, al Salvador vennero regolarmente consegnati tutti gli apparecchi, al Paraguay, a causa delle sue incertezze politiche, ne vennero consegnati solo 7 e gli altri 10 gi\u00e0 fabbricati vennero acquistati dalla Regia Aeronautica."}
{"id": "821704", "revid": "81103", "url": "https://it.wikipedia.org/wiki?curid=821704", "title": "Fratel Ettore", "text": ""}
{"id": "821706", "revid": "339392", "url": "https://it.wikipedia.org/wiki?curid=821706", "title": "\u00d3in", "text": ""}
{"id": "821708", "revid": "339392", "url": "https://it.wikipedia.org/wiki?curid=821708", "title": "Nori (personaggio)", "text": ""}
{"id": "821710", "revid": "1610933", "url": "https://it.wikipedia.org/wiki?curid=821710", "title": "Gazzella rossa", "text": ""}
{"id": "821711", "revid": "339392", "url": "https://it.wikipedia.org/wiki?curid=821711", "title": "Dori (Terra di Mezzo)", "text": ""}
{"id": "821713", "revid": "34119", "url": "https://it.wikipedia.org/wiki?curid=821713", "title": "Ori", "text": ""}
{"id": "821714", "revid": "196390", "url": "https://it.wikipedia.org/wiki?curid=821714", "title": "Presidente del Consiglio italiano", "text": ""}
{"id": "821715", "revid": "339392", "url": "https://it.wikipedia.org/wiki?curid=821715", "title": "Telchar", "text": ""}
{"id": "821717", "revid": "339392", "url": "https://it.wikipedia.org/wiki?curid=821717", "title": "Thorin", "text": ""}
{"id": "821718", "revid": "599013", "url": "https://it.wikipedia.org/wiki?curid=821718", "title": "Thr\u00e1in", "text": "Thr\u00e1in \u00e8 il nome di due Nani di Arda, l'universo immaginario fantasy creato dallo scrittore inglese John Ronald Reuel Tolkien:"}
{"id": "821721", "revid": "339392", "url": "https://it.wikipedia.org/wiki?curid=821721", "title": "Thr\u00f3r", "text": ""}
{"id": "821723", "revid": "287204", "url": "https://it.wikipedia.org/wiki?curid=821723", "title": "2813 Zappala", "text": ""}
{"id": "821731", "revid": "1610933", "url": "https://it.wikipedia.org/wiki?curid=821731", "title": "Gazella di montagna", "text": ""}
{"id": "821735", "revid": "22475", "url": "https://it.wikipedia.org/wiki?curid=821735", "title": "Lip (azienda)", "text": "Lip \u00e8 un'antica azienda orologiaia francese di Besan\u00e7on.\nLa tradizione manifatturiera della Lip origina da Emmanuel Lipmann, un ebreo stabilitosi a Besan\u00e7on, verso la fine del XVIII secolo. Appassionato di meccanica e meccanismi, in occasione della visita di Napoleone Bonaparte nel 1807, crea l'orologio da tasca che la cittadinanza intende regalare all'imperatore.\nLa medesima passione viene ereditata dal nipote Ernest il quale, nel 1867, impianta un laboratorio per la produzione di orologi che si amplier\u00e0 velocemente. Ma \u00e8 solo nel 1896 che viene coniato il marchio per identificare il \"chronom\u00e8tre LIP\".\nNel 1914 la Lip \u00e8 una fabbrica ormai affermata, con 150 maestri orologiai alle dipendenze, che si rivolge al mercato civile e, contemporaneamente, produce i cronometri da polso per gli ufficiali d'artiglieria dell'esercito francese e gli orologi aeronautici utilizzati dalla leggendaria \"A\u00e9ropostale\". In particolare, \u00e8 doveroso ricordare il modello \"T10\" creato appositamente per il \"Croix du Sud\" di Jean Mermoz. \nAll'inizio della Seconda guerra mondiale, l'azienda viene riconvertita per la produzione di munizioni e, durante l'occupazione tedesca, viene distrutta dai bombardamenti alleati.\nAl termine del conflitto, nel 1945, la direzione aziendale viene assunta da Fred Lip il quale, dopo aver ricostruito la fabbrica e riavviato la produzione, installa la prima linea di assemblaggio dei meccanismi (1950) e si dedica alla creazione dell'orologio elettronico da polso.\n\u00c8 il 1952, quando il \"LIP Electronic\" viene presentato alla stampa. I primi due modelli sono destinati al generale De Gaulle e al presidente Eisenhower.\nL'azienda prosegue sulla strada dell'innovazione tecnologica e riuscir\u00e0 a produrre numerosi modelli con movimento meccanico, elettronico ed al quarzo (tra cui il famoso MACH 2000 disegnato da Roger Tallon), ma verr\u00e0 gravemente colpita dagli alti investimenti per la ricerca, dai conflitti sociali degli anni sessanta e, infine, dalla concorrenza giapponese.\nDopo alterne vicende, l'azienda \u00e8 tuttora in attivit\u00e0."}
{"id": "821737", "revid": "2153076", "url": "https://it.wikipedia.org/wiki?curid=821737", "title": "Vanessa Carlton", "text": "Biografia.\nHa incominciato a suonare il piano sin da bambina ricevendo i suoi primi insegnamenti dalla madre. All'et\u00e0 di due anni sapeva gi\u00e0 suonare \"It's a Small World\", cosa che colp\u00ec la madre a tal punto da spingerla a educare la figlia all'ascolto dei maggiori esponenti della musica classica come Mozart e Erik Satie. Oltre alla musica, Vanessa coltiva anche la passione per la danza e si diploma alla School of American Ballet.\nHa frequentato la Columbia University e si \u00e8 esibita in club della zona di Manhattan per diverso tempo. In quel periodo incontra Peter Zizzo in un circolo di cantautori che pochi mesi dopo la invita nel proprio studio di registrazione per registrare una demo con strumenti che accompagnavano la voce e il piano di Vanessa. Tre mesi dopo la registrazione firma un contratto con la Interscope Records con cui inizia a registrare sotto la supervisione dello stesso Zizzo l'album \"Rinse\", che non viene per\u00f2 mai pubblicato. Questo disco conteneva dodici tracce, molte delle quali inserite poi nell'album di esordio \"Be Not Nobody\", come \"Ordinary Day\", \"Rinse\", \"Pretty Baby\", \"Twilight\", \"Interlude\" (che sar\u00e0 poi rinominata \"A Thousand Miles\"); e canzoni che rimangono inedite e conosciute solo grazie ai \"bootleg\" come \"All I Ask,\" \"Superhero\" e \"Carnival\", canzone quest'ultima che \u00e8 stata registrata di nuovo col titolo \"Dark Carnival\" per fare da colonna sonora di un videogioco del 2003, \"Spy Hunter 2.\"\nSi fa conoscere al grande pubblico con il singolo \"A Thousand Miles\", tratto dal suo album di esordio \"Be Not Nobody\", prodotto da Ron Fair (2002). Sia l'album che il singolo ottengono un enorme successo: l'album viene certificato disco di platino negli Stati Uniti, dove raggiunge la 5\u00aa posizione, mentre il singolo entra in varie classifiche, raggiungendo la prima posizione in Australia e top 10 in vari paesi, tra cui Belgio, Francia, Italia, Nuova Zelanda, Regno Unito, Stati Uniti e Svizzera. Il singolo \u00e9 accompagnato dall'iconico video musicale in cui Vanessa attraversa la citt\u00e0 a bordo del suo pianoforte. Il singolo seguente, \"Ordinary Day\", ebbe tuttavia minor successo, e l'ultimo estratto, \"Pretty Baby\", non riusc\u00ec a entrare nella \"Billboard\" Hot 100. Nel 2003 ha ricevuto tre nomination per i Grammy Award nelle categorie disco dell'anno, canzone dell'anno e migliore arrangiamento strumentale per \"A Thousand Miles\". Ha anche realizzato, insieme con i Counting Crows, la cover di Joni Mitchell, \"Big Yellow Taxi\", registrata per la colonna sonora del film \"Two Weeks Notice - Due settimane per innamorarsi\" con il premio Oscar Sandra Bullock e Hugh Grant. Nel 2004 collabora con il cantante Zucchero Fornaciari, e con Haylie Ecker al violino, nella canzone \"Indaco dagli occhi del cielo\" (cover della canzone dei Korgis \"Everybody's Got to Learn Sometime\"). La canzone ha avuto un discreto successo, entrando in classifica in Francia. Ha anche collaborato con Kimya Dawson nell'album \"Hidden Vagenda\".\nIl secondo album, \"Harmonium\", \u00e8 stato pubblicato nel novembre 2004, anticipato dal singolo \"White Houses\". Prodotto da Stephan Jenkins, \"Harmonium\" non ha raggiunto le prime venti posizioni della classifica Billboard 200 statunitense, e sia l'album sia il singolo non hanno replicato il successo commerciale dei precedenti, il che la conduce a separarsi dalla sua etichetta discografica, la A&amp;M Records.\nNell'ottobre 2007 Vanessa Carlton pubblica il suo terzo album, \"Heroes &amp; Thieves\", dal quale vengono estratti i singoli \"Nolita Fairytale\" e \"Hands on Me\". Carlton produce il suo quarto lavoro, \"Rabbits on the Run\", nel 2011, e l'album rappresenta una svolta nella carriera artistica della cantautrice che si traduce in una nuova sensibilit\u00e0 musicale, pi\u00f9 matura e ricercata, e una scrittura introspettiva e originale. Nel 2012 Carlton pubblica per le vacanze natalizie l'EP \"Hear the Bells\" e inizia la preparazione del suo quinto studio album, \"Liberman\". Nella primavera 2015 pubblica il singolo \"Young Heart\" e nell'estate 2015 pubblica l'EP \"Blue Pool\": entrambi hanno lo scopo di introdurre stile e tematiche del suo nuovo album che viene pubblicato il 23 ottobre 2015 in doppia versione, semplice e deluxe. \"Liberman\" ha ricevuto giudizi e recensioni molto positivi dalla critica. \nAl termine del tour con date negli Stati Uniti, Canada ed Europa, il 21 ottobre 2016 Vanessa Carlton fa uscire il primo album dal vivo della sua carriera, \"Liberman Live\", registrato integralmente durante il suo concerto a Nashville (Stati Uniti). Successivamente, il 17 febbraio 2017 pubblica un secondo mini-album live, \"Earlier Things Live\", che contiene alcune delle sue hit pi\u00f9 famose (tra cui \"A Thousand Miles\" e \"White Houses\") cantate durante il tour.\nIl 23 marzo 2018 Vanessa Carlton pubblica la cover di \"Call Your Girlfriend\", singolo tratto dall'album \"Body Talk\" della cantante svedese Robyn. Nei mesi successivi ha pubblicato \"Dreams\" dei Fleetwood Mac, seguito da \"Only Love Can Break Your Heart\" di Neil Young, \"Little Bit of Rain\" di Karen Dalton, \"Needle in the Hay\" di Elliott Smith e, infine, accompagnato da un coreografico video musicale, \"Lonely Girls\" di Lucinda Williams. Il 23 novembre 2018 ha pubblicato un triplo vinile \"Double Live &amp; Covers\" che, oltre a raccogliere queste sei cover, contiene anche i due suoi album \"Liberman Live\" ed \"Earlier Things Live\".\nIl 27 giugno 2019 Vanessa Carlton ha esordito a Broadway come protagonista del musical \"\" che l'ha vista impegnata tutta l'estate e che ha riscosso molto successo.\nIl 23 novembre 2019 Vanessa Carlton ha lanciato il suo nuovo singolo \"Future Pain\", insieme a un video musicale, a cui hanno fatto seguito altri due singoli \"The Only Way to Love\" e \"Miner's Canary\". Il 27 marzo 2020 \u00e8 uscito \"Love Is an Art\", il sesto album in studio.\nVita privata.\nNel giugno 2010 Vanessa Carlton, cantando al Nashville Pride, ha dichiarato di essere bisessuale. Sostenitrice dei diritti LGBT e contro la liberalizzazione delle armi, Carlton partecipa a diverse campagne per i diritti civili e a favore dell'ambiente. Il 27 dicembre 2013 Carlton convola a nozze con John McCauley III (dei Deer Tick). La cerimonia \u00e8 officiata da Stevie Nicks. Il 13 gennaio 2015 Vanessa Carlton, dopo una precedente gravidanza andata male, d\u00e0 alla luce la sua primogenita Sidney Aoibheann McCauley-Carlton. Attualmente vive a Nashville con la sua famiglia e i suoi due cani Lord Victor e Sinatra."}
{"id": "821738", "revid": "1610933", "url": "https://it.wikipedia.org/wiki?curid=821738", "title": "Gazzella di Cuvier", "text": ""}
{"id": "821741", "revid": "767487", "url": "https://it.wikipedia.org/wiki?curid=821741", "title": "Mikey Way", "text": "Fa parte dei My Chemical Romance con il fratello Gerard Way dal 2001 al 2013, anno dello scioglimento della band, e poi di nuovo dal 2019. Dal 2013 fa parte del gruppo Electric Century, formato con il cantante David Debiak.\nBiografia.\nMikey \u00e8 nato il 10 settembre 1980 a Summit, nel New Jersey, ma \u00e8 cresciuto nella cittadina di Belleville. Ha origini scozzesi da parte del padre e origini italiane da parte della madre ed \u00e8 il fratello minore di Gerard Way, futuro frontman dei My Chemical Romance.\nDopo pochi mesi trascorsi al college, lasci\u00f2 gli studi decidendo di dedicarsi alla musica. \nTuttavia, non riusciva a suonare la chitarra abbastanza bene per essere accettato ai provini di band a cui avrebbe desiderato unirsi. Prima che il gruppo si sciogliesse, fece un provino anche per i Pencey Prep, la band di Frank Iero, ma venne scartato. Riusc\u00ec invece ad ottenere un posto di lavoro per la Eyeball Records che sarebbe poi diventata la casa discografica produttrice del primo album dei My Chemical Romance.\nQuando Gerard Way decise di creare la band, Mikey si impegn\u00f2 ad imparare a suonare il basso in modo appropriato cos\u00ec da poter prendere il posto di bassista, ancora vuoto, del gruppo. \u00c8 lui l'ideatore del nome della band, che si rif\u00e0 al libro di Irvine Welsh \"Three Tales of Chemical Romance\".\nNel 2006, i MCR iniziarono a registrare il disco \"The Black Parade\" alla Paramour Mansion, ma Mikey ebbe una crisi depressiva a causa della quale dovette lasciare lo studio di registrazione. Dopo aver iniziato la terapia torn\u00f2 a registrare l'album col resto della band.\nNel 2007, in seguito al suo matrimonio, prese una pausa dal tour dell'album \"The Black Parade\"; durante questo periodo venne sostituito dal tecnico del suono Matt Cortez.\nIl 31 ottobre 2008 ha scritto un fumetto su Batman, incluso nella raccolta di Halloween della DC Comics.\nAllo scioglimento dei My Chemical Romance, avvenuto nel 2013, Mikey ha proseguito la sua carriera solista formando, insieme a Dave Debiak e Justin Siege, il gruppo Electric Century. Successivamente Siege ha lasciato la band, e Way e Debiak hanno pubblicato come duo il singolo \"I Lied\", uscito su iTunes nel febbraio 2014.\nVita privata.\nL'8 marzo 2007 ha sposato Alicia Simmons (anche lei bassista) a Las Vegas, ma la relazione \u00e8 finita nel 2013. Dal 2016 \u00e8 marito di Kristin Colby ed il 3 maggio 2017 \u00e8 nata la loro prima figlia Rowan Louise Way."}
{"id": "821744", "revid": "1610933", "url": "https://it.wikipedia.org/wiki?curid=821744", "title": "Gazzella della Regina di Saba", "text": ""}
{"id": "821747", "revid": "1305772", "url": "https://it.wikipedia.org/wiki?curid=821747", "title": "EUS", "text": ""}
{"id": "821749", "revid": "1610933", "url": "https://it.wikipedia.org/wiki?curid=821749", "title": "Gazzella araba", "text": ""}
{"id": "821753", "revid": "1573940", "url": "https://it.wikipedia.org/wiki?curid=821753", "title": "Maike Nollen", "text": "Ha vinto una medaglia d'oro nel K4\u00a0500\u00a0m alle Olimpiadi di Atene 2004."}
{"id": "821757", "revid": "2153076", "url": "https://it.wikipedia.org/wiki?curid=821757", "title": "Have a Nice Day (Roxette)", "text": "Have a Nice Day \u00e8 il sesto album in studio del duo pop svedese Roxette, pubblicato nel 1999.\nDescrizione.\n\"Have a Nice Day\" \u00e8 stato pubblicato affiancato da una nuova etichetta (\"Roxette Recordings\") e, rispetto ai precedenti album del duo svedese, presenta, per la prima volta, sonorit\u00e0 pi\u00f9 elettroniche e meno rock. Su un sito internet creato appositamente per la promozione dell'album \u00e8 stato possibile leggere i commenti su ogni canzone, lasciati da \"Marie\" e \"Per.\" \nSingoli.\nSono stati estratti quattro singoli: il primo singolo, \"Wish I Could Fly\", \u00e8 una ballad malinconica che anticipa l'uscita dell'album di qualche settimana; il secondo singolo \u00e8 anch'esso una ballad, \"Anyone\", mentre il terzo, \"Stars\", si distacca completamente dal sound pop-rock del passato, mostrando i Roxette in una veste pi\u00f9 \"dance oriented\", con sintetizzatori marcati e drum machine. Il cambiamento non verr\u00e0 accettato da alcuni fan, affezionati al vecchio sound, anche se nel 2012 verr\u00e0 inserita una versione pi\u00f9 rock nell'album Travelling. L'ultimo singolo \u00e8 \"Salvation\", che come i tre precedenti \u00e8 cantato da Marie.\nI video di \"Wish I Could Fly\" e \"Anyone\" sono stati girati da Jonas Akerlund, che in passato ha collaborato con i Roxette in diversi loro video. Il video di \"Anyone\" diviene oggetto di controversie, dovute a una scena in cui si vede Marie dirigersi verso il mare aperto, per poi venire soccorsa da un'ambulanza alla fine del video; per tale scena il video viene mandato da alcuni canali musicali soltanto in orari notturni, altri invece rifiutano la messa in onda. I successivi video di \"Stars\" e \"Salvation\" sono diretti da Anton Corbjin.\nEdizioni.\nNel 1999 \u00e8 stata pubblicata una versione speciale dell'album, per la Spagna e l'America Latina, con tre brani extra cantati e riadattati in spagnolo: \"Quisiera Volar (Wish I Could Fly)\", \"Alguien (Anyone)\" e \"Lo Siento (Salvation)\", i cui testi sono stati riadattati e tradotti da Luis G. Escolar, gi\u00e0 presente come autore nei testi tradotti in spagnolo nell'album raccolta del gruppo Baladas En Espa\u00f1ol.\nVersioni Demo.\nNel 2003 nel CD \"The Demo EP\", allegato alla guida discografica illustrata \"The Look for Roxette\" (Premium Publishing), \u00e8 stata pubblicata una versione demo, curata da Marie Fredriksson, di \"Waiting fo the Rain\".\nNel 2006, tra novembre e dicembre, a cadenza settimanale, subito dopo l'uscita dell'antologia Rox Box e del greatest hits Roxette 20 Hits!, il sito ufficiale del gruppo ha reso noti, per un periodo di tempo limitato, alcune versioni demo, tra cui quelle di \"Crush On You\" e \"Stars\".\nNel 2008 la riedizione dell'album \"The World According to Gessle\" presenta nel secondo CD (\"The \"Demos\" According to Gessle\") la versione demo di \"Beautiful Things\", curata da Per Gessle (\"Beautiful Things, Terrible Things\" - 7 April 1996). Esiste anche un'altra versione demo per \"Beautiful Things\", registrata invece da Marie Fredriksson, con un diverso arrangiamento, ma che non \u00e8 mai stata pubblicata ufficialmente.\nCrediti.\nWAITING FOR THE RAIN\nCRUSH ON YOU\nSTARS"}
{"id": "821763", "revid": "1305772", "url": "https://it.wikipedia.org/wiki?curid=821763", "title": "EVE", "text": ""}
{"id": "821768", "revid": "599013", "url": "https://it.wikipedia.org/wiki?curid=821768", "title": "Emilio de Villota", "text": "Carriera.\nGli esordi.\nDopo aver partecipato a gare di Turismo spagnole e nella serie \"Shellsport\" in Inghilterra, trov\u00f2 il primo volante di una Formula 1 nel 1976. Iscritto al Gran Premio di Spagna 1976 con una Brabham del team RAM, non riusc\u00ec a qualificarsi per la gara.\nLa stagione 1977.\nL'anno seguente riusc\u00ec, con l'appoggio di due sponsor nazionali (\"Iberia Airlines\" e \"Banco Iberico\"), a raccogliere un modesto budget di 16 milioni di pesete: acquist\u00f2 una vecchia McLaren M23 per due milioni, i motori Cosworth per 1,5 milioni ciascuno, i treni di gomme per 100.000 pesete (due treni per ogni week-end di gara) e mise in piedi una piccola organizzazione con solo tre meccanici, quindi si iscrisse a sette Gran Premi, anche se riusc\u00ec a qualificarsi solo due volte, ottenendo come massimo risultato il tredicesimo posto nel Gran Premio di Spagna.\nLa presenza sporadica In Formula 1 e la F. Aurora.\nNel 1978 riprov\u00f2 a qualificarsi, senza successo, al gran premio di casa, con una McLaren, iscritta dal \"Centro Aseguredor F1\": nelle prove fu protagonista di un incidente con James Hunt. Lo spagnolo terminato, dopo un testacoda, in mezzo alla pista venne centrato dal britannico, senza per\u00f2 conseguenze per i due piloti.\nNella stagione inizi\u00f2 anche la sua avventura nel campionato britannico di Formula Aurora, finendo terzo nella classifica finale. Nel 1979 acquist\u00f2 da H\u00e9ctor Rebaque una vecchia Lotus 78, per 5 milioni di pesete, confermando il terzo posto finale nel campionato. Per il campionato 1980 ottenne l'appoggio del \"Banco Occidental\" e torn\u00f2 a correre per la RAM che schierava una Williams FW07 con cui De Villota si aggiudic\u00f2 il titolo di Formula Aurora.\nCon la stessa vettura, e la stessa scuderia, fece anche una apparizione in Formula 1: sempre nel Gp di Spagna riusc\u00ec a qualificarsi 17\u00ba e si dovette ritirare al 34\u00ba giro per un incidente con i due battistrada nel momento del doppiaggio, ma la gara non venne considerata valida per il campionato in seguito alla defezione di alcuni team per via del protrarsi della Guerra FISA-FOCA.\nIl caso al GP di Spagna 1981.\nNel 1981 tent\u00f2 di partecipare nuovamente al Gran Premio nazionale, da affrontare con una Williams privata dell\"'\u00c9quipe Banco Occidental\". Il Patto della Concordia fissava in 30 il numero di vetture che potevano essere iscritte a un Gran Premio: 12 su richiesta della FISA e 18 della FOCA. La scuderia privata di de Villota non faceva parte di nessuno dei due schieramenti. De Villota allora venne avvicinato dalla Fittipaldi (la cui presenza al Gran Premio era per\u00f2 in dubbio, viste le difficolt\u00e0 economiche della scuderia brasiliana) e dall'Ensign. Quest'ultima per\u00f2, che aveva appiedato Marc Surer, e iscritto al suo posto Zunino, chiedeva un pagamento per poter correre, troppo oneroso per lo spagnolo. FISA e FOCA assicurarono comunque che, qualora una delle 30 vetture non si fosse presentata a correre, il suo posto sarebbe stato preso dallo spagnolo.\nAl gioved\u00ec sera della gara l'ATS non present\u00f2, per un ritardo del manager, il documento di licenza necessario per poter partecipare alla gara. Il \"Real Autom\u00f3vil Club de Espa\u00f1a\" (RACE) estromise la scuderia tedesca e al suo posto fece partecipare alla prove libere del venerd\u00ec la vettura di de Villota (che comp\u00ec un solo giro prima che il motore esplodesse). Alle 13 del venerd\u00ec la FISA inform\u00f2 il RACE che, qualora de Villota avesse partecipato alle qualifiche, il Gran Premio avrebbe violato il Patto della Concordia e non sarebbe stato considerato valido per il campionato mondiale. Gli organizzatori spagnoli decisero cos\u00ec di escludere de Villota e riammettere l'ATS.\nNel 1981 pass\u00f2 al Campionato Mondiale Endurance, in cui conquist\u00f2 due vittorie col compagno Guy Edwards alla guida di una Lola.\nIl rientro in F1 nel 1982.\nI buoni risultati nella Formula Aurora e nelle gare endurance gli permisero, nella stagione 1982, di ottenere la guida di una terza March. L'ultima volta in cui pi\u00f9 di due vetture di uno stesso costruttore affrontavano le qualifiche di un gran premio era stato il Gran Premio degli Stati Uniti d'America-Est 1980, con 4 Williams presenti, due ufficiali e due private, mentre l'ultima volta che una stessa scuderia aveva portato tre vetture era capitato al Gran Premio d'Italia 1980 al Team Lotus. La vettura era sostenuta dallo sponsor LBT, azienda produttrice di lubrificanti sintetici, ed era gommata Pirelli, come le altre due vetture della March, non dalla Avon, come inizialmente annunciato. Nelle prequalifiche del Gp di Monaco ebbe un incidente in cui distrusse la sua March, senza soffrire per\u00f2 conseguenze fisiche. Dal GP di Gran Bretagna, dopo 5 mancate qualificazioni, lo spagnolo abbandon\u00f2 l'impegno in Formula 1, per la scarsa competitivit\u00e0 della vettura March a sua disposizione, tanto che chiese i danni alla scuderia per violazione delle clausole contrattuali. La casa britannica prosegu\u00ec cos\u00ec a schierare solo due vetture.\nIn seguito corse con una Porsche 962 nell'endurance, ottenendo come miglior risultato un quarto posto alla 24 ore di Le Mans nel 1986, prima di abbandonare la carriera motoristica. Hai poi fondato una scuola di pilotaggio dove hanno iniziato a correre diversi piloti spagnoli tra cui il rallista Carlos Sainz Jr. e Fernando Alonso. I suoi due figli, Emilio Jr. e Mar\u00eda (deceduta nel 2013), sono entrambi piloti."}
{"id": "821770", "revid": "79227", "url": "https://it.wikipedia.org/wiki?curid=821770", "title": "Le supplici (Euripide)", "text": "Le supplici (, \"Hik\u00e9tides\") \u00e8 una tragedia di Euripide, rappresentata per la prima volta tra il 423 e il 421 a.C. Esiste una omonima tragedia di Eschilo, che per\u00f2 racconta un diverso episodio della mitologia greca.\nTrama.\nUn gruppo di donne di Argo si riunisce presso l'altare di Demetra ad Eleusi: sono le madri dei guerrieri argivi morti nel fallito assalto a Tebe (quello raccontato da Eschilo nei \"Sette contro Tebe\"), per supplicare gli ateniesi di aiutarle a dare degna sepoltura ai figli. I tebani, infatti, negano la restituzione dei cadaveri. Il re Teseo decide di aiutarle, sicch\u00e9 si rivolge all'araldo tebano, ingaggiando con lui un intenso dialogo nel quale il re difende i valori di democrazia, libert\u00e0, uguaglianza di Atene, contrapposti alla tirannide di Tebe.\nLa guerra tra le due \"poleis\" diventa cos\u00ec inevitabile, e si conclude con la vittoria di Atene e la conseguente restituzione dei cadaveri. Il re di Argo Adrasto, che accompagna le madri, si incarica di celebrare i caduti con un discorso. Durante il rito funebre, Evadne, moglie del caduto Capaneo, si getta da una roccia sul rogo dove veniva cremato il marito, in un atto di estrema dedizione coniugale. Alla fine appare \"ex machina\" la dea Atena, che fa giurare ad Adrasto eterna riconoscenza di Argo verso Atene, predicendo inoltre la prossima caduta di Tebe.\nCommento.\nIl patriottismo.\nLa maggior parte degli studiosi \u00e8 sicura che questa tragedia sia stata scritta poco dopo la sconfitta di Atene contro Sparta alla battaglia di Delio del 424 a.C., in piena guerra del Peloponneso. Ci\u00f2 significa che la tragedia stessa (come anche \"Gli Eraclidi\" dello stesso autore) aveva una funzione patriottica: ricordare agli ateniesi la propria grandezza nei confronti della rivale Sparta. Infatti, nel momento in cui il re Teseo confronta la democrazia ateniese con la tirannide tebana, concludendo che solo la democrazia pu\u00f2 garantire la libert\u00e0, appare evidente l'intenzione di Euripide di dimostrare la superiorit\u00e0 di Atene sull'oligarchia spartana. In ogni caso, il risalto che l'autore d\u00e0 alle esequie per i morti in guerra \u00e8 un chiaro indizio del sostanziale antimilitarismo di Euripide (evidente anche in altre tragedie quali \"Le Troiane\" e l\"Elena\").\nI difetti della democrazia.\nPer molti studiosi \u00e8 evidente l'analogia euripidea tra il mitico re Teseo e il contemporaneo Pericle, perlomeno nelle posizioni politiche a difesa della democrazia. D'altro canto, nel dialogo tra Teseo e l'araldo tebano, traspaiono anche le incertezze e i dubbi di Euripide a proposito del sistema di governo ateniese. Teseo infatti descrive il sistema democratico per come dovrebbe essere (lo Stato appartiene a tutti i cittadini, i quali hanno uguali diritti a prescindere dalla loro ricchezza), ma \u00e8 un sistema assai lontano da quello effettivamente vigente nella Atene di quegli anni, una citt\u00e0 in grosse difficolt\u00e0 militari e sociali. Quando l'araldo ribatte a Teseo, descrivendogli i difetti della democrazia (troppe persone che comandano significa essere sempre ondivaghi, difendendo gli interessi ora dell'uno, ora dell'altro), egli d\u00e0 un ritratto abbastanza fedele della situazione ateniese, al punto che parecchi autori ritengono che, stanco delle inefficienze della democrazia, Euripide in quegli anni stesse in realt\u00e0 assestandosi verso posizioni non democratiche."}
{"id": "821773", "revid": "1610933", "url": "https://it.wikipedia.org/wiki?curid=821773", "title": "Ibis crestato", "text": ""}
{"id": "821774", "revid": "1610933", "url": "https://it.wikipedia.org/wiki?curid=821774", "title": "Ibis giapponese", "text": ""}
{"id": "821779", "revid": "767487", "url": "https://it.wikipedia.org/wiki?curid=821779", "title": "Katrin Wagner", "text": "Ha vinto due titoli olimpici a e un altro ad . Inoltre nel suo palmar\u00e8s sono presenti numerosi podi mondiali."}
{"id": "821780", "revid": "1305772", "url": "https://it.wikipedia.org/wiki?curid=821780", "title": "EZE", "text": ""}
{"id": "821787", "revid": "1573940", "url": "https://it.wikipedia.org/wiki?curid=821787", "title": "Marcus Becker", "text": "Ha vinto una medaglia d'argento nel C2 slalom ad ."}
{"id": "821793", "revid": "48479", "url": "https://it.wikipedia.org/wiki?curid=821793", "title": "Neo Pagans", "text": ""}
{"id": "821795", "revid": "124123", "url": "https://it.wikipedia.org/wiki?curid=821795", "title": "Stefan Henze", "text": "Vinse la medaglia d'argento nel C2 slalom ad in coppia con Marcus Becker.\nDopo il ritiro divenne coach della nazionale tedesca di canoa. Mor\u00ec in seguito a un incidente stradale a Rio durante i Giochi della XXXI Olimpiade: vi era andato proprio per seguire i suoi atleti. "}
{"id": "821796", "revid": "1610933", "url": "https://it.wikipedia.org/wiki?curid=821796", "title": "Cefalofo di Ader", "text": ""}
{"id": "821807", "revid": "1610933", "url": "https://it.wikipedia.org/wiki?curid=821807", "title": "Cefalofo di Peters", "text": ""}
{"id": "821816", "revid": "1568601", "url": "https://it.wikipedia.org/wiki?curid=821816", "title": "Acrocoro Etiopico", "text": "L'Acrocoro Etiopico \u00e8 un insieme di montagne in Etiopia, Eritrea (i cui rilievi sono spesso indicati come Acrocoro Eritreo), e Somalia del Nord (Somaliland) nell'Africa nordorientale. L'Acrocoro Etiopico, le cui cime sono alte dai 1500\u00a0m ai 4550 metri, \u00e8 spesso chiamato \"Tetto d'Africa\" per l'ampia e alta area che occupa.\nL'acrocoro \u00e8 diviso nella porzione nordoccidentale e in quella sudorientale dalla Grande Rift Valley, che contiene numerosi laghi salati, come il Turkana. \nLa porzione nordoccidentale, che contiene le regioni di Tigr\u00e8 e Amhara, include i Monti Semien, in parte dichiarati area naturale protetta. Il monte pi\u00f9 alto, il Ras Dascian (4549\u00a0m), \u00e8 il pi\u00f9 alto d'Etiopia e il quarto d'Africa e la 23\u00aa montagna pi\u00f9 prominente al mondo. Il Lago Tana, da cui origina il Nilo azzurro, si trova nella porzione nordoccidentale vicino alla citt\u00e0 di Bahir Dar.\nLe vette pi\u00f9 alte della porzione sudorientale si trovano nella regione di Oromia in Etiopia. I Monti Bale, in cui si trovano i picchi pi\u00f9 elevati, sono anch'essi parco nazionale e sono alti quasi quanto i Semien. Le vette pi\u00f9 elevate sono Tullu Demtu (4.337\u00a0m s.l.m., uno dei primi dieci monti d'Etiopia per altezza) e il monte Batu (4.307\u00a0m s.l.m.)."}
{"id": "821819", "revid": "108567991", "url": "https://it.wikipedia.org/wiki?curid=821819", "title": "Force field", "text": "Nell'ambito della meccanica molecolare, un Force field si riferisce impropriamente sia alla forma funzionale ed al set di parametri utilizzati per esprimere l'energia potenziale di un sistema di particelle (solitamente, ma non necessariamente, atomi). Le funzioni del Force field ed i set di parametri sono derivati sia da dati sperimentali che da calcoli quantomeccanici ab initio di alto livello. Esistono varie tipologie di Force field: gli \"all-atom\" hanno parametri per ogni atomo costituente il sistema, mentre gli \"united-atom\" trattano gli atomi di idrogeno e quelli di carbonio appartenenti a gruppi metile e metilene come un singolo centro di interazione. Infine i Force field \"Coarse-grained\", spesso utilizzati nelle simulazioni per lunghi tempi di proteine, utilizzano rappresentazioni ancora pi\u00f9 astratte per poter aumentare l'efficienza computazionale.\nIn chimica e biologia computazionale il significato del termine \"Force field\" differisce da quello che ha in fisica. Infatti mentre in ambito chimico e biologico rappresenta una funzione potenziale, in fisica \u00e8 utilizzato per esprimere il gradiente negativo di un potenziale scalare."}
{"id": "821824", "revid": "287204", "url": "https://it.wikipedia.org/wiki?curid=821824", "title": "Massimo Siviero", "text": "Biografia.\nGiornalista come redattore de \"Il Mattino\" e come corrispondente de \"Il Messaggero\" da Napoli, autore di gialli e saggista. Laurea in sociologia e corso in lingua e civilt\u00e0 francese alla Sorbona di Parigi. Nato a Roma da genitori napoletani, vive a Napoli. Nel 1992 pubblica \"Il Diavolo Giallo\", il suo primo romanzo poliziesco con il quale vince il Festival in Noir di Viareggio. Fa la sua prima apparizione il personaggio del commissario capo Gabriele Abruzzese, il protagonista anche dei successivi romanzi.\nTematiche.\nLe trame dei suoi libri si svolgono in una societ\u00e0 corrotta e malata che vuole trasformare le vittime in carnefici e coprire i colpevoli con una complicit\u00e0 tutta borghese. Fa da sfondo alle storie, anche quando non \u00e8 protagonista, una criminalit\u00e0 organizzata che ha sempre avuto vita facile nella metropoli all'ombra del Vesuvio. Ha firmato diversi racconti. Napoli \u00e8 l'altra protagonista dei suoi noir. Ha cercato di conciliare la tecnica investigativa con la narrazione d'ambiente legata alla cronaca nera e alla malavita. Anche per questo i suoi romanzi rientrano nel panorama del noir mediterraneo. La finalit\u00e0 dichiarata dei suoi romanzi non \u00e8 quella di far evadere ma di invadere il lettore.\nLe indagini, nelle sue storie, privilegiano il fiuto e il metodo artigianale del protagonista Gabriele Abruzzese accanto alle procedure di medicina legale e di polizia scientifica tipiche del romanzo poliziesco.\nNel romanzo \"Caponapoli\", uscito nella collana del Giallo Mondadori, il protagonista \u00e8 il detective privato Joe Pazienza. Il personaggio principale di \"Scorciatoia per la morte\", pubblicato con Tullio Pironti Editore, \u00e8 il commissario della Squadra Omicidi Ercole Basile.\nI saggi.\nHa documentato che Napoli \u00e8 la patria storica del giallo italiano: nel 1851-1852 il napoletano Francesco Mastriani, con \"Il mio cadavere\", ha pubblicato a puntate il primo romanzo del genere in Italia. L'anno dopo \u00e8 uscito il libro con l'editore \"Rossi\" di Genova.\nHa anche scoperto che Giacomo Leopardi, oltre che appassionato di vulcanologia, scrisse due odi a sfondo giallo che decise di non pubblicare."}
{"id": "821826", "revid": "6066", "url": "https://it.wikipedia.org/wiki?curid=821826", "title": "Sfenoide", "text": ""}
{"id": "821830", "revid": "54354", "url": "https://it.wikipedia.org/wiki?curid=821830", "title": "Cingular Wireless", "text": ""}
{"id": "821831", "revid": "831312", "url": "https://it.wikipedia.org/wiki?curid=821831", "title": "Classifica a punti (Giro d'Italia)", "text": "La classifica a punti del Giro d'Italia \u00e8 una delle classifiche accessorie della corsa a tappe italiana, istituita nel 1966. Consiste in una graduatoria determinata dai piazzamenti dei corridori al traguardo. Il leader della classifica indossa la maglia ciclamino.\nStoria.\nNelle prime cinque edizioni della corsa (dal 1909 al 1913) il regolamento assegnava la vittoria finale con una classifica a punti. Solo a partire dal Giro d'Italia 1914 venne stilata sulla base dei tempi ottenuti da ciascun ciclista in ogni tappa.\nLa classifica a punti fu introdotta nel 1966 come \"Trofeo Dreher\", senza che vi fosse associata una maglia, per stimolare i ciclisti al successo di ogni singola tappa. Per le tre edizioni successive venne assegnata una maglia rossa, dal colore dello sponsor Dreher. Nell'edizione del 1970 fu introdotta la maglia ciclamino, dal colore dello sponsor Termozeta, che rimase il simbolo distintivo della classifica a punti per quattro decenni.\nNell'edizione 2010 la maglia rossa, utilizzata dal 1967 al 1969, sostitu\u00ec la ciclamino: la denominazione data ufficialmente alla maglia, marchiata Saint-Gobain, fu \"Maglia Rosso Passione\". Dal Giro d'Italia 2017, centesima edizione della corsa, il colore della maglia \u00e8 tornato ciclamino, su scelta del nuovo sponsor Segafredo Zanetti.\nRaramente il vincitore della classifica a punti e quello della classifica generale coincidono: nella storia del Giro l'accoppiata \u00e8 riuscita a Gianni Motta (1966), Eddy Merckx (1968 e 1973), Giuseppe Saronni (1979 e 1983), Gianni Bugno (1990), Tony Rominger (1995), Gilberto Simoni (2003), Danilo Di Luca (2007), Denis Men'\u0161ov (2009) e Michele Scarponi (2011). I plurivincitori della classifica a punti sono Giuseppe Saronni e Francesco Moser, entrambi con quattro vittorie.\nAnche il Tour de France e la Vuelta a Espa\u00f1a hanno una classifica a punti, con associata in entrambi i casi una maglia verde.\nRegolamento.\nLa maglia di leader della classifica a punti \u00e8 assegnata al termine di ogni tappa al corridore che ha accumulato il maggior numero di punti sul traguardo finale e in quelli volanti; questi ultimi, dal 1989 al 2005, valevano per la classifica intergiro.\nDal 2014, i punti assegnati al termine di ogni tappa variano in base alla difficolt\u00e0 altimetrica della tappa: una frazione adatta ai velocisti assegna molti pi\u00f9 punti rispetto a una adatta agli scalatori. Le tappe, escluse le cronosquadre che non assegnano punti, sono suddivise in 5 categorie (A, B, C, D, E)."}
{"id": "821833", "revid": "1573940", "url": "https://it.wikipedia.org/wiki?curid=821833", "title": "Stefan Pfannm\u00f6ller", "text": "Ha vinto una medaglia di bronzo nel C1 slalom alle Olimpiadi di Atene 2004."}
{"id": "821839", "revid": "508036", "url": "https://it.wikipedia.org/wiki?curid=821839", "title": "Geografia della Repubblica Ceca", "text": "La Repubblica Ceca presenta un paesaggio abbastanza variegato: la Boemia, nell'ovest del Paese, consiste in un bacino percorso dai fiumi Elba e Vltava, circondato per la maggior parte da basse montagne come i Sudeti, dove si trova anche il punto pi\u00f9 alto della nazione, il Sn\u011b\u017eka a 1.602 m. La Moravia, che costituisce la parte orientale della Repubblica Ceca, \u00e8 una regione collinosa, percorsa principalmente dal fiume Morava, ma comprende anche la sorgente dell'Oder. Le acque della Repubblica Ceca, che non ha sbocco sul mare, scorrono in tre differenti mari: il Mare del Nord, il Mar Baltico e il Mar Nero. La Repubblica Ceca possiede anche 30.000 m\u00b2 di zona extraterritoriale, denominata Moldauhafen, situata in mezzo ai porti di Amburgo, che fu concessa alla Cecoslovacchia con l'articolo 363 del Trattato di Versailles, per permettere al Paese (senza sbocco sul mare) di avere un luogo dove poter trasferire le merci di provenienza o di destinazione verso lo Stato. Questo territorio torner\u00e0 all'amministrazione della Germania nel 2028.\nPosizione:\nEuropa Centrale, a sud-est della Germania\nCoordinate geografiche:\nArea:\nItalia\"Totale:\"\n78.866 km\u00b2\n\"Terra:\"\n77.276 km\u00b2\n\"Acque:\"\n1.590 km\u00b2\nConfini:\n\"Totale:\"\n1.883 km\n\"Paesi confinanti:\"\nAustria 362 km, Germania 646 km, Polonia 658 km, Slovacchia 215 km\nCoste:\n0 km (senza sbocco sul mare)\nClima:\nContinentale temperato; estati calde, inverni freddi e nuvolosi.\nTerreno:\nLa Boemia ad ovest consiste di pianure e colline circondate da basse montagne, la Moravia ad est consiste di una zona collinare.\nAltitudini estreme:\n\"Punto pi\u00f9 basso:\"\nFiume Elba 115 m\n\"Punto pi\u00f9 alto:\"\nSn\u011b\u017eka 1.602 m\nRisorse naturali:\ncarbone, graffite, legname\nUso delle terre:\n\"Terre arabili:\"\n41%\n\"Raccolti permanenti:\"\n2%\n\"Pascoli permanenti:\"\n11%\n\"Foreste:\"\n34%\n\"Altro:\"\n12% (1993)\nTerre irrigate:\n240 km\u00b2 (1993)\nDisastri naturali:\nInondazioni"}
{"id": "821840", "revid": "32428", "url": "https://it.wikipedia.org/wiki?curid=821840", "title": "Arteriole", "text": ""}
{"id": "821841", "revid": "1610933", "url": "https://it.wikipedia.org/wiki?curid=821841", "title": "Cefalofo dalla schiena nera", "text": ""}
{"id": "821846", "revid": "339392", "url": "https://it.wikipedia.org/wiki?curid=821846", "title": "Cingular", "text": ""}
{"id": "821848", "revid": "7", "url": "https://it.wikipedia.org/wiki?curid=821848", "title": "Giovanni Battista Perasso", "text": ""}
{"id": "821851", "revid": "32428", "url": "https://it.wikipedia.org/wiki?curid=821851", "title": "Capillari", "text": ""}
{"id": "821854", "revid": "287204", "url": "https://it.wikipedia.org/wiki?curid=821854", "title": "Libyana", "text": "Libyana (Arabo: \u0644\u064a\u0628\u064a\u0627\u0646\u0627) fu fondata nel 2004 come societ\u00e0 privata dalla General Post and Telecommunication Company (GPTC). Ne era presidente Muhammad Gheddafi, il figlio maggiore dell'ex presidente libico Mu\u02bfammar Gheddafi. Libyana \u00e8 entrata nel mercato libico con servizi a basso costo per competere con la gi\u00e0 esistente Almadar Mobile, anch'essa in seguito acquisita da GPTC."}
{"id": "821856", "revid": "484362", "url": "https://it.wikipedia.org/wiki?curid=821856", "title": "Bernardo Accolti", "text": "Biografia.\nFiglio di Benedetto Accolti il Vecchio e di Laura di Carlo Federighi, e fratello del cardinale Pietro Accolti, nacque ad Arezzo e a Firenze pass\u00f2 la prima giovinezza, fino a trasferirsi a Roma verso il 1489, quando sembra aver scritto un carme latino attribuito a un \"Bernardus Maria Aretinus\". Del 1494 \u00e8 la commedia in cinque atti in ottave \"Virginia\" - il nome della figlia - composta a Firenze per il matrimonio di un Antonio Spannocchi e tratta dalla novella nona della terza giornata del \"Decameron\".\nFu esiliato due volte da Firenze: la prima volta nel 1494, per motivi oscuri, e la seconda nel 1497 per aver cercato di favorire il ritorno in citt\u00e0 di Piero de' Medici. Trasferitosi ancora a Roma, viaggi\u00f2 per le corti italiane, dove aveva successo per i suoi componimenti poetici e per il suo spirito intraprendente: a Urbino era assiduo corteggiatore della duchessa Elisabetta e sembra aver avuto una relazione con Lucrezia Borgia. Si conoscono sue poesie di encomio per i potenti del tempo, da Alessandro VI al duca Valentino, da Ludovico Sforza ad Alessandro Farnese.\nCompr\u00f2 per 5.000 ducati il ducato di Nepi nel 1520, che tuttavia perse nel 1534. Bernardo mor\u00ec a Roma alla fine del febbraio 1535, lasciando due figli naturali, Alfonso Maria e Virginia, e fu sepolto il 1\u00ba marzo.\nAccolti fu un poeta petrarchesco che cerc\u00f2 di innovare la lirica del suo tempo, esagerando per\u00f2 i toni retorici e la ricerca dell'effetto. Restano di lui 118 liriche.&lt;br&gt;\nSecondo Pasquale Adinolfi aveva preso dimora nei pressi della antica chiesa di Santa Maria in Transpontina e almeno dal 1515 ricopriva la carica di Foriere del Papa."}
{"id": "821862", "revid": "339392", "url": "https://it.wikipedia.org/wiki?curid=821862", "title": "Revolutionary United Front", "text": ""}
{"id": "821863", "revid": "1305772", "url": "https://it.wikipedia.org/wiki?curid=821863", "title": "RUF", "text": ""}
{"id": "821864", "revid": "1610933", "url": "https://it.wikipedia.org/wiki?curid=821864", "title": "Cefalofo di Harvey", "text": ""}
{"id": "821865", "revid": "533647", "url": "https://it.wikipedia.org/wiki?curid=821865", "title": "Francesco Fasola", "text": "Biografia.\nNasce a Maggiora, in provincia e diocesi di Novara, il 23 febbraio 1898, da una modesta famiglia di lavoratori dei campi; a causa della fragile situazione economica il padre \u00e8 costretto a lasciare la famiglia emigrando negli Stati Uniti d'America, dove rimane per circa dieci anni.\nFormazione e ministero sacerdotale.\nViene avviato dapprima al seminario dell'isola di San Giulio, nel lago d'Orta, e poi in quello di San Carlo in Arona, dove incontra, come padre spirituale, don Silvio Gallotti.\nIl 26 maggio 1921 il vescovo Giuseppe Gamba lo ordina diacono a Novara e il 26 giugno successivo presbitero, nella cappella privata dell'episcopio di Novara.\nDopo l'ordinazione \u00e8 destinato a Galliate, dove inizia a svolgere la sua attivit\u00e0 nell'ambito giovanile.\nNel 1927 si accentua in lui la disponibilit\u00e0 ad un lavoro nell'ambito della diocesi, cos\u00ec entra a far parte dell'associazione degli Oblati dei Santi Gaudenzio e Carlo, da poco costituita su iniziativa di don Gallotti, e vi emette la \"professione perpetua\" nel 1929. Il suo primo impegno \u00e8, per alcuni anni, quello di assistente diocesano di Azione Cattolica, e in tale periodo di intensa attivit\u00e0 incontra ragazzi che avrebbero avuto poi rilievo nella vita nazionale, tra i quali Oscar Luigi Scalfaro.\nNel 1942 \u00e8 nominato rettore del santuario di Varallo. Nel 1946 viene richiamato a Novara con l'ufficio di pro-vicario generale della diocesi stessa.\nMinistero episcopale.\nVescovo coadiutore di Agrigento.\nL'8 marzo 1954 papa Pio XII lo nomina vescovo coadiutore \"sedi datus\" di Agrigento e vescovo titolare di Vartana; il 2 maggio successivo riceve l'ordinazione episcopale, a Novara, dal vescovo Gilla Vincenzo Gremigni, coconsacranti gli arcivescovi Giovanni Battista Peruzzo e Guido Tonetti.\nEsercita il suo ministero pastorale nella diocesi di Agrigento per sette anni: compie due visite pastorali, promuove riunioni del clero e celebrazioni liturgiche in tutti i paesi della vasta diocesi, si adopera per la ricostruzione di edifici sacri, per il seminario diocesano e per il museo diocesano.\nVescovo di Caltagirone.\nL'11 novembre 1960 papa Giovanni XXIII lo nomina vescovo di Caltagirone; succede a Pietro Capizzi, ritiratosi e nominato arcivescovo titolare di Amorio. Il 21 gennaio 1961 prende possesso canonico della diocesi.\nA lui si devono tutte le pratiche relative all'erezione della nuova parrocchia della Sacra Famiglia, che vuole come ricordo del Concilio Vaticano II. Accoglie la salma di don Luigi Sturzo, perch\u00e9 sia tumulata nella chiesa del SS. Salvatore.\nArcivescovo metropolita di Messina.\nIl 25 giugno 1963 papa Paolo VI lo nomina 107\u00ba arcivescovo metropolita di Messina ed archimandrita del SS. Salvatore; succede ad Angelo Paino, ritiratosi e nominato arcivescovo titolare di Serre.\nAnche a Messina, come ad Agrigento, vuole esercitare, con una lettera, un'azione di stimolo sulle pubbliche autorit\u00e0 affinch\u00e9 maggiormente e pi\u00f9 efficacemente provvedano ai bisogni delle periferie. Cerca di arginare l'emorragia di vocazioni all'ordine sacro e i malesseri che alcune interpretazioni dei documenti conciliari provocavano in quegli anni presso taluni settori della comunit\u00e0 ecclesiale.\nRaggiungendo nel 1973 l'et\u00e0 di 75 anni, presenta al papa la richiesta di dimissioni dal governo pastorale della diocesi per raggiunti limiti di et\u00e0. Il 3 giugno 1977 papa Paolo VI accoglie la sua rinuncia; gli succede l'arcivescovo coadiutore Ignazio Cannav\u00f2, che, in occasione del solenne pontificale in onore della Madonna della Lettera, prende possesso dell'arcidiocesi. Il 16 luglio dello stesso anno lascia Messina, accompagnato e salutato al porto dal suo successore, al quale chiede la benedizione prima di congedarsi.\nTorna quindi al santuario del Sacro Monte di Varallo, di cui era stato rettore. A causa del peggiorarsi della propria salute \u00e8 costretto a trasferirsi a Novara, presso la Casa degli Oblati. Il 26 giugno 1988 celebra per l'ultima volta l'eucaristia in occasione del suo 67\u00ba anniversario di ordinazione presbiterale, e muore il 1\u00ba luglio 1988, all'et\u00e0 di 90 anni. Le sue spoglie riposano nella cattedrale di Messina.\nIl 31 marzo 2006 il suo successore Giovanni Marra apre la sua causa di beatificazione e canonizzazione. Per questo motivo gli spetta il titolo di Servo di Dio. Materiale documentale e testimonianze vengono raccolte dall'Associazione Amici del Servo di Dio Mons. Francesco Fasola che ha sede nella parrocchia di Sant'Antonio di Piazza Armerina.\nGenealogia episcopale.\nLa genealogia episcopale \u00e8:"}
{"id": "821868", "revid": "1320609", "url": "https://it.wikipedia.org/wiki?curid=821868", "title": "Volgarizzamento", "text": "Con il termine volgarizzamento (meno propriamente, con il termine volgarizzazione) si intendono le traduzioni e gli adattamenti in lingua volgare italiana di testi latini e francesi: i primi testi volgarizzati furono i romanzi cavallereschi e i testi classici, ma furono ben presto oggetto di traduzioni anche i testi sacri e devozionali, e il primo volgarizzamento a stampa fu appunto la traduzione della \"Bibbia\" di Nicol\u00f2 Malermi, pubblicata a Venezia da Vindelino da Spira nel 1471.\nNonostante molti di questi testi abbiano scarso valore letterario, il loro peso culturale \u00e8 fortissimo per il vasto successo che ebbero presso un pubblico composito, di varia estrazione sociale e culturale.\nTra i volgarizzamenti medievali sono degni di nota almeno quelli operati da Brunetto Latini (Cicerone), Bono Giamboni (Orosio, Vegezio, Innocenzo III), Bartolomeo da San Concordio (Sallustio), Andrea Lancia (Ovidio, Virgilio), Alberto della Piagentina (Boezio), Arrigo Simintendi (Ovidio) e Ciampolo di Meo degli Ugurgieri (\"Eneide\"), Filippo Ceffi (\"Heroides\").\nProbabilmente, anche il giovane Boccaccio fu autore di un volgarizzamento dello storico latino Livio, esperienza che contribu\u00ec non poco a formare la lingua e lo stile delle sue opere pi\u00f9 mature. N\u00e9 si devono trascurare i molti volgarizzamenti anonimi (\"Disciplina clericalis\" di Pietro Alfonsi, \"Formula vitae honestae\" di Martino di Bracara, \"Historia septem sapientium\", \"Fait des Romaines\", \"Epitoma rei militaris\", \"Pharsalia\", \"De consolatione philosophiae\", \"Legenda Aurea\").\nParticolare importanza va data ad Andrea da Grosseto, che tradusse i \"Trattati morali\" di Albertano da Brescia dal latino al volgare, nel 1268, con l'intenzione di creare un volgare nazionale, da lui definito \"italico\", comprensibile in tutta la penisola."}
{"id": "821872", "revid": "2074539", "url": "https://it.wikipedia.org/wiki?curid=821872", "title": "Jason Orange", "text": "Il cantante e ballerino ha annunciato nel mese di settembre 2014 il suo addio ai Take That, dicendo \"Sono orgoglioso di ci\u00f2 che abbiamo realizzato nel corso di questi anni, i migliori della mia vita, ma non voglio impegnarmi in un nuovo album\" e ringraziando i suoi fan \"stupendi e sempre fedeli\". La band ha definito il suo addio come \"una perdita enorme\". \nDopo la scuola Jason si specializza nella break dance, diventando un abile ballerino e coreografo. Durante la partecipazione al programma \"The Hit Man and Her\" conosce Howard Donald. In seguito i due incontreranno il manager Nigel Martin Smith che proporr\u00e0 loro di entrare nel gruppo dei Take That.\nNegli anni della band Jason rafforza le sue doti di ballerino e d\u00e0 vita a spettacolari coreografie per il gruppo.\nDopo lo scioglimento del gruppo, Jason parte per New York per seguire dei corsi di recitazione e nel 1998 debutta nello spettacolo \"Let's all go to the fair\" al London's Royal Court Theatre. Nel 1999 partecipa anche a dei programmi TV, come \"Killer Net\".\nJason decide poi di prendersi una pausa dal mondo dello spettacolo e si iscrive al college per studiare psicologia.\nNel 2006 si ritrova a partecipare in un documentario sui Take That e decide di partecipare insieme agli altri membri Gary Barlow, Mark Owen e Howard Donald alla reunion della band, che avviene prima per una serie di concerti durante l'estate dello stesso anno, e successivamente porta all'uscita del nuovo album \"Beautiful World\" del 2007, dove per la prima volta canta anche il brano \"Wooden Boat\". \nAnche nel successivo album \"The circus\" del 2009 Jason \u00e8 lead vocal nel brano \"How did it come to this\".\nNel 2011 \u00e8 nuovamente coinvolto nella reunion della band che coinvolge anche Robbie Williams, riportando la formazione dei Take That a quella originaria con tutti e cinque i membri del gruppo, consacrata dall'album \"Progress\".\nNel mese di settembre 2014, con un comunicato in cui esprime tutta la sua vicinanza agli amici e compagni della band, annuncia che non far\u00e0 pi\u00f9 parte del gruppo, e che si dedicher\u00e0 ad interessi estranei al mondo della musica e dello spettacolo, mentre Gary Barlow, Mark Owen ed Howard Donald proseguono nella loro carriera con i Take That e pubblicano il 1\u00ba dicembre 2014 il nuovo album \"III\"."}
{"id": "821873", "revid": "1728", "url": "https://it.wikipedia.org/wiki?curid=821873", "title": "Teatro Adriano (Roma)", "text": ""}
{"id": "821876", "revid": "1610933", "url": "https://it.wikipedia.org/wiki?curid=821876", "title": "Cefalofo di Jentink", "text": ""}
{"id": "821878", "revid": "1005847", "url": "https://it.wikipedia.org/wiki?curid=821878", "title": "Anton Rop", "text": "Fu eletto primo ministro nel 2002 e lasci\u00f2 la carica nel 2004. Fino al 2005 \u00e8 stato presidente della Democrazia Liberale di Slovenia (\"Liberalna Demokracija Slovenije\" - LDS), maggiore partito sloveno che govern\u00f2 il paese dal 1992 al 2004.\nRop nacque a Lubiana. Si laure\u00f2 alla Facolta di Economia di Lubiana nel 1984. Dal 1985 al 1992 fu assistente direttore dell'Istituto Sloveno per l'Analisi e lo Sviluppo Macroeconomico, dove guidava gruppi di lavoro per progetti di informatica fiscale e investimenti in infrastrutture economiche. Ha scritto numerosi articoli su investimenti e mercato. Cominci\u00f2 a lavorare nel campo della privatizzazione e nella stesura di leggi dal 1992.\nNel 1993 fu nominato Segretario di Stato al Ministero delle Relazioni Economiche, occupandosi di privatizzazioni e sviluppo regionale. Tra il 1996 e il 2000 ha ricoperto il ruolo di Ministro di Lavoro, Famiglia e Affari Sociali.\nDopo le elezioni all'Assemblea Nazionale alla fine del 2000 fu nominato Ministro delle Finanze. Ricopr\u00ec questa carica fino al 19 dicembre 2002, quando fu eletto Primo Ministro. Entr\u00f2 in conflitto con il presidente Janez Drnov\u0161ek, nonostante appartenessero allo stesso partito. Perse le elezioni dell'ottobre 2004 e lasci\u00f2 il posto di Primo Ministro il 3 dicembre 2004, quando fu eletto Janez Jan\u0161a.\nNel marzo del 2007 Rop abbandon\u00f2 la Democrazia Liberale di Slovenia, aderendo al gruppo parlamentario dei Socialdemocratici. "}
{"id": "821882", "revid": "110157", "url": "https://it.wikipedia.org/wiki?curid=821882", "title": "Giardino botanico delle Alpi Orientali", "text": "Il giardino botanico delle Alpi Orientali si trova sul versante settentrionale del monte Faverghera, nel settore orientale delle Prealpi bellunesi.\nTerritorio.\nCopre un'area di circa 6,25 ettari all'interno della riserva naturale Monte Faverghera, ad una altitudine tra i 1400 ed i 1600 m s.l.m.\nSpecie presenti.\n\"Physoplexis comosa\", \"Paederota lutea\", \"Paederota bonarota\", \"Moehringia glaucovirens\", \"Arenaria huteri\", \"Wulfenia carinthica\", \"Rhodothmanus chamaecistus\".\nAccessi.\nPer raggiungere l'orto botanico si hanno due possibilit\u00e0\n1) salire dal piazzale del Nevegal in seggiovia fino al rifugio \"Brigata Cadore\" (chiuso da qualche anno) e da l\u00ec scendere a piedi in una facile passeggiata per circa 10 minuti lungo un semplice sentiero.\n2) salire in auto fino al rifugio \"La Casera\", proseguendo per circa 20 minuti, su un facile sentiero panoramico da cui si ha una splendida vista sulla Valbelluna, sul lago di Santa Croce, sull'Alpago e sul Cansiglio."}
{"id": "821883", "revid": "363629", "url": "https://it.wikipedia.org/wiki?curid=821883", "title": "Madonna col Bambino e sei angeli", "text": ""}
{"id": "821885", "revid": "2175", "url": "https://it.wikipedia.org/wiki?curid=821885", "title": "E621", "text": ""}
{"id": "821891", "revid": "767487", "url": "https://it.wikipedia.org/wiki?curid=821891", "title": "Benedetto Accolti il Vecchio", "text": "Biografia.\nEra figlio di Michele degli Accolti da Pontenano, che nel 1414 era divenuto lettore di diritto all'Universit\u00e0 di Firenze e segretario della Repubblica, e di Margherita di Rosello Roselli.\nStudi\u00f2 diritto a Firenze e a Bologna, dove si laure\u00f2. Insegn\u00f2 diritto civile e canonico a Volterra nel 1435 e, dalla fine di quello stesso anno, nello Studio Fiorentino, dove rimase per tutta la vita. A Firenze spos\u00f2 Laura di Carlo Federighi, da cui ebbe otto figli, tra i quali il futuro cardinale Pietro e Bernardo, detto l\"'Unico Aretino\", poi duca di Nepi. Nel 1448 fu \u00absavio\u00bb e assessore dei Sindaci del rettore del Comune fiorentino.\nNel 1441 partecip\u00f2 al \u00abCertame coronario\u00bb, un concorso di poesia, e il 17 aprile 1458 succedette a Poggio Bracciolini come cancelliere della Repubblica fiorentina, incarico che resse fino alla morte.\nScrisse mediocri poesie in volgare e in latino. Fu autore del \"De bello a Christianis contra Barbaros gesto pro Christi sepulchro et Judaea recuperandis\", una storia in quattro libri della prima crociata dedicata a Piero de' Medici. L'opera fu pubblicata a Venezia nel 1532 e tradotta e volgarizzata, sempre a Venezia, nel 1543 (da essa Torquato Tasso trasse la trama della sua \"Gerusalemme liberata\"). Scrisse il \"Dialogus de praestantia virorum sui aevi ex bibliotheca illustrissimi ac eruditissimi viri Antonii Magliabequi\", dedicato a Cosimo de' Medici, in difesa dei contemporanei contro gli esaltatori dell'antichit\u00e0.\nSuo nipote \u00e8 l'omonimo cardinale Benedetto Accolti detto il Giovane."}
{"id": "821893", "revid": "109037119", "url": "https://it.wikipedia.org/wiki?curid=821893", "title": "Velocit\u00e0 di risposta", "text": "La velocit\u00e0 di risposta, o slew rate, \u00e8 una grandezza elettrica che indica la velocit\u00e0, espressa in volt per unit\u00e0 di tempo, con cui \u00e8 capace di reagire un dispositivo o circuito elettronico, sollecitato sul suo ingresso, da un impulso di tensione, il cui valore, da minimo a massimo, \u00e8 contenuto in un tempo brevissimo. Eccitazioni del genere idealmente darebbero luogo a segnali di uscita che variano troppo rapidamente per poter essere effettivamente riprodotti: infatti, qualunque apparato fisico \u00e8 in grado di erogare esclusivamente correnti finite, e non pu\u00f2 quindi far altro che limitarsi a generare variazioni di tensione che non eccedono una determinata quantit\u00e0, la velocit\u00e0 di risposta \"\u03c3\" appunto. Esso si esprime in volt su microsecondo.\nAmplificatore operazionale.\nSe un amplificatore operazionale viene sollecitato da un impulso, ad esempio da un'onda quadra, la corrente erogata dallo stadio differenziale saturer\u00e0 ad un valore finito, e la tensione di uscita varier\u00e0 linearmente con una pendenza finita pari a \u03c3: si veda a questo proposito la figura. Lo slew rate di un amplificatore operazionale \u00e8 definito come il massimo tasso di variazione della risposta su tutti i possibili segnali d'ingresso\ndove\n\u00e8 la tensione prodotta dall'amplificatore in funzione del tempo \"t\".\nDettagli tecnici.\nIl fatto che la corrente generata debba saturare \u00e8 legato alla struttura dello stadio differenziale. Esso presenta due nodi di ingresso che possono essere, ad esempio, i contatti di base di una coppia di transistori bipolari: quando la tensione di ingresso \u00e8 sufficientemente elevata, in pratica superiore ad una tensione di accensione \"4VT\", uno dei due entra in forte conduzione e interdice l'altro che rimane quindi a \"secco\". A quel punto, la corrente erogata dallo stadio di ingresso viene a coincidere con il massimo valore possibile \"I\" (legato all'alimentazione e ai meccanismi interni di regolazione), e viene iniettata nello stadio di guadagno. Dato che quest'ultimo viene normalmente compensato introducendo un condensatore \"C\" tra il nodo di ingresso e quello di uscita, gi\u00e0 a frequenze non troppo elevate quasi tutta la corrente proveniente dallo stadio precedente contribuisce a caricare la capacit\u00e0, dando cos\u00ec in risposta una rampa di tensione con pendenza pari allo slew rate\nl'ultima espressione \u00e8 valida se l'amplificazione dello stadio di guadagno \u00e8 molto maggiore rispetto all'unit\u00e0, e ha il vantaggio di far intervenire solo parametri accessibili: il prodotto guadagno banda \"PGB\" e la tensione \"4VT\", che dipende esclusivamente dalla temperatura. Essa permette inoltre di identificare nel prodotto guadagno banda l'unico termine sul quale si pu\u00f2 intervenire per migliorare lo slew rate.\nChiusura in retroazione.\nMentre un amplificatore compensato ad anello aperto si comporta come un integratore, ad anello chiuso la sua banda aumenta a dismisura. Questo non significa che lo slew rate viene eliminato: semplicemente, piuttosto che distorcere segnali intensi, agir\u00e0 su segnali che variano rapidamente. In ogni caso, il sistema non potr\u00e0 imprimere all'uscita uno \"slope\" che eccede \"\u03c3\"; al limite, potranno essere riprodotti fedelmente tutti i segnali che rientrano nei limiti imposti dallo slew rate. Prendiamo ad esempio in considerazione un amplificatore retroazionato in maniera tale da comportarsi come un inseguitore di tensione: dato che il dispositivo ad anello aperto si comporta essenzialmente come un integratore, ai morsetti di accesso dovr\u00e0 apparire una tensione proporzionale alla \"variazione\" del segnale di ingresso. Precisamente\nsi avr\u00e0 slew rate, e il segnale di uscita varier\u00e0 linearmente con pendenza pari a \"\u03c3\", quando questa quantit\u00e0 supera in modulo \"4VT\", cio\u00e8 quando l'ingresso varia pi\u00f9 rapidamente dello slew rate. In caso contrario, i limiti di dinamica sono rispettati e il segnale di input viene replicato in uscita senza distorsione.\nMisurazione.\nNel caso interessi misurare sperimentalmente lo slew rate di un dispositivo, si pu\u00f2 ricorrere ad un generatore di segnale \"onda quadra\" e ad un oscilloscopio; questi strumenti devono essere collegati rispettivamente ai morsetti di accesso e a quelli di prelievo. Il fronte di salita dell'onda quadra forzer\u00e0 il sistema ad andare in slew rate. Sull'oscilloscopio, che confronta l'ingresso con l'uscita, dovrebbe apparire la transizione di livello della sollecitazione e la rampa della risposta. Se non \u00e8 questo ci\u00f2 che si osserva, significa che l'eccitazione non \u00e8 sufficientemente veloce per osservare lo slew rate del circuito: in questo caso, \u00e8 necessario o aumentare l'intensit\u00e0 o ridurre il rise time dell'onda quadra. Una volta ottenuto un risultato soddisfacente, lo slew rate pu\u00f2 essere calcolata banalmente derivando la pendenza della rampa in uscita.\nProblematiche.\nLo slew rate \u00e8 fonte di distorsione non lineare in corrispondenza dei fronti ripidi dell'ingresso, dato che questi non possono essere riprodotti in uscita: il fenomeno \u00e8 particolarmente deleterio nelle applicazioni analogiche, ad esempio nel campo dell'alta fedelt\u00e0. Nelle apparecchiature digitali, i dispositivi affetti da slew rate introducono ritardi di propagazione e possono quindi dar luogo, se introdotti all'interno di reti sequenziali asincrone, ad alee."}
{"id": "821896", "revid": "116058220", "url": "https://it.wikipedia.org/wiki?curid=821896", "title": "Porta Furba", "text": "Porta Furba (arco di Sisto V) \u00e8 l'arco che si forma nell'incrocio tra l\u2019acquedotto Felice e la via Tuscolana, all'interno del quartiere Tuscolano a Roma.\nLa storia.\nL'opera fu realizzata sotto il pontificato di Sisto V (Felice Peretti) quando nel 1585, il papa volle intraprendere la costruzione di un nuovo acquedotto (acquedotto Felice) per ovviare ai problemi di approvvigionamento d'acqua che affliggevano Roma in quel periodo. La costruzione di Porta Furba volle comunque ricollegarsi stilisticamente alla scuola degli antichi architetti romani, che usavano creare arcate monumentali laddove gli acquedotti intersecavano il passaggio delle grandi vie consolari.\nL'origine del nome e toponimo di Porta Furba deriva da un'alterazione della parola \"formae\" termine che nel medioevo era usata per dare il nome agli acquedotti, cos\u00ec come sono infatti chiamati nella carta di Eufrosino della Volpaia del 1547.\nLo stile.\nL'arco \u00e8 rivestito in blocchi di peperino e tufo.\nLa chiave di volta, la linea dell'arco e le cornici delle iscrizioni sono in travertino.\nLe iscrizioni sono scolpite su marmo e celebrano la costruzione dell'acquedotto.\nLa fontana di Clemente XII.\nAccanto alla porta si trova la \"fontana di Clemente XII\". Inizialmente realizzata da papa Sisto V contemporaneamente all'acquedotto Felice, venne fatta restaurare ed ampliare nel 1733, forse ad opera di Luigi Vanvitelli, da Clemente XII per le pessime condizioni in cui versava. La fontana (anticamente chiamata \u201cfontana bella\u201d) ha l'aspetto di una \"mostra\", \u00e8 realizzata in travertino e poggia su una parete delimitata da lastre in marmo sormontata da una cornice ad arco; l'acqua (nei pochi periodi in cui la fontana non \u00e8 priva dell'alimentazione) fuoriesce da un mascherone alato e si versa in una conchiglia dalla quale cade in una grande vasca sopraelevata di cinque gradini sul livello stradale. In alto, al centro della cornice, \u00e8 posto lo stemma papale, sotto il quale c'\u00e8 un'iscrizione che si riferisce al restauro dell'acquedotto:\nCLEMENS PAPA XII\nFONTEM AQVAE FELICIS\nIAM DIV COLLAPSVM\nPVBLICAE RESTITVIT COMMODITATI\nFELICE PASSERINO C.A.C.\nET AQVARVM PRAESIDE\nANNO DOMINI MDCCXXXIIII\n\u00c8 presente anche lo stemma cardinalizio del citato mons. Felice Passerini, all'epoca presidente delle acque.\nUn successivo restauro risale al 1897, a cura del Comune di Roma."}
{"id": "821898", "revid": "1610933", "url": "https://it.wikipedia.org/wiki?curid=821898", "title": "Cefalofo a pancia bianca", "text": ""}
{"id": "821899", "revid": "1869172", "url": "https://it.wikipedia.org/wiki?curid=821899", "title": "Eudocia di Mosca", "text": "Biografia.\nFiglia di Dmitri Konstantinovi\u010d, Gran Principe di Suzdal' e Ni\u017enij Novgorod, spos\u00f2 nel 1366 il Gran Principe Dmitrij Donskoj. Tale matrimonio fu combinato di fatto in un'ottica di alleanza tra i principati norreni di Mosca e di Suzdal'. Nel 1382, rimase a Mosca, incinta e con il marito lontano, mentre le armate del Khan Tokhtamjsh si stavano avvicinando alla capitale. Dopo la nascita del figlio Andrej Dmitrievi\u010d, cerc\u00f2 di fuggire da Mosca ma fu imprigionata nel suo palazzo dai moscoviti, che le permisero di allontanarsi solo dopo lunghe negoziazioni.\nFervente cristiana, ebbe come consiglieri spirituali il Metropolita di Mosca Alessio I e Sergio di Radone\u017e, che fu anche padrino del suo primogenito. Durante la sua vita s'impegn\u00f2 nel commissionare la costruzione di luoghi sacri. Nel 1387 fond\u00f2 il Convento dell'assunzione nel Cremlino e nel 1393 la Chiesa della Nativit\u00e0 della Vergine (\u0426\u0435\u0440\u043a\u043e\u0432\u044c \u0420\u043e\u0436\u0434\u0435\u0441\u0442\u0432\u0430 \u0411\u043e\u0433\u043e\u0440\u043e\u0434\u0438\u0446\u044b), la cui ricorrenza si celebra il giorno esatto della vittoria di Dmitrij Donskoj contro i Tatari nella battaglia di Kulikovo. Sotto il suo patronato, nel 1395, fu poi dipinta la famosa icona dell'arcangelo Gabriele, che diverr\u00e0 in seguito l'icona patronale della Cattedrale dell'Arcangelo nel Cremlino.\nDopo la morte del marito, che si spense a soli 39 anni, Eudocia divenne nota per il proprio fervore religioso. I suoi agiografi narrano che portasse catene nascoste sotto il suo abito regale e che fosse stata dotata da Dio del dono della guarigione.\nNel 1397, dopo che ebbe finito di crescere i propri figli, Eudocia si trasfer\u00ec nel Monastero dell'Ascensione del Cremlino ove, alcuni anni dopo, prese i voti con il nome di Eufrosinia.\nMor\u00ec nel 1407. \u00c8 venerata come santa dalla Chiesa ortodossa russa, che la ricorda il 17 maggio e il 7 luglio.\nDiscendenza.\nEudocia diede al marito Demetrio di Russia 12 figli:"}
{"id": "821902", "revid": "1810027", "url": "https://it.wikipedia.org/wiki?curid=821902", "title": "Nanassino", "text": "Il nanassino \u00e8 un liquore a base di fico d'India tipico di Salerno, in particolare della costiera Amalfitana e del Cilento.\nDi colore giallo pi\u00f9 o meno intenso, a seconda del colore delle bucce utilizzate.\nStoricamente veniva preparato dalle famiglie benestanti per offrirlo in occasioni particolari e durante le festivit\u00e0.\nPreparazione.\nSi ottiene mettendo le bucce di fichi d\u2019india in infusione con alcool 95\u00b0 e con l'aggiunta successiva di uno sciroppo d'acqua e zucchero.\nI frutti migliori vengono raccolti maturi a fine agosto, inizio di settembre. Per un litro di alcool si utilizzano circa 10 frutti. In infusione si mette solo la buccia per un periodo di 10 giorni. In seguito si filtra l'infuso e si aggiunge lo sciroppo composto da pari quantit\u00e0 di acqua e di zucchero in quantit\u00e0 variabile a seconda del gusto che si vuole ottenere."}
{"id": "821904", "revid": "1305887", "url": "https://it.wikipedia.org/wiki?curid=821904", "title": "Sole Ardente", "text": "Sole Ardente (\"Sunfire\"), il cui vero nome \u00e8 Shiro Yoshida, \u00e8 un personaggio dei fumetti creato da Roy Thomas (testi) e Don Heck (disegni) nel 1970, pubblicato dalla Marvel Comics. La sua prima apparizione \u00e8 in \"X-Men\" (prima serie) n. 64.\nSole Ardente \u00e8 un mutante giapponese dotato di un carattere deciso e arrogante, capace di generare sfere di plasma incendiato e di volare. Non adatto al lavoro di squadra, Sole Ardente \u00e8 stato nelle file degli X-Men, ai quali per\u00f2 non \u00e8 molto legato.\nBiografia del personaggio.\nOrigini.\nLa madre di Shiro Yoshida e di sua sorella Leyu viene colpita dalle radiazioni della bomba nucleare caduta su Hiroshima, in Giappone. Come risultato i due fratelli possiedono gli stessi poteri mutanti. Tuttavia sembra che il gene mutante fosse gi\u00e0 nella famiglia dei due, dato che anche il loro parente Silver Samurai \u00e8 un mutante.\nLa madre di Shiro muore per il cancro da radiazioni quando lui \u00e8 un bambino e quindi, lui cresce odiando sempre pi\u00f9 gli Stati Uniti, nonostante l'influenza del padre diplomatico che appoggiava gli USA. Il bramoso Zio Tomo ispira Shiro ad assumere l'identit\u00e0 segreta di Sole Ardente e ad attaccare l'America con i suoi poteri. Poco tempo dopo si lancia all'attacco di Washington D.C., dove combatte contro gli X-Men. Tornato a casa scopre che Tomo aveva appena ucciso suo padre. Sconvolto dal gesto dello zio, lo elimina e si arrende alle autorit\u00e0.\nX-Men.\nMesi dopo, Xavier recluta Sole Ardente in una nuova squadra di X-Men per salvare gli abitanti di Krakoa, l'Isola Vivente in \"Giant Sized X-Men n. 1\". Shiro accompagna i giovani X-Men in questa missione, ma abbandona la squadra prima di essere ufficialmente dichiarato parte della squadra. Ci\u00f2 \u00e8 per lo pi\u00f9 una conseguenza del suo carattere arrogante e irrazionale.\nSole Ardente appare occasionalmente in vari fumetti della Marvel. In alcuni casi il suo temperamento lo ha portato a scontrarsi con personaggi come Iron Man, Rogue e Wolverine.\nNel 1998, la Marvel pubblica una miniserie intitolata \"Sole Ardente e i Sei Grandi Eroi\" riguardante un gruppo di supereroi arruolati dal governo giapponese e capitanati da Shiro stesso.\nSole Ardente incontra di nuovo gli X-Men quando viene rapito da Apocalisse, perch\u00e9 possiede il \"DNA Armonico\" che permette ad Apocalisse di acquisire il potere di modificare la realt\u00e0.\nIn seguito Sole ardente diventa membro della X-Corporation, un'organizzazione non governativa che tutela i diritti dei mutanti.\nRogue.\nTempo dopo si scopre che Sole Ardente lavora per la Confraternita dei mutanti malvagi assieme a Mystica e a Rogue. Si affianca a loro anche una ragazza chiamata Blindspot, che in quel periodo era alleata con la Confraternita e possedeva il potere di cancellare e ripristinare la memoria. I quattro vanno in missione per rubare i progetti riguardanti l'adamantio appartenenti a Lord Dark Wing, il pad. Mystica taglier\u00e0 in seguito i rapporti con Blindspot. Una volta terminato il suo lavoro per Magneto e la Confraternita cancella la memoria a tutti quelli che la conoscevano cos\u00ec che nessuno potesse ricordarsi di lei.\nIn seguito, Blindspot scopre che Lord Dark Wing vuole la morte dei quattro per avergli rubato i progetti. Pensando che i suoi compagni potevano essere in pericolo, senza ricordi riguardo alla missione, la ragazza ritorna in Giappone per cancellare i ricordi dello studioso riguardo al furto. Quando arriva l\u00ec scopre che sua figlia, Lady Deathstrike, lo aveva gi\u00e0 ucciso. Blindspot riesce tuttavia a cancellare le memorie della donna lo stesso.\nMa pi\u00f9 tardi Deathstrike, ormai pi\u00f9 macchina che donna, riesce a recuperare la sua memoria, come si fa con un Hard Drive. La donna robot cattura Blindspot e invia a Sole Ardente, a Rogue e a Mystica una foto che li ritrae assieme alla ragazza. Allora Rogue si reca a Tokyo per incontrare Sole Ardente, la cui reputazione era stata rovinata dalla foto; assieme scoprono perch\u00e9 erano ritratti in essa e chi era il responsabile di ci\u00f2.\nI due vanno da Lady Deathstrike che, nella violenta battaglia, taglia le gambe a Shiro, lasciandolo in condizioni critiche. Rogue si arrende alla donna, che la imprigiona assieme a Sole Ardente. Qui la mutante incontra Blindspot, che le ripristina la memoria e le spiega cosa stava succedendo.\nQuando Deathstrike scopre che i tre non erano direttamente responsabili del furto dell'adamantio, decide di ucciderli e distruggere ogni prova di ci\u00f2 che aveva fatto. Sole Ardente, molto debole, chiede a Rogue di assorbire i suoi poteri e di eliminare Lady Deathstrike. Rogue aveva perso da poco i poteri di Carol Danvers che le aveva assorbito, quindi esitava. Allora Blindspot la spinge sulla faccia di Shiro, provocando l'assorbimento dei poteri del ragazzo e probabilmente la sua morte. Con ci\u00f2, ora Rogue contiene dentro di s\u00e9 la personalit\u00e0 di Sole Ardente, come era successo per Ms. Marvel.\nSotto il controllo del ragazzo, Rogue attacca la donna robot e la ferisce gravemente. Gli X-Men arrivano in tempo per intervenire, ma Blindspot cancella tutti i ricordi dei suoi compagni mutanti nella mente della ragazza, facendo in modo che li vedesse come nemici. Dopo una breve lite, la memoria di Rogue viene ripristinata e comunica agli X-Men cos'era successo a Sunfire. Dopo essersi recati dove era tenuto il corpo del mutante, scoprono che non c'era pi\u00f9.\nCavaliere di Apocalisse.\nSole Ardente perde i poteri durante la Decimation ma probabilmente li recupera.\nIn \"X-Men\" n. 182, si scopre che Shiro era stato salvato da un misterioso gruppo di Ninja, e portato in un ospedale di Aspen. Dopo essersi svegliato dal coma in cui era caduto, il miglior specialista mondiale in protesi, Msanori Kazuya, si offre di curarlo. Prima che le ragioni del salvataggio venissero rivelate, Apocalisse si presenta a lui e gli offre una possibilit\u00e0 di vendetta e il recuperamento delle gambe e poteri, in cambio del servizio vuole che Sole Ardente si unisca a lui come uno dei Nuovi Cavalieri dell'Apocalisse.\nSole Ardente accetta ma, dopo essere stato messo in una prigione e dopo aver sentito le urla di Gazer (un altro Nuovo Cavaliere), tenta di scappare. Catturato da Apocalisse e dal suo collaboratore Ozymandias, viene trasformato nel Cavaliere della Fame. Quando il supercriminale lancia il suo attacco agli X-Men, con i suoi nuovi poteri Sole Ardente provoca un forte senso di debolezza e di fame nei presenti. Durante il combattimento, Havok lo abbatte e Rogue, avendolo riconosciuto, lo porta via subito. Dopo lo scontro viene curato nel Laboratorio Medico di Xavier da Emma Frost, che tenta di risvegliare la parte buona del suo animo. In seguito Apocalisse manda Guerra, ovvero Gazer, a recuperare Fame, ma Shiro si libera dal controllo mentale di Apocalisse e attacca il suo Cavaliere. Sole Ardente viene visto per l'ultima volta correre via con in spalla il corpo esanime di Gambit, un ex-X-Men diventato Cavaliere come lui.\nIn seguito Shiro e Remy si aggregano ai Marauders di Sinistro, e avranno uno scontro con Cable e altri X-Men.\nMessiah Complex.\nSole Ardente viene mandato assieme a Gambit e al resto dei Marauders in Alaska alla ricerca del primo bambino nato dopo la Decimation: l\u00ec si sono scontrati con i Purificatori, discepoli di William Stryker il cui scopo \u00e8 lo sterminio della razza mutante. Ciclope sospetta che i Marauders siano riusciti a recuperare il neonato. Shiro, successivamente, \u00e8 parte dello scontro con Alfiere a Muir Island per il destino del piccolo. Fugge con i rimanenti Marauders dopo che Xavier rimane ferito nella battaglia.\nVendicatore.\nQualche tempo dopo, viene trovato da Wolverine in un vicolo di Tokyo, dove vive come un barbone. Logan gli offre di unirsi alla Squadra Unione dei Vendicatori; inizialmente riluttante, Sole Ardente accetta dopo aver saputo che il Teschio Rosso si \u00e8 innestato le cellule cerebrali del defunto Xavier.\nAltre versioni.\nL'era di Apocalisse.\nDurante L'era di Apocalisse, il Giappone viene distrutto da Olocausto, uno dei Cavalieri di Apocalisse. Shiro, sopravvissuto al massacro, viene catturato e usato come cavia da Maximus (Morte) per i suoi esperimenti. I suoi poteri vengono spinti fino al limite, tanto da lasciarlo avvolto dalla fiamme permanentemente. Shiro viene salvato dagli X-Men e si unisce a loro con il nome Sole Ardente. Il mutante indossa una tuta per contenere i suoi poteri, altrimenti sarebbe costantemente incendiato. Infuriato per la distruzione della sua nazione Shiro prende parte alla squadra di Rogue che viene mandata a Chicago per sconfiggere Olocausto tornato all'attacco.\nHouse of M.\nNel crossover \"House of M\", Sole Ardente diventa Imperatore del Giappone. Sotto il suo comando, la nazione prospera e si sviluppa dallo stato di povert\u00e0 in cui era. Segretamente, Sole Ardente \u00e8 uno dei capi del Progetto: Genesi, un progetto messo in piedi dalla filiale giapponese della S.H.I.E.L.D. con lo scopo di aumentare le nascite di mutanti umani nel paese. Quando un gruppo di agenti SHIELD in addestramento, I Satiri, scoprono l'esistenza del Progetto mentre indagavano su un gruppo di terroristi, l'imperatore Sole Ardente dice loro che si trattava di un progetto per riciclare i rifiuti di cibo.\nParentele.\nSole Ardente \u00e8 il fratello di Leyu Yoshida, ovvero la supereroina Pira Ardente, che possiede gli stessi poteri sul fuoco della famiglia. Inoltre \u00e8 anche il cugino di Silver Samurai e della sua sorellastra Mariko Yoshida, una delle ultime fidanzate di Wolverine.\nPoteri e abilit\u00e0.\nSole Ardente \u00e8 in grado di assorbire le radiazioni solari e di convertirle in energia plasma che va a fuoco a contatto con l'ossigeno. Pu\u00f2 utilizzare il suo potere attraverso le mani, creando: sfere di calore, radiazioni mortali, onde d'urto esplosive o semplici fiammate. Sole Ardente pu\u00f2 vedere il calore emesso dagli esseri viventi, grazie alla sua vista a infrarossi. Grazie ai suoi poteri, Shiro \u00e8 immune al calore estremo e alle radiazioni solari.\nDopo la sua trasformazione in Fame, il Cavaliere di Apocalisse, Sole Ardente acquisisce l'abilit\u00e0 di creare flash di luce che colpiscono la sezione del cervello che controlla la fame, provocando in ogni persona che \u00e8 soggetto ai flash un forte senso di debolezza e fame.\nSole Ardente \u00e8 molto esperto nelle arti marziali, in particolar modo nella scherma giapponese."}
{"id": "821905", "revid": "550205", "url": "https://it.wikipedia.org/wiki?curid=821905", "title": "Moto Guzzi V7 Special", "text": "La Moto Guzzi V7 Special nasce nel 1969 come evoluzione della V7, modificata stilisticamente ma soprattutto aumentata nella cilindrata da 700cm\u00b3 a 750\u00a0cm\u00b3.\nNonostante fosse sostanzialmente una V7 migliorata, la nuova versione, battezzata V7 Special, apparve come una moto completamente nuova, grazie anche ad un'azzeccata verniciatura bianco/nera con filetti rossi e con zone cromate sul serbatoio, molto elegante e di efficace impatto estetico. L'aumento della potenza fu richiesto in modo particolare dagli importatori americani dove l'interesse per la V7 stava crescendo, negli Stati Uniti venne commercializzata con il nome di V7 Ambassador con differenti colorazioni e la leva del cambio spostata a sinistra.\nIl motore.\nIl motore della V7 Special \u00e8 un bicilindrico a V longitudinale di 90\u00b0, gli scoppi sono alternativamente distanziati di 270\u00b0 e di 450\u00b0, il carter, i cilindri e le teste sono in lega leggera. L'albero motore \u00e8 in un solo pezzo d'acciaio con bronzine, ha un unico bottone di manovella sul quale lavorano le bielle dei due cilindri anche queste con bronzine. Le bielle sono in acciaio con sezione a doppio T. I pistoni sono in lega leggera con cupola molto pronunciata e tre segmenti di tenuta ed un anello raschiaolio.\nLa distribuzione \u00e8 con un unico albero a camme al centro del V comandato da una coppia di ingranaggi elicoidali, le valvole vengono azionate con punterie a bicchiere, aste e bilancieri, hanno diametro di 41mm per l'aspirazione e 36 per lo scarico ed inclinate di 70\u00b0 tra loro.\nL'alimentazione \u00e8 data da due carburatori Dell'Orto VHB 29 CS/CD da 29mm.\nL'accensione \u00e8 a spinterogeno con anticipo automatico e distributore a spazzola rotante.\nLa lubrificazione \u00e8 ad olio nel carter con pompa ad ingranaggi, questa crea una pressione \u00e8 di 4 Atm regolata da valvola automatica. Il circuito porta il lubrificante ai supporti di banco, da qui, attraverso canalizzazioni nell'albero motore, al bottone di manovella e all'albero a camme, attraverso tubazioni esterne l'olio arriva ai bilancieri.\nLa frizione \u00e8 a secco con due dischi, compresa all'interno del volano motore.\nIl cambio \u00e8 in cascata con ingranaggi sempre in presa con ingranaggi ad innesti frontali, riceve la rotazione dall'albero della frizione con parastrappi a molla elicoidale.\nL'albero di trasmissione \u00e8 all'interno del braccio destro del forcellone oscillante, con doppio giunto cardanico montato sul cuscinetto del braccio oscillante e coppia conica finale con dentatura elicoidale \"Gleason\".\nLa produzione cess\u00f2 nel 1972 con il lancio della 850 GT, direttamente derivata dalla V7 Special ma con cilindrata portata ad 850\u00a0cm\u00b3 e cambio a cinque rapporti."}
{"id": "821908", "revid": "124292768", "url": "https://it.wikipedia.org/wiki?curid=821908", "title": "Meiospora", "text": "Con il termine di meiospora si indica una qualsiasi spora prodotta per meiosi di una cellula diploide (\"cellula madre\" della spora). Le meiospore sono importantissime nella riproduzione delle piante. In queste sono prodotte dallo sporofito e danno origine ai gametofiti.\nNelle piante inferiori, le meiospore sono contenute negli sporangi di solito portati all'apice o all'ascella di ramificazioni.&lt;br&gt;\nNel caso delle piante superiori, i gametofiti che si originano sono il polline e gli ovuli."}
{"id": "821914", "revid": "112005689", "url": "https://it.wikipedia.org/wiki?curid=821914", "title": "Le piccole volpi", "text": "Le piccole volpi \u00e8 un dramma teatrale di Lillian Hellman, rappresentato a Broadway nel 1939, interpretato da Tallulah Bankhead.\nProduttore e regista della commedia fu Herman Shumlin. Lo spettacolo and\u00f2 in scena il 15 febbraio 1939 al National Theatre di Broadway, chiudendo dopo 410 recite il 3 febbraio 1940.\nTrama.\nPrimavera 1900. La gelida Regina Hubbard, che appartiene a una famiglia di avidi e ipocriti imprenditori dell'Alabama, specula su un losco affare combinato con i fratelli, lascia morire il marito senza prestargli soccorso e si aliena l'amore dell'unica figlia.\nPrima rappresentazione italiana.\nLa prima rappresentazione italiana - che era anche la prima europea - \u00e8 stata il 5 dicembre 1941 al Teatro Carignano di Torino con la Compagnia delle Arti diretta da Anton Giulio Bragaglia, interpretata da Lola Braccini, Dino Di Luca, Angelo Calabrese, Giovanni Dolfini, Ada Cannav\u00f2, Itala Martini, Anita Giarotti."}
{"id": "821916", "revid": "287204", "url": "https://it.wikipedia.org/wiki?curid=821916", "title": "Wilhelm Furtwangler", "text": ""}
{"id": "821918", "revid": "74801", "url": "https://it.wikipedia.org/wiki?curid=821918", "title": "Gislaved (comune)", "text": "Gislaved \u00e8 un comune svedese di abitanti, situato nella contea di J\u00f6nk\u00f6ping. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "821919", "revid": "287204", "url": "https://it.wikipedia.org/wiki?curid=821919", "title": "Toronto Huskies", "text": "I Toronto Huskies furono una squadra di pallacanestro della BAA (precursore della odierna NBA) durante la stagione 1946-47 con sede a Toronto in Canada. Concluse con 22 vittorie e 38 sconfitte la sua unica stagione prima di sciogliersi ufficialmente nell'estate del 1947.\nStoria della franchigia.\nGli Huskies vennero fondati nella stagione inaugurale della BAA del 1946-47. Il 1\u00ba novembre del 1946 ospitarono la prima gara della storia della lega (che la NBA ora considera come la sua prima partita) perdendo per 68-66 contro i New York Knicks davanti ad una folla di 7.090 persone. In quella notte chiunque fosse stato pi\u00f9 alto di George Nostrand (il pi\u00f9 alto degli Huskies) avrebbe avuto l'ingresso omaggio. Ben presto gli spettatori diminuorono e il \"Toronto Star\" pubblic\u00f2 un articolo dove le perdite finanziarie dei due proprietari Cradock e Shannon furono stimate a 100.000 dollari in una sola stagione.\nIl miglior marcatore della squadra fu Mike McCarron con 649 punti in 60 partite. Solo lui e Fitzgerald apparirono in tutte le partite. Nessuno dei quattro allenatori che si alternarono alla guida della squadra (Ed Sadowski, Lew Hayman, Dick Fitzgerald e Red Rolfe) allen\u00f2 mai nessun'altra squadra nelle seguenti stagioni BAA/NBA e solo 5 giocatori (Sadowski, Nostrand, Leo Mogus, Kleggie Hermsen e Dick Schulz) sui 20 degli Huskies giocarono 10 o pi\u00f9 partite in altre squadre."}
{"id": "821920", "revid": "767487", "url": "https://it.wikipedia.org/wiki?curid=821920", "title": "Come rubare un milione di dollari e vivere felici", "text": "Come rubare un milione di dollari e vivere felici (\"How to Steal a Million\") \u00e8 un film statunitense del 1966, diretto da William Wyler, con Audrey Hepburn, Peter O'Toole e Eli Wallach.\nTrama.\nCharles Bonnet \u00e8 considerato uno stimato collezionista d'arte, mentre, in realt\u00e0, \u00e8 un falsario. Bonnet presta ad un prestigioso museo di Parigi la sua Venere di Cellini, stimata un milione di dollari, che per\u00f2 \u00e8 un falso. Ben presto scopre che i critici del museo devono fare un controllo per verificare se la statua sia o meno vera.\nMentre Bonnet e la figlia Nicole cercano di trovare una soluzione, quest'ultima una notte scopre un uomo in casa sua, Simon, che la ragazza prende per un ladro. Non potendolo denunciare, a causa del lavoro del padre, lo accompagna a casa e gli chiede di aiutarla a rubare la falsa statua dal museo. Ad ingarbugliare ulteriormente la situazione c'\u00e8 il fatto che Simon non \u00e8 un ladro, ma un detective che indaga proprio sul padre di Nicole. Essendosi innamorato della ragazza, il poliziotto non le dice nulla e si fa passare per un ladro, decidendo di aiutarla a rubare la falsa statua da un milione di dollari."}
{"id": "821925", "revid": "48344", "url": "https://it.wikipedia.org/wiki?curid=821925", "title": "Supplici", "text": ""}
{"id": "821928", "revid": "48344", "url": "https://it.wikipedia.org/wiki?curid=821928", "title": "Supplici (Euripide)", "text": ""}
{"id": "821931", "revid": "118184387", "url": "https://it.wikipedia.org/wiki?curid=821931", "title": "Randy Piper", "text": "Abbandon\u00f2 il gruppo nel 1985 dopo aver prodotto con esso due dischi, l'omonimo \"W.A.S.P.\" e \"The Last Command\", sostenendo di sentirsi in un ruolo marginale rispetto a Chris Holmes.\nAbbandonata la band si prese un periodo di pausa musicale e poi fond\u00f2 un suo gruppo, gli Animal, con gli ex W.A.S.P. Chris Holmes, con cui aveva in precedenza fatto pace, e Tony Richards. Il loro album di debutto fu intitolato \"900lb Steam\"."}
{"id": "821935", "revid": "124253513", "url": "https://it.wikipedia.org/wiki?curid=821935", "title": "Atti osceni", "text": "Nella sua formulazione originaria l'art. 527 del codice penale italiano puniva con la reclusione da tre mesi a tre anni la condotta di chi \"in luogo pubblico o aperto o esposto al pubblico, compie atti osceni\" (1\u00b0 comma). La pena era aumentata da un terzo alla met\u00e0 \"se il fatto \u00e8 commesso all'interno o nelle immediate vicinanze di luoghi abitualmente frequentati da minori e se da ci\u00f2 deriva il pericolo che essi vi assistano\" (2\u00b0 comma).\nIl primo comma dell'articolo \u00e8 stato depenalizzato dal governo Renzi, che ha emanato il d. lgs. n. 8 del 15/01/2016: pertanto il compiere atti osceni in luogo pubblico non \u00e8 pi\u00f9 una fattispecie penalmente rilevante ma costituisce un semplice illecito amministrativo, punito con una sanzione amministrativa pecuniaria da 5.000 a 30.000 \u20ac. \nLa depenalizzazione non \u00e8 stata invece estesa alla fattispecie prevista dal secondo comma dell'art. 527, alla quale si applica ora la pena della reclusione da quattro mesi a quattro anni e mezzo. Inoltre, ai sensi dell'art. 36, comma 1, della legge 104/1992, se la persona offesa dal reato \u00e8 affetta da minorazione psichica, fisica o sensoriale, la pena \u00e8 aumentata da un terzo alla met\u00e0.\nL'ipotesi colposa.\nL'art. 527 del codice penale prevedeva anche la versione colposa del reato; la fattispecie \u00e8 stata per\u00f2 depenalizzata dal D.Lgs. 30-12-1999, n. 507che ha abolito l'originaria pena (\"multa da lire sessantamila a seicentomila\") a favore di una sanzione amministrativa pecuniaria . Pertanto l'attuale terzo comma dell'art. 527 stabilisce che \u00abse il fatto avviene per colpa, si applica la sanzione amministrativa pecuniaria da lire centomila a seicentomila\", somma che convertita in euro ai sensi dell'art. 51 del d.lgs. 13/1998 corrisponde a una sanzione \"da euro cinquantuno a euro trecentonove\u00bb.\nDefinizione di atto osceno.\nLa definizione di \"atto osceno\" \u00e8 contenuta nell'art. 529 del codice penale, secondo il quale: \"Agli effetti della legge penale, si considerano osceni gli atti e gli oggetti che, secondo il comune sentimento, offendono il pudore\". Un aiuto all'interpretazione viene dalla corretta comprensione del termine \"pudore, \"che va qualificato pi\u00f9 precisamente come \"pudore sessuale\", inteso come il sentimento di verecondia che viene offeso da fatti e manifestazioni contrarie alle regole etico-sociali attinenti alla sfera sessuale. In questo senso il pudore si distingue dalla \"pubblica decenza\", la quale \u00e8 intesa in senso generico e non fa riferimento alla sfera sessuale. Secondo la giurisprudenza \u00e8 atto osceno qualsiasi manifestazione di concupiscenza, sensualit\u00e0, inverecondia sessuale, compiuta su altri o su se stesso, che offende cos\u00ec intensamente il sentimento della morale sessuale e il pudore da destare, in chi possa assistervi, disgusto e repulsione. Con una norma del genere il legislatore opera, di fatto, un rinvio a norme sociali extragiuridiche (c.d. elementi normativi della fattispecie penale), per loro natura mutevoli da persona a persona e nel tempo; al riguardo, il legislatore precisa che l'offesa al pudore dev'essere avvertita \"secondo il \"comune\" sentimento\", espressione anche questa piuttosto vaga, intesa da dottrina e giurisprudenza nel senso che il parametro per valutare l'oscenit\u00e0 dev'essere ci\u00f2 che avverte l'uomo medio, non chi \u00e8 particolarmente pudico n\u00e9 chi \u00e8 particolarmente impudico.\nPresupposto del luogo pubblico.\nAffinch\u00e9 sussista l'illecito amministrativo, l'atto, oltre che osceno, deve essere commesso in un \"luogo pubblico\", al quale cio\u00e8 chiunque pu\u00f2 accedere senza limitazioni di sorta (strade, piazze, giardini pubblici, ecc.), in un \"luogo aperto al pubblico\", al quale cio\u00e8 chiunque pu\u00f2 accedere a determinate condizioni, o quantomeno in un \"luogo esposto al pubblico\", che cio\u00e8 pu\u00f2 essere visto da un numero indeterminato di persone sebbene non possano accedervi (si pensi all'abitacolo di un'automobile, visibile dai finestrini, o all'interno di un'abitazione, visibile dalle finestre).\nRiguardo alla residua ipotesi di reato prevista dal secondo comma dell'art. 527, la Corte di Cassazione ha precisato che per \u201cluogo abitualmente frequentato da minori\u201d non si intende un sito semplicemente aperto o esposto al pubblico dove si possa trovare un minore, bens\u00ec un luogo nel quale, sulla base di una attendibile valutazione statistica, la presenza di pi\u00f9 soggetti minori di et\u00e0 ha carattere elettivo e sistematico (Cass. pen. Sez. 3 -, Sentenza n. 26080 del 22/07/2020). Ad esempio, \u00e8 stato ritenuto che non costituisca reato il masturbarsi davanti a terzi su un vagone ferroviario perch\u00e9 l\u2019interno di un vagone ferroviario in movimento per l\u2019ordinario servizio viaggiatori non pu\u00f2 essere ritenuto un luogo abitualmente frequentato da minori (Cass. pen. Sez. 3, Sentenza n. 24108 del 21/7/2016).\nProblemi applicativi.\nNonostante i tentativi della giurisprudenza e dottrina di delineare in modo preciso i contorni del reato, le norme che lo prevedono hanno sempre sollevato notevoli incertezze interpretative e applicative, sia per la valutazione del sentimento di pudore sessuale, sia per la valutazione delle caratteristiche del luogo pubblico in cui gli atti osceni vengono a verificarsi. D'altra parte, alla marcata variabilit\u00e0 da persona a persona si aggiunge un'altrettanto marcata variabilit\u00e0 secondo il luogo, l'ambiente sociale e, soprattutto, il tempo.\nCi\u00f2 considerato, \u00e8 comunque certa la perdurante valutazione, nel novero della presente fattispecie, delle espressioni della sessualit\u00e0 portate in pubblico alla presenza o alla vista di altre persone."}
{"id": "821936", "revid": "339392", "url": "https://it.wikipedia.org/wiki?curid=821936", "title": "Combava", "text": ""}
{"id": "821938", "revid": "79457", "url": "https://it.wikipedia.org/wiki?curid=821938", "title": "Cona (architettura)", "text": ""}
{"id": "821939", "revid": "1005847", "url": "https://it.wikipedia.org/wiki?curid=821939", "title": "Governatorati del Bahrain", "text": ""}
{"id": "821940", "revid": "729019", "url": "https://it.wikipedia.org/wiki?curid=821940", "title": "Battaglia di Zenta", "text": "La battaglia di Zenta (11 settembre 1697) fu combattuta nell'ambito della guerra ottomano-austriaca 1683 \u2013 1699 cui pose praticamente fine dando origine alla Pace di Carlowitz. I contendenti furono l'esercito imperiale, comandato dal principe Eugenio di Savoia, e quello ottomano, comandato dal sultano Mustafa II.\nLa situazione prima della battaglia.\nL'Impero ottomano aveva iniziato le ostilit\u00e0 contro l'impero asburgico un anno dopo la scadenza del trattato di pace di Eisenburg. Il sultano Mehmed IV aveva affidato la guida dell'esercito turco ad un nuovo comandante in capo Kara Mustafa che cerc\u00f2 per la seconda volta (dopo l'assedio di Vienna del 1529), di occupare Vienna e quindi trovarsi cos\u00ec spalancata la porta dell'Europa centrale, iniziando cos\u00ec una nuova guerra con l'impero asburgico. Dopo la sconfitta dei Turchi nel secondo tentativo di assedio della citt\u00e0 di Vienna (1683) e la successiva offensiva austriaca che aveva portato alla conquista da parte dell'Austria di Budapest nel periodo 1684-1685, alla vittoria di Moh\u00e1cs nel 1687 ed alla conquista di Belgrado nel 1688, la guerra di successione del Palatinato consent\u00ec ai Turchi di riconquistare Belgrado, citt\u00e0 dalla quale l'esercito ottomano al comando dello stesso Mustafa II, forte di circa uomini, si mosse nuovamente verso Vienna.\nSi trattava di un'armata poderosa, in cui campeggiava il temibilissimo corpo dei Giannizzeri e la cavalleria \"Spahi\", oltre naturalmente ad un cospicuo numero di pezzi di artiglieria. Il comando dell'armata austriaca dell'Ungheria, dopo essere stato a lungo nelle mani del margravio Luigi Guglielmo di Baden Baden, era stato appena assegnato al principe elettore di Sassonia, Federico Augusto I, quando questi fu chiamato sul trono polacco, cosicch\u00e9 il comando fu affidato, ai primi di luglio del 1697, al neo Feldmaresciallo Eugenio di Savoia. Su quest'ultimo espresse parere favorevole anche l'allora presidente del Consiglio Aulico, conte Ernst R\u00fcdiger von Starhemberg, famoso ed autorevole per aver difeso Vienna durante l'assedio turco.\nLa situazione dell'armata era pessima: essa era composta prevalentemente da mercenari, molti dei quali arruolati contro la loro volont\u00e0 o addirittura scelti fra delinquenti comuni. Inoltre, le paghe previste erano in cronico ritardo di mesi e mesi e quindi l'entusiasmo o lo spirito di obbedienza e sacrificio erano ridotti al lumicino. Dell'organico previsto per l'armata (ottantamila uomini), erano disponibili solo poco pi\u00f9 di trentamila; la cassa dell'armata era vuota, il sistema di vettovagliamento penoso. Cos\u00ec il principe di Savoia, per poter almeno iniziare la campagna, dovette anticipare di tasca propria gran parte delle spese necessarie al sostentamento logistico delle sue truppe.\nAvuta notizia dalla citt\u00e0 di Petervaradino che l'esercito turco, con la sua flottiglia di imbarcazioni fluviali, era ancora fermo a Belgrado, neanche una settimana dopo l'assunzione del comando Eugenio si mosse rapidamente verso Petervardino, non prima di aver ordinato alle truppe austriache operanti nell'alta Ungheria di raggiungerlo altrettanto rapidamente. Riusc\u00ec cos\u00ec a raccogliere un'armata di circa 55.000 effettivi. Quivi giunto, apprese che l'armata turca si era molto avvicinata e stava compiendo esercitazioni preliminari da tempo. I Turchi cercarono senza successo di attirare le truppe austriache in battaglia in campo aperto, quindi, smesse le scaramucce, si diressero a nord lungo il fiume Tibisco per attaccare la fortezza di Seghedino.\nEugenio li segu\u00ec quasi in parallelo. L'uscita dell'esercito austriaco dalla fortezza di Petervaradino sulle tracce di quello ottomano fece mutare i piani al sultano, che decise di rinunciare ad attaccare Seghedino e di ritirarsi negli acquartieramenti invernali presso Temesv\u00e1r attraversando il Tibisco nei pressi di Zenta. Avuta notizia dei movimenti inequivocabili dell'esercito nemico, Eugenio, contravvenendo alle disposizioni ricevute direttamente dall'imperatore Leopoldo I, decise di attaccarlo.\nLa battaglia.\nEugenio ebbe sempre presente l'importanza di conoscere il pi\u00f9 presto e nel modo pi\u00f9 esatto i movimenti del nemico. Faceva perci\u00f2 grande uso di informatori prezzolati, oltre che naturalmente delle informazioni che riusciva ad ottenere da prigionieri catturati nei brevi combattimenti delle avanguardie o dai reparti inviati in esplorazione. Fu proprio da un disertore che apprese dello spostamento dell'esercito turco lungo il Tibisco.\nL'11 settembre 1697 si trovava sulla sponda occidentale del fiume, protetta da trincee e spalti in terra, la testa di ponte ottomana attestata a protezione dell'attraversamento del Tibisco da parte del grosso dell'esercito di Mustafa II. Parte dell'artiglieria e le salmerie erano appena state trasferite attraverso un ponte di barche sull'altra sponda del fiume, come gi\u00e0 era per lo stesso sultano e la sua cavalleria. I Turchi si illudevano che tutto potesse procedere tranquillamente e con sicurezza, ritenendo che il grosso dell'esercito austriaco fosse ancora piuttosto lontano per metterli in difficolt\u00e0 nella fase delicata del trasferimento oltre il fiume.\nLa cavalleria austriaca cercava continuamente di disturbare i movimenti del nemico, e durante una di queste incursioni fu catturato il pasci\u00e0 Shafar. Appreso dal prigioniero che i Turchi avrebbero attraversato il fiume presso Zenta, Eugenio si rec\u00f2 personalmente a constatare il fatto e, vista la situazione, diede l'ordine di attaccare. Trincee e muri in terra furono facilmente superati dalle truppe austriache, ed il grosso della fanteria fu sorpreso sulla riva sabbiosa del Tibisco in attesa di transitare.\nPriva dell'appoggio dell'artiglieria e del supporto di gran parte della cavalleria, che era anch'essa gi\u00e0 dall'altra parte del corso d'acqua ma impedita ad attaccare dal \"collo di bottiglia\" del ponte, per altro gi\u00e0 colmo di fanti turchi in fase di trasferimento, la fanteria turca fu letteralmente annientata; la parte di artiglieria non ancora trasferita oltre il Tibisco cadde in mani austriache cos\u00ec come tutte le salmerie, ed il ponte di barche, gi\u00e0 crollato sotto il peso dell'enorme massa di Turchi in fuga, fu definitivamente distrutto dagli austriaci con il fuoco.\nLa parte di esercito turco gi\u00e0 passata sulla riva orientale del fiume si dette alla fuga ritirandosi disordinatamente verso Temesv\u00e1r/Timi\u0219oara lasciando alle truppe imperiali un favoloso bottino. I Turchi caduti in battaglia furono circa 25.000 mentre da parte austriaca si contarono meno di 500 morti e circa 1.500 feriti.\nLe conseguenze.\nL'eco dell'esito della battaglia si sparse velocemente per tutta Europa e la fama di condottiero di Eugenio di Savoia fu definitivamente consacrata: una vittoria cos\u00ec schiacciante sul temibile esercito turco non si era mai vista e l'opinione europea sulla potenza dell'impero ottomano nella parte sud-orientale dell'Europa cambi\u00f2 radicalmente.\nTuttavia la vittoria di Zenta non fu militarmente sfruttata appieno: Eugenio, a causa delle cattive condizioni atmosferiche, non pot\u00e9 procedere all'inseguimento e all'annientamento della rimanente parte dell'esercito turco in fuga disordinata."}
{"id": "821942", "revid": "767487", "url": "https://it.wikipedia.org/wiki?curid=821942", "title": "Steve Riley (batterista)", "text": "Biografia.\nInizialmente esord\u00ec come membro dei Keel per un breve periodo nel 1984, per poi fare strada negli W.A.S.P. dal 1985 al 1987 pubblicando i dischi \"The Last Command\" (1985) e \"Inside the Electric Circus\" (1987) ma anche un live della band, e successivamente con gli L.A. Guns, di cui \u00e8 attualmente membro. Ha collaborato anche con altre band come gli Shameless e Bigg Mouth."}
{"id": "821943", "revid": "1610933", "url": "https://it.wikipedia.org/wiki?curid=821943", "title": "Cefalofo di Maxwell", "text": ""}
{"id": "821945", "revid": "287204", "url": "https://it.wikipedia.org/wiki?curid=821945", "title": "2821 Slavka", "text": ""}
{"id": "821946", "revid": "599013", "url": "https://it.wikipedia.org/wiki?curid=821946", "title": "Dragutin Topi\u0107", "text": "Biografia.\nCome saltatore in alto, vanta anche un oro europeo indoor nel 1996; ha stabilito cinque primati serbi. Nel 2001 \u00e8 risultato positivo al nandrolone in seguito a un test anti-doping al meeting di Wuppertal, ricevendo due anni di squalifica.\nNel 2005 ha partecipato ai mondiali di Helsinki, arrivando in finale dove si \u00e8 classificato nono dopo aver vinto il suo turno di qualificazione. Nel 2012 ha partecipato per la sesta volta a un'Olimpiade prendendo parte ai Giochi olimpici di Londra."}
{"id": "821947", "revid": "287204", "url": "https://it.wikipedia.org/wiki?curid=821947", "title": "Stelle principali della costellazione del Corvo", "text": "Segue un prospetto delle stelle principali della costellazione del Corvo, elencate per magnitudine decrescente."}
{"id": "821948", "revid": "1610933", "url": "https://it.wikipedia.org/wiki?curid=821948", "title": "Dik-dik di Kirk", "text": ""}
{"id": "821950", "revid": "125999629", "url": "https://it.wikipedia.org/wiki?curid=821950", "title": "Conduttori di Striscia la notizia", "text": "Nel corso degli anni \"Striscia la notizia\" \u00e8 stata presentata in totale da 73 conduttori differenti. Il conduttore storico \u00e8 Ezio Greggio, presente dietro il bancone della trasmissione in tutte le edizioni: fa eccezione solo la stagione 1991-1992, che \u00e8 l'unica a non essere stato presente, poich\u00e9 ai tempi impegnato sul set di diversi film. La conduzione \u00e8 generalmente affidata ad una coppia di comici o attori e, in alcuni casi, noti presentatori TV. La coppia pi\u00f9 popolare e longeva \u00e8 quella composta dal 1994 da Ezio Greggio ed Enzo Iacchetti. Solitamente i conduttori sono due, anche se in alcune occasioni si formarono dei trii di conduzione: nell'edizione 2003-2004 si formarono i trii di conduzione Laurenti-Barbera-Benvenuti (met\u00e0 stagione) e Laurenti-Barbera-Sas\u00e0 (fine stagione); altri trii si sono inoltre formati per brevissimi periodi durante il periodo della conduzione in multipropriet\u00e0 del 2005, il 30 aprile 2015 e nell'autunno 2016.\nNell'elenco dei conduttori prevale la componente maschile, composta da ben 58 uomini, a fronte di sole 14 donne, presenti per lo pi\u00f9 in brevi periodi o singole puntate, con l'eccezione di Michelle Hunziker, che conduce il programma in coppia con Greggio dal 2004 al 2019 e con Gerry Scotti dal 2015 ad oggi, e di Vanessa Incontrada, che conduce il programma in coppia con Alessandro Siani nell'autunno 2021. Tra le donne alternatesi dietro il bancone del programma figurano: Alba Parietti, prima donna alla conduzione, nel 1994, Anna Maria Barbera nel 2004, Flavia Vento e Loredana Lecciso nel 2005, Maria De Filippi nel 2005 e nel 2015, Virginia Raffaele nel 2013, Mara Venier nel 2015, Bel\u00e9n Rodriguez nel 2016, Francesca Manzini dal 2020 e Silvia Toffanin nel 2022. Un caso particolare \u00e8 rappresentato dalla \"Signora Emma Coriandoli\", personaggio interpretato dall'attore Maurizio Ferrini, presente nella conduzione dal 1992 al 1994, ma considerata al fine del conteggio come conduttore uomo.\nL'edizione della domenica, intitolata per l'appunto \"Striscia la domenica\" e andata in onda per sole tre stagioni tra il 2009 e il 2013, \u00e8 stata condotta nelle prime due edizioni da alcune coppie composte dagli inviati di Striscia: il \"tapiroforo\" Valerio Staffelli e l'inviato dagli stadi Cristiano Militello (nel 2020 conduttore anche di \"Striscia la notizia\"), il forbito Moreno Morello e lo stura-ingiustizie Capitan Ventosa (interpretato all'epoca da Luca Cassol), Jimmy Ghione e la siciliana Stefania Petyx, l'artista e trasformista Dario Ballantini (gi\u00e0 conduttore per una puntata di \"Striscia la notizia\" nel 2005) e l'inviato dalla terra sarda Cristian Cocco, Max Laudadio, il Bruno Vespa di Striscia Giampaolo Fabrizio e l'inviato dalla Campania Luca Abete e la coppia pugliese composta da Fabio e Mingo; nella terza edizione \u00e8 stata invece condotta dai conduttori dell'edizione classica.\nTra versione feriale e festiva il programma \u00e8 stato presentato in totale da 84 conduttori (68 uomini e 16 donne).\nStatistiche.\nConduttori.\nEzio Greggio \u00e8 il conduttore singolo con pi\u00f9 presenze dietro il bancone della trasmissione, \u00e8 presente fin dalla prima edizione (andata in onda nel 1988 su Italia 1) e l'ha condotta almeno in uno dei periodi della stagione televisiva in tutti gli anni seguenti tranne nella stagione 1991-1992.\nCoppie.\nLa coppia pi\u00f9 utilizzata \u00e8 quella formata da Ezio Greggio ed Enzo Iacchetti, che ha al suo attivo 28 conduzioni."}
{"id": "821951", "revid": "287204", "url": "https://it.wikipedia.org/wiki?curid=821951", "title": "2842 Unsold", "text": ""}
{"id": "821953", "revid": "31886", "url": "https://it.wikipedia.org/wiki?curid=821953", "title": "Chiave biometrica", "text": "Per chiave biometrica si intende la sequenza di codici informatici utilizzati nell'ambito di meccanismi di sicurezza informatica che impiegano metodi di verifica dell'identit\u00e0 personale basati su specifiche caratteristiche fisiche dell'utente.\nElementi univoci che distinguono un individuo da un altro sono, ad esempio:"}
{"id": "821956", "revid": "287204", "url": "https://it.wikipedia.org/wiki?curid=821956", "title": "2846 Ylppo", "text": ""}
{"id": "821957", "revid": "767487", "url": "https://it.wikipedia.org/wiki?curid=821957", "title": "Hlbok\u00e9 nad V\u00e1hom", "text": "Hlbok\u00e9 nad V\u00e1hom (in ungherese \"Als\u00f3m\u00e9lyesd\", in tedesco \"Chloweck am Waag\") \u00e8 un comune della Slovacchia facente parte del distretto di Byt\u010da, nella regione di \u017dilina.\nStoria.\nSorto nel 1961 in seguito all'unione dei comuni di Doln\u00e9 Hlbok\u00e9 e Horn\u00e9 Hlbok\u00e9, \u00e8 citato per la prima volta nel 1347. Appartenne ai feudatari locali Holbokay per poi passare ai Hrabovszkyi. Nel 1598 pass\u00f2 ai Signori di Hri\u010dov e poi alla citt\u00e0 di Byt\u010da."}
{"id": "821962", "revid": "404338", "url": "https://it.wikipedia.org/wiki?curid=821962", "title": "Accolti", "text": "Gli Accolti furono una nobile famiglia aretina di parte ghibellina.\nStoria.\nNel XIV secolo si trasfer\u00ec in detta citt\u00e0 da Pontenano in Casentino. Essa occup\u00f2 le pi\u00f9 alte cariche in Arezzo come in Firenze. Nei secoli dell'Umanesimo, la famiglia illustr\u00f2 la patria con numerose personalit\u00e0 di spicco nelle lettere, nel diritto e nella religione. In particolare si ricordano Benedetto il Vecchio, i suoi figli Pietro, detto Cardinal d'Ancona, e Bernardo, detto l'Unico Aretino; Francesco detto l'Aretino, fratello di Benedetto \"il Vecchio\"; il cardinale Benedetto il giovane. \nGli Accolti furono investiti del Ducato di Nepi dal 1520 al 1534 nella persona di Bernardo Accolti. La famiglia si estinse nel 1699. Prosegue nei rami Forzoni Accolti e Accolti Gil. Il conte Stefano Forzoni Accolti spos\u00f2 la contessa Marietta Alessandra Manni figlia del conte Tommaso di Pistoia e della contessa Maria Antonia Ginevra Buonarroti Simoni, Patrizia Fiorentina (pronipote di Michelangelo).\nStemma.\n\"Fasciato di rosso e d'argento, alla bordura d'azzurro caricata di otto stelle d'oro\" (G.B. di Crollalanza)"}
{"id": "821963", "revid": "729019", "url": "https://it.wikipedia.org/wiki?curid=821963", "title": "Ganglio dorsale", "text": "In anatomia e neurologia il ganglio dorsale (o ganglio spinale) \u00e8 un nodulo che contiene corpi cellulari di tipo nervoso sensoriale, presente a livello delle radici dorsali (afferenti).\nI neuroni dei gangli sono generalmente unipolari (un solo assone) ma funzionalmente bipolari (un dendrite ed un assone) dato che l'assone presente pu\u00f2 trasmettere sia in modo centrifugo che centripeto: ecco perch\u00e9 vengono definiti neuroni pseudounipolari."}
{"id": "821965", "revid": "1318658", "url": "https://it.wikipedia.org/wiki?curid=821965", "title": "Paesaggio agrario", "text": "Con il termine paesaggio agrario si intende un particolare modo di approccio al paesaggio dei campi, studiato soprattutto nelle evoluzioni storiche che hanno portato all'aspetto attuale.\nPu\u00f2 considerarsi opera chiave sulle trasformazioni dello scenario naturale da parte dell'uomo il trattato di un geografo inglese, P. W. Bryan (\"Man's adaptation of nature. Sudies on cultural landscape\", 1933).\nEvoluzione dei paesaggi agrari.\nL'aspetto che ci presenta la terra nelle zone abitate non \u00e8 quello originario, possiamo dire \"naturale\", ma quello prodotto dalla millenaria trasformazione umana per rendere il territorio pi\u00f9 idoneo alle proprie esigenze vitali. Siccome la prima delle esigenze vitali delle societ\u00e0 umane \u00e8 la produzione di cibo, il territorio naturale \u00e8 stato convertito in territorio agrario, i paesaggi che ci presenta il pianeta sono, sulle terre abitate, paesaggi agrari.\nOgni societ\u00e0 ha modificato, peraltro, lo scenario naturale secondo la densit\u00e0 della propria popolazione e l'evoluzione delle tecniche di cui disponeva: ogni paesaggio agrario \u00e8 la combinazione degli elementi originari (clima, natura dei terreni, disponibilit\u00e0 di acque) e delle tecniche usate dalla popolazione che vi vive, quelle tecniche che possono essere catalogate come \"sistemi agrari\". Ogni sistema agrario, espressione del livello tecnico di un popolo ad uno stadio specifico della sua storia, ha generato un preciso paesaggio agrario.\nTeoria di Smith sullo sfruttamento agrario della terra.\nQuando Adam Smith scrive il proprio trattato anche nella patria delle manifatture, l'Inghilterra, l'agricoltura \u00e8 la prima attivit\u00e0 economica del paese, e all'agricoltura lo studioso scozzese dedica grandissima attenzione. La sua teoria della rendita pu\u00f2 essere considerata una teoria dell'utilizzazione agraria della terra. Secondo la stessa teoria ogni produzione del suolo \u00e8 collocata ad una distanza tale dal centro mercantile che i costi di trasporti tendano a eguagliare la rendita del medesimo capitale investito in terra. Il concetto rivela una singolare utilit\u00e0 nello spiegare la genesi del paesaggio agrario. Se immaginiamo, infatti, una citt\u00e0 del XVIII secolo, pensiamo a Londra, le produzioni delle diverse derrate saranno disposte su cerchi concentrici al mercato urbano: nel primo cerchio gli ortaggi, che vengono portati in citt\u00e0 ogni mattina, nel secondo il fieno per i lattai che mantengono nei sobborghi le proprie mucche, nel terzo i fieni per i cavalli da carrozza, poi i pascoli per i bovini da macello, quelli per gli ovini. Il frumento, una mercanzia il cui valore per unit\u00e0 di peso giustifica lunghi trasporti, pu\u00f2 essere trasportato da lunghe distanze: in parte cospicua pu\u00f2 essere importato da paesi stranieri. Londr\u00e0 sar\u00e0, infatti, il primo porto di sbarco del frumento dell'Ucraina, poi di quello della Prateria nordamericana e della Pampa argentina.\nIn Italia.\nL'opera pi\u00f9 nota sulla storia del paesaggio agrario italiano \u00e8 di Emilio Sereni (\"Storia del paesaggio agrario\", 1961), di rigorosa impostazione marxista, tanto da risultare, al lettore attuale, in alcune pagine schematica. Pi\u00f9 recentemente Antonio Saltini e Maria Sframeli hanno proposto una storia del paesaggio italiano attraverso la storia della pittura da Giotto a Giovanni Fattori.\nIl paesaggio agrario, come effetto della lenta stratificazione dell'attivit\u00e0 agricola sul primitivo paesaggio naturale, in tutte le zone di antica civilizzazione, ha acquisito una sua bellezza che va salvaguardata. Alcune associazioni come \"Italia Nostra\" hanno lanciato dei programmi per la difesa di una situazione di grande interesse come quella italiana."}
{"id": "821967", "revid": "287204", "url": "https://it.wikipedia.org/wiki?curid=821967", "title": "2856 Roser", "text": ""}
{"id": "821968", "revid": "775372", "url": "https://it.wikipedia.org/wiki?curid=821968", "title": "Province dell'Arabia Saudita", "text": "Le province dell'Arabia Saudita (\"man\u0101tiq\") sono la suddivisione territoriale di primo livello del Paese e sono pari a 13."}
{"id": "821969", "revid": "1610933", "url": "https://it.wikipedia.org/wiki?curid=821969", "title": "Dik-dik argentato", "text": ""}
{"id": "821974", "revid": "4175", "url": "https://it.wikipedia.org/wiki?curid=821974", "title": "Centro Universitario Sportivo", "text": ""}
{"id": "821975", "revid": "287204", "url": "https://it.wikipedia.org/wiki?curid=821975", "title": "2897 Ole Romer", "text": ""}
{"id": "821976", "revid": "287204", "url": "https://it.wikipedia.org/wiki?curid=821976", "title": "Stelle principali della costellazione del Cratere", "text": "Segue un prospetto delle stelle principali della costellazione del Cratere, elencate per magnitudine decrescente."}
{"id": "821977", "revid": "1573940", "url": "https://it.wikipedia.org/wiki?curid=821977", "title": "Chiesa dei Santi Filippo e Giacomo (Napoli)", "text": "La chiesa dei Santi Filippo e Giacomo, o chiesa dell'Arte della Seta, \u00e8 un luogo di culto di Napoli e si trova in via San Biagio dei Librai, vicino alle chiese di San Biagio Maggiore e Santa Luciella.\nStoria e descrizione.\nL'edificio fu voluto a partire dal 1591 dalla Corporazione dell'Arte della Seta, la quale era composta da mercanti, tessitori e tintori. La Corporazione attraverso il sostegno del re di Napoli, Alfonso d'Aragona, raggiunse una notevole potenza. Al suo interno era presente un tribunale con funzione sia civile che penale su coloro i quali lavoravano la seta. La prima chiesa dell'Arte della Seta, gi\u00e0 dedicata ai Santi Filippo e Giacomo, sorgeva nei pressi di piazza Mercato ed era legata ad un conservatorio. Quest'ultimo era nato gi\u00e0 a partire dal 1582 e ospitava le figlie degli artigiani poveri, malati o deceduti che appartenevano alla Corporazione. Successivamente all'aumento del numero delle ragazze fu necessario donare loro una sistemazione pi\u00f9 degna, pertanto furono trasferite nel luogo dove sorgeva il palazzo del principe Acquaviva di Caserta (poi Caetani di Sermoneta).\nAttualmente l'edificio custodisce importanti tracce dell'architettura barocca in citt\u00e0. Infatti nel 1758 \u00e8 stata oggetto di un rifacimento ad opera dell'architetto Gennaro Papa. La facciata leggermente rientrata rispetto al decumano inferiore di San Biagio dei Librai \u00e8 caratterizzata da due ordini: in quello inferiore, all'interno di nicchie, \u00e8 possibile ammirare le sculture dei Santi Filippo e Giacomo, opere di Giuseppe Sanmartino; in quello superiore, all'interno delle nicchie, le statue della Religione e della Fede, opera di Giuseppe Picano, allievo del Sanmartino. L'interno segue i dettami controriformisti presentandosi a navata unica senza transetto e con spazio absidale coperto da una cupola. Importanti artisti hanno contribuito alle decorazioni pittoriche presenti nella chiesa, tra questi Alessio d'Elia, per la cantoria, Jacopo Cestaro, per la navata, ove nella parte centrale raffigura \"l'Assunzione della Vergine\". Inoltre, nella chiesa, \u00e8 possibile ammirare il bellissimo pavimento in cotto maiolicato opera di Donato Massa del 1738. Il pavimento ricopre l'intera navata recando al centro lo stemma della Corporazione dell'Arte della Seta. Ai lati dell'ingresso due acquasantiere, rarissimo esempio del rococ\u00f2 napoletano, opera dell'artista Giacomo Massotti, autore anche della balaustra. La chiesa, inoltre, presenta importanti sculture lignee conservate all'interno delle cappelle laterali. \nIn sacrestia e nei depositi della chiesa sono presenti altre opere di inestimabile valore, tra cui un altare ligneo settecentesco caratterizzato da una bellissima prospettiva e un trono episcopale intagliato e decorato con i simboli dell'Arte della Seta."}
{"id": "821978", "revid": "107316", "url": "https://it.wikipedia.org/wiki?curid=821978", "title": "Stilone", "text": ""}
{"id": "821979", "revid": "287204", "url": "https://it.wikipedia.org/wiki?curid=821979", "title": "2914 Glarnisch", "text": ""}
{"id": "821981", "revid": "287204", "url": "https://it.wikipedia.org/wiki?curid=821981", "title": "2936 Nechvile", "text": ""}
{"id": "821987", "revid": "1451528", "url": "https://it.wikipedia.org/wiki?curid=821987", "title": "Stadio Miramare", "text": "Lo stadio comunale Miramare \u00e8 un impianto sportivo italiano di Manfredonia.\nNato come Campo sportivo del Littorio nel 1931, nel dopoguerra assunse l'attuale nome, vista la vicinanza al mare.\nStoria.\nOrigini.\nManfredonia nei primi del Novecento ha sempre avuto molti spazi vuoti, non ultimi gli arenili, ma il luogo preferito dove giocare a calcio era piazza Duomo (ora piazza Giovanni XXIII).\nQuella piazza non si prestava ad essere circondata da tribune per gli spettatori in quanto era adiacente alla Cattedrale, e poi di l\u00ec a poco vi doveva sorgere una fontana monumentale per volere del PNF.\nInoltre, c'era la necessit\u00e0 di un vero e proprio stadio comunale, dove si potevano sviluppare e dare spettacolo di giuochi ginnici e calcistici.\nPrecise circolari, ed in particolare quella dell'Ente Sportivo Provinciale Fascista di Capitanata, che imponeva a tutti i Comuni del promontorio di prevedere nei propri bilanci apposito stanziamento per la costruzione dei campi sportivi.\nIntanto un gruppo di giovani aveva iniziato a praticare incontri sportivi nella cava \"Salzano\", posta in riva al mare, provvedendo, quando era necessario, anche ad eliminare (\"bonificare\") gli acquitrini che ivi si formavano, per la conformazione accidentata del fondo.\nAnni '30.\nIl 5 ottobre 1931 il locale segretario del Fascio comunicava al Podest\u00e0 di Manfredonia che il progetto del Campo Sportivo del Littorio era stato redatto dall'ing. Di Staso e confidava che iniziassero al pi\u00f9 presto i lavori, anche per alleviare la \"crescente disoccupazione invernale\".\nI lavori iniziarono nel 1933, in seguito ad una delibera (n. 87 del 31 marzo) nella quale si determin\u00f2 la recinzione del campo con rete metallica. In questa delibera venne fatto notare che negli ultimi tempi era nata un'associazione sportiva che a proprie spese aveva provveduto al risanamento di una plaga malarica riducendola in un campo sportivo, dove si svolgevano competizioni calcistiche.\nTale associazione, tuttavia, non era ben vista dal Regime in quanto ospitava solo incontri calcistici e non anche di altri sport. Insomma, quel campo non serviva a nulla; e si pensava gi\u00e0 di ubicare un vero e proprio stadio con annessi piscine, canali per canottaggio, piste per il ciclismo e motociclismo presso la zona \"Acqua di Cristo\".\nL'8 aprile 1935 l'ingegnere capo del Comune determin\u00f2 che la costruzione del nuovo campo sportivo sarebbe avvenuta in localit\u00e0 un po' a levante del Viale \"Miramare\". I lavori vennero affidati all'impresa Giuseppe Brigida (contratto n. 25, dell'8.7.1935), ma non vennero mai portati al termine per cause ancora incerte.\nAnni '40 e primi anni '50.\nNel 1943 vi fu l'occupazione alleata, il campo \"Miramare\" venne quasi smantellato e i suoi materiali utilizzati dagli stessi alleati, ci\u00f2 lo ridusse in condizioni miserevoli. nonostante ci\u00f2 vi si disputarono partite di calcio con relativi incidenti. Vittima di uno di questi fu proprio un ufficiale inglese, sottoposto, con la sua squadra e con quella americana, ad una fitta sassaiola da parte dei tifosi sipontini, per la mancata partita della squadra locale.\nNel 1944 si ricostitu\u00ec la nuova Associazione Sportiva ed iniziarono alcuni incontri amichevoli. Si pose urgente il problema della ricostruzione. Intanto dal 27 aprile 1945, nacque la polemica tra l'Associazione Sportiva ed il Comune in merito ai materiali del campo, prima requisiti dagli alleati, poi abbandonati ed infine presi in possesso dall'Ente locale per fini di pubblica utilit\u00e0. Se pur lentamente, per\u00f2, i lavori di riadattamento del \"Miramare\" si effettuarono.\nMet\u00e0 anni '50 ad oggi.\nDal 1954 altri inconvenienti incombevano sulla vita del \"Miramare\", tenuti nascosti sia ai tifosi che alla cittadinanza.\nAlcune parti del terreno di gioco, infatti, appartenevano al Demanio marittimo e alla Mensa arcivescovile. E proprio in quell'anno l'Arcivescovo Andrea Cesarano manifestava la volont\u00e0 di costruire una chiesa sul quel suolo.\nCon l'Arcivescovo si arriv\u00f2 ad un compromesso, con la cessione di alcuni immobili comunali in cambio del terreno.\nL'idea di creare ex novo un altro campo sportivo, in localit\u00e0 \"Acqua di Cristo\", non abbandonava i programmi politici dell'epoca, ma si andava avanti a rilento, con i cantieri di lavoro per disoccupati.\nIl \"Catino\" (come veniva chiamato il campo) dovette aspettare il 2000 per i lavori di ristrutturazione: la realizzazione di una tribuna con sala stampa, un bar e il manto in erba sintetica. La capienza fu portata a circa 2.900 posti.\nNel 2005, con la promozione del Manfredonia Calcio in serie C1, lo stadio \u00e8 stato ampliato ulteriormente con la costruzione di una nuova gradinata, arrivando all'attuale numero di 4.076 posti. Un vero e proprio gioiello nella citt\u00e0 per la sua particolare struttura con una gigantesca copertura in legno come si pu\u00f2 notare dalla fotografia.\nInaugurato il 9 settembre 2001, il nuovo stadio \"Miramare\" di Manfredonia ha segnato una svolta nel panorama calcistico nazionale, in quanto per la prima volta in assoluto si disput\u00f2 una partita di calcio su un campo in erba sintetica.\nCapienza e caratteristiche.\nIl \"Miramare\" ha una capienza complessiva di 4.076 posti a sedere, di cui :\nLo stadio \u00e8 a norma con il Decreto Pisanu: parcheggi custoditi, vie di fuga adeguate, zona di pre-filtraggio, posti numerati in tribuna, illuminazione esterna, i requisiti che fanno dell'impianto manfredoniano uno dei pi\u00f9 attrezzati del sud Italia."}
{"id": "821994", "revid": "110157", "url": "https://it.wikipedia.org/wiki?curid=821994", "title": "Provincia di al-B\u0101ha", "text": "La provincia di al-B\u0101ha (),\u00e8 una provincia dell'Arabia Saudita. Si trova nel sud del paese, vicino alla Mecca.&lt;br&gt;\nSi estende per 15.000 km\u00b2 e ha una popolazione di 459.200 abitanti (1999). Il suo capoluogo \u00e8 al-B\u0101ha. Un'altra importante citt\u00e0 \u00e8 Baljurashi, che ha un famoso mercato tradizionale conosciuto come \"s\u016bq al-sabt\", cio\u00e8 \"il mercato del sabato\"."}
{"id": "821996", "revid": "15756", "url": "https://it.wikipedia.org/wiki?curid=821996", "title": "Chiesa della Piet\u00e0 dei Turchini", "text": "La chiesa di Santa Maria dell\u2019Incoronatella nella Piet\u00e0 dei Turchini \u00e8 una delle chiese monumentali di Napoli.\nStoria.\nLa Congregazione dei Bianchi dell'oratorio sottrasse dalla strada alcuni fanciulli abbandonati nei pressi della chiesa di Santa Maria Incoronata a rua Catalana. All'allargarsi della comunit\u00e0, fu utile trasferirsi in via Medina, fondando, accanto all'orfanotrofio, questo tempio e l'annesso conservatorio. Qui si formarono alcuni tra i pi\u00f9 importanti musicisti napoletani, come Alessandro Scarlatti, Gian Battista Pergolesi e Giovanni Paisiello. Nel 1808 i conservatori napoletani furono fusi insieme e trasferiti nell'ex convento di San Sebastiano, per essere poi spostati nel 1826 a San Pietro a Maiella.\nIl nome della chiesa deriva dal colore della talare indossato dagli orfani.\nDescrizione.\nLa chiesa fu eretta nel 1592 e ultimata nel 1595 e in questa fase presentava un'unica navata con cinque cappelle laterali. Tra il 1633 e il 1639 venne ampliata con il transetto, l'abside e la cupola e raggiunse le dimensioni attuali. L'interno, con un'unica navata e cappelle laterali, presenta elementi architettonici tipici del periodo della Controriforma. La facciata, realizzata nel 1769-70 da Bartolomeo Vecchione, \u00e8 ornata da stucchi rococ\u00f2 e preceduta da una cancellata.\nIl soffitto era originariamente decorato con una serie di dipinti su tela realizzati da Giuseppe Marullo entro il 1646, oggi dispersa.\nLe cappelle laterali sono 10 pi\u00f9 2 cappelloni del transetto, uno a sinistra e l'altro a destra dell'altare maggiore. Ognuna delle cappelle e decorata o con affreschi oppure con dipinti di alcuni dei pi\u00f9 importanti artisti del periodo. Di particolare pregio nella chiesa non sono solo i dipinti, ma anche i preziosi marmi dei vari altari.\nPartendo da sinistra, nella prima cappella si trova \"Il transito di San Giuseppe\" di Paolo de Matteis, insieme alle opere di Domenico Fiasella, provenienti dalla vicina chiesa di San Giorgio dei Genovesi, collocate sulle pareti laterali; nella terza cappella si trova un dipinto su tavola dell\"Annunciazione\", da poco attribuito a Belisario Corenzio; la quarta cappella \u00e8 dedicata a San Nicola, la cui storia \u00e8 raccontata nel ciclo di affreschi, molto rovinato, di Agostino Beltrano; nella quinta troviamo al centro l\"Angelo Custode\" di Filippo Vitale, accompagnato da una \"Deposizione\" di Luca Giordano e una \"Resurrezione di Cristo\" di Paolo de Matteis.\nIl cappellone del transetto sinistro fu realizzato da Giacinto Diano verso gli anni ottanta del '700 con storie legate alla nascita di Cristo; a questi anni appartiene anche la \"Piet\u00e0\" collocata sull'altare maggiore.\nDal transetto sinistro si accede alla sagrestia, dove si trova la \"Nativit\u00e0\" di Juan Do, artista spagnolo molto legato a Jusepe de Ribera.\nNell'area absidale si trova l\"Invenzione della Croce\" di Luca Giordano, realizzata inizialmente per la sagrestia; in quegli anni il pittore era stato anche incaricato della decorazione della cupola, per la quale realizz\u00f2 una tela con l\"Ascensione\", perduta durante i bombardamenti della seconda guerra mondiale.\nL'altare maggiore fu realizzato da Giovanni Atticciati nel 1770-73 in splendidi marmi policromi.\nContinuando, si passa al cappellone del transetto destro dedicato a Sant'Anna: le tele qui conservate sono di Andrea e Nicola Vaccaro e Giacomo Farelli; Andrea Vaccaro oper\u00f2 pure nella quarta cappella a destra, dove realizz\u00f2 due quadri con \"episodi della Passione di Cristo\"; nella terza si trova la \"Trinitas Terrestris\" di Battistello Caracciolo, di notevole influenza caravaggesca; nella seconda cappella si conserva la \"Madonna del Rosario\" che Andrea Molinaro realizz\u00f2 per Leonardo Genoino, mentre sulle pareti laterali ci sono due quadri di Luca Giordano, \"San Giacinto che passa il Boristene\" e \"Santa Rosa da Lima che ha la visione della Madonna\". Infine, nella prima cappella a destra si trova la tela di Giovan Battista Rossi che raffigura i \"Santi Gennaro e Antonio da Padova\", affiancata lateralmente dal dipinto \"Il Beato Bernardo Tolomei che guarisce un'indemoniata\" di Francesco Romanelli."}
{"id": "821997", "revid": "599013", "url": "https://it.wikipedia.org/wiki?curid=821997", "title": "Phill Jones", "text": "Era un'ala piccola di 196 centimetri. La sua caratteristica principale era la grande precisione al tiro da tre punti.\nCarriera.\nJones ha iniziato la sua carriera nel 1993 in Nuova Zelanda, in quei Nelson Giants con cui giocher\u00e0 centinaia di partite negli anni a seguire. Nel 1998 inizia la sua prima parentesi in Finlandia, paese dove giocher\u00e0 fino al 2002 dividendosi tra Kouvot ed Espoon Honka.\nDal 2002 al 2006, escludendo un intermezzo in Nuova Zelanda, \u00e8 stato uno degli elementi pi\u00f9 importanti nel sistema di gioco della Pallacanestro Cant\u00f9, di cui \u00e8 stato anche capitano. Nella stagione 2004-2005 \u00e8 stato il terzo miglior tiratore da tre del campionato, con il 47,8%. Provvisto di passaporto inglese, poteva essere impiegato come comunitario.\nCon la Nuova Zelanda ha disputato le Olimpiadi di Sydney 2000, i Mondiali di Indianapolis 2002 e le Olimpiadi di Atene 2004.\nInizialmente ritiratosi all'et\u00e0 di 40 anni per diventare dirigente dei Nelson Giants al termine del campionato neozelandese 2014, nel marzo 2015 ha accettato di giocare un'ulteriore stagione."}
{"id": "821999", "revid": "287204", "url": "https://it.wikipedia.org/wiki?curid=821999", "title": "Johnny Rod", "text": "Egli lasci\u00f2 il music business per seguire la carriera di paramedico a Pittsburgh, Pennsylvania. Johnny Rod vive a House Springs, Missouri, nei pressi di St. Louis. Ha una figlia in Pennsylvania e un figlio in Missouri. Dal 2010 \u00e8 rientrato a far parte dei King Kobra."}
{"id": "822000", "revid": "125845820", "url": "https://it.wikipedia.org/wiki?curid=822000", "title": "Tomaso Da Rin", "text": "Biografia.\nNacque dalla famiglia Da Rin del Beta. Dimostr\u00f2 fin da ragazzo una spiccata attitudine per le arti figurative. Frequent\u00f2 l'Accademia delle Belle Arti di Venezia. Lavor\u00f2 a Vienna ed in Ungheria per il cardinale Strossmayer. Abile ritrattista, lasci\u00f2 molte opere che impreziosiscono ancora oggi le case e le sagrestie di molti paesi cadorini, quali i ritratti di monsignor Antonio Da Rin, suo compaesano ed amico intimo d'infanzia, e di monsignor Gabriele Gregori, entrambi per la sagrestia di Santa Giustina di Auronzo, nonch\u00e9 quelli di monsignor Giovanni De Don\u00e0 di Lorenzago e del fratello Carlo, conservati a Perarolo e a Vallesella di Domegge.\nSi dedic\u00f2 anche ad opere di soggetto sacro, prime fra tutte la \"Cacciata dei profanatori dal tempio\" e \"Ges\u00f9 tra i bambini\" nella chiesa di San Martino a Vigo, rispettivamente del 1881 e del 1885. Le due sontuose tele ebbero riconoscimenti ben al di fuori del suo paese natale e vennero apprezzate all'Esposizione di Torino, a Venezia ed a Parigi. Sempre nella plebana di Vigo, sull'altare di san Rocco, un'altra sua opera rappresenta la Sacra Famiglia, mentre a Laggio va segnalata la pala di sant'Antonio abate, a Pelos quella della Madonna, a Lozzo la Beata Vergine della Piet\u00e0, a Lorenzago la pala dei santi Rocco e Sebastiano.\nOpere di soggetto sacro si trovano anche nelle chiese di Padola, Casamazzagno, Borca, Auronzo, Rivamonte, Tiser, ecc."}
{"id": "822004", "revid": "1149807", "url": "https://it.wikipedia.org/wiki?curid=822004", "title": "Stranglehold", "text": "Stranglehold o (John Woo Presenta Stranglehold) \u00e8 un videogioco in terza persona sviluppato da Midway Games (Chigago Studios), per PlayStation 3, Xbox 360 e Windows. Midway Games usa per la prima volta nel gioco l'Unreal Engine 3.0, \u00e8 stato sviluppato con la collaborazione di John Woo come seguito del film \"Hard Boiled\". Il gioco \u00e8 stato sviluppato da Midway Chicago dal 2005 e pubblicato per Xbox 360 il 5 settembre 2007, per Windows il 19 settembre 2007 e invece per PlayStation 3 dopo tanti ritardi \u00e8 stata confermata la data di uscita per il 29 ottobre 2007.\nIl protagonista del gioco \u00e8 modellato sull'attore cinese Chow Yun-Fat.\nTrama.\nLa trama prende l'avvio ad Hong Kong, dove un poliziotto scompare misteriosamente. Il dipartimento di polizia indaga sulla scomparsa fino a quando viene ricevuta una telefonata da una persona sconosciuta che sa dell'accaduto e che sembra chiedere un riscatto. La richiesta dei rapitori si trova nel luogo di un mercato situato nella citt\u00e0 murata di Kowloon. L'ispettore Tequila decide di recarsi sul luogo da solo e da li prender\u00e0 inizio una spietata lotta tra Hong Kong e Chicago contro Damon Zakarov, capo della mafia russa, e Wong, capo della mafia cinese, i quali hanno ingaggiato una guerra senza esclusione di colpi per il controllo delle attivit\u00e0 criminali nelle due megalopoli.\nTequila Time.\nNei panni dell'ispettore Tequila il vantaggio \u00e8 la velocit\u00e0; Infatti con la pressione di un tasto il mondo intorno a lui rallenta, permettendogli una mira perfetta e un'agilit\u00e0 senza pari. Nel gioco riesce a distruggere tutto quello che vede dalle insegne alle colonne di pietra. Il Tequila Time si esaurisce usandolo ma si genera con il tempo o anche effettuando uccisioni con stile.\n\"Collector's Edition\".\nLa Midway ha prodotto la \"Collector's Edition\" del gioco per le console di nuova generazione.\nLa versione per la PlayStation 3 include il film \"Hard Boiled\" di John Woo completamente rimasterizzato in alta definizione: tuttavia in realt\u00e0 appare la versione del film pi\u00f9 recente del DVD (dentro la scatola del gioco c'\u00e8 una foto del DVD). Invece la Collector's Edition di Xbox 360 include gli stessi extra, esclusi il film e il design del gioco."}
{"id": "822012", "revid": "287204", "url": "https://it.wikipedia.org/wiki?curid=822012", "title": "Claudio Silvano", "text": "Origini e carriera.\nSilvano, che era cristiano, nacque in Gallia. Era figlio del generale franco Bonito, il quale aveva servito sotto Costantino I nella sua campagna contro Licinio. Sostenne l'usurpazione di Magnenzio contro Costante I (350), ma Silvano defezion\u00f2 in favore di Costanzo II poco prima della battaglia di Mursa Maggiore, in cui l'usurpatore fu sconfitto (351).\nSotto Costanzo sal\u00ec la gerarchia militare fino a diventare \"magister peditum per Gallias\", comandante in capo dell'esercito di Costanzo. L'imperatore gli affid\u00f2 il compito di respingere le trib\u00f9 germaniche, prevalentemente Alemanni, che stavano attaccando la Gallia oltre il fiume Reno: Silvano port\u00f2 a termine il proprio compito sia corrompendo, con le tasse da lui fatte raccogliere, parte dei capitrib\u00f9 dei Germani sia sconfiggendo con le armi le restanti trib\u00f9 coinvolte nell'invasione e reprimendo le locali insurrezioni dei Bagaudi, che si erano nuovamente accese nella Gallia centrale e settentrionale (352-353).\nProcesso e rivolta.\nAlcuni dei cortigiani dell'imperatore riuscirono a persuadere Costanzo che Silvano stava progettando di prendere il potere. Secondo Ammiano Marcellino, il prefetto del pretorio Volusiano Lampadio e il ministro Eusebio utilizzarono una spugna per alterare una lettera inviata da Silvano ad alcuni suoi amici a Roma. La lettera corrotta suggeriva che Silvano stesse provando a guadagnarsi supporto in citt\u00e0 per un colpo di Stato. Silvano aveva contro tutti i collaboratori di Costanzo, a parte i generali franchi Malarico e Mallobaude: i cortigiani Apodemio e Dinamio composero persino nuove lettere false.\nCostanzo mise sotto processo Silvano, ma i suoi alleati riuscirono a difenderlo dalle accuse infondate. Silvano per\u00f2, non sapendo del successo dei suoi amici, pens\u00f2 di difendersi dal pericolo di essere condannato proclamandosi effettivamente imperatore, l'11 agosto 355 a \"Colonia Agrippina\" (moderna Colonia, Germania).\nMorte.\nCostanzo ordin\u00f2 a Silvano di venire presso di lui a Milano, dando ad Ursicino l'incarico di andare a sostituire Silvano. Essendo Ursicino stesso in contrasto con i collaboratori di Costanzo, Silvano si fid\u00f2 del generale e, ricevuta da questi la lettera di convocazione di Costanzo in cui non si faceva parola della ribellione di Silvano, si consider\u00f2 salvo.\nUrsicino, per\u00f2, corruppe alcuni uomini di Silvano, i quali uccisero la sua guardia e, traendolo fuori dalla chiesa in cui stava pregando, lo scannarono, ponendo fine al suo regno di soli ventotto giorni. Lasci\u00f2 un figlio, ostaggio di Costanzo, che per\u00f2 venne risparmiato.\n\u00c8 stata avanzata l'ipotesi che Ammiano abbia inventato la storia del colpo di Stato per giustificare l'assassinio di Silvano da parte di Ursicino, patrono dello storico. Secondo questa teoria, Costanzo si era ingelosito del popolare generale franco e ne aveva offerto il posto a Ursicino, il quale avrebbe assassinato il collega a seguito di un avvicendamento burrascoso. A supporto di questa tesi si \u00e8 portato il fatto che Silvano non ha coniato alcuna moneta a proprio nome, a differenza di altri usurpatori di breve vita, quali Pemenio.\nLa tesi di un colpo di Stato inventato, per\u00f2, \u00e8 rigettata dalla maggioranza degli studiosi. La mancanza di monete coniate da Silvano viene spiegata col fatto che Treviri, la citt\u00e0 pi\u00f9 vicina a Colonia che avesse una zecca, aveva chiuso le sue porte a Silvano."}
{"id": "822014", "revid": "102704392", "url": "https://it.wikipedia.org/wiki?curid=822014", "title": "Provincia di al-Hudud al-Shamaliyya", "text": "La provincia di al-\u1e24ud\u016bd al-Sham\u0101liyya (, ossia \"Confini settentrionali\"), \u00e8 una provincia dell'Arabia Saudita.\nSi trova nell'area centro-settentrionale del Paese, al confine con l'Iraq. Ha una superficie di 127.000 km\u00b2 e una popolazione di 237.100 abitanti (1999). Il suo capoluogo \u00e8 'Ar'ar."}
{"id": "822015", "revid": "6791182", "url": "https://it.wikipedia.org/wiki?curid=822015", "title": "Lagrangia", "text": ""}
{"id": "822016", "revid": "287204", "url": "https://it.wikipedia.org/wiki?curid=822016", "title": "3046 Moliere", "text": ""}
{"id": "822021", "revid": "287204", "url": "https://it.wikipedia.org/wiki?curid=822021", "title": "3057 Malaren", "text": ""}
{"id": "822022", "revid": "830939", "url": "https://it.wikipedia.org/wiki?curid=822022", "title": "AGROVOC", "text": "AGROVOC \u00e8 un thesaurus strutturato che riguarda tutti i campi tematici di agricoltura, silvicoltura, pesca, sicurezza alimentare e settori affini (i.e. sviluppo sostenibile, nutrizione, etc.).\nL'obiettivo principale del thesaurus AGROVOC \u00e8 quello di standardizzare i processi di indicizzazione al fine di facilitare la ricerca all'interno dei sistemi informativi, renderla pi\u00f9 efficace e fornire agli utenti i risultati pi\u00f9 rilevanti. Il thesaurus AGROVOC \u00e8 stato sviluppato all'inizio degli anni ottanta dalla FAO (Organizzazione per l'Alimentazione e l'Agricoltura delle Nazioni Unite) e dalla Commissione Europea.\nStruttura di AGROVOC.\nAGROVOC si compone di concetti e termini che consistono in una o pi\u00f9 parole che rappresentano sempre un unico concetto. Per ogni termine \u00e8 proposto un blocco di parole che mostra la relazione gerarchica e non gerarchica rispetto ad altri termini: BT (termine pi\u00f9 generico), NT (termine pi\u00f9 specifico), RT (termine correlato), UF (non-descrittore).\n Inquinamento\n NT: Deposito acido\n NT: Inquinamento atmosferico\n NT: Inquinamento diffuso\n NT: Inquinamento dei sedimenti\n NT: Inquinamento dell'acqua\n RT: Degrado ambientale\n RT: Agenti inquinanti\n RT: Pesticidi\n Inquinamento atmosferico\n BT: Inquinamento\n RT: Atmosfera\n RT: Effetto serra\nQueste relazioni forniscono l'ambito e la struttura del thesaurus AGROVOC. Ad esempio, il fatto di sapere che un termine pi\u00f9 generico per indicare \u201cInquinamento Atmosferico\u201d \u00e8 \u201cInquinamento\u201d e che i termini correlati sono \u201cAtmosfera\u201d ed \u201cEffetto Serra\u201d definisce l'ambito dell'informazione rappresentata dai termini stessi. Note d'ambito aggiuntive sono utilizzate in AGROVOC per chiarire il significato ed il contesto dei termini quando \u00e8 necessario. I termini tassonomici e geografici sono etichettati per cercare, filtrare e scaricare con facilit\u00e0.\nFormati.\nAGROVOC pu\u00f2 essere scaricato gratuitamente per usi non commerciali. \u00c8 disponibile nel formato SKOSXL ed in varie serializzazioni: nt, nq e rdf.\nServizi web.\nI servizi Web di AGROVOC sono stati messi in linea di recente nell'ambito di un'iniziativa che incoraggi gli sviluppatori dei sistemi di gestione dell'informazione agricola ad incorporare AGROVOC nelle loro applicazioni attraverso servizi Web, piuttosto che utilizzare copie locali del database. Con i servizi Web gli aggiornamenti al thesaurus sono disponibili immediatamente, riducendo il tempo e lo sforzo necessari per scaricare regolarmente ed incorporare l'ultima versione del thesaurus nell'applicazione.\nAttualmente \u00e8 possibile accedere al vocabolario tramite: SKOSMOS, VocBench, web services"}
{"id": "822023", "revid": "642594", "url": "https://it.wikipedia.org/wiki?curid=822023", "title": "F-U (wrestling)", "text": ""}
{"id": "822024", "revid": "287204", "url": "https://it.wikipedia.org/wiki?curid=822024", "title": "3104 Durer", "text": ""}
{"id": "822026", "revid": "1992900", "url": "https://it.wikipedia.org/wiki?curid=822026", "title": "Bob Kulick", "text": "\u00c8 conosciuto soprattutto per aver collaborato con i Kiss. Era inoltre il fratello maggiore di Bruce Kulick, che \u00e8 stato chitarrista solista dei Kiss dal 1984 al 1996.\nBiografia.\nBob Kulick esord\u00ec nei primi anni settanta come chitarrista in una band chiamata Hookfoot. Nel 1973 Kulick tenne un'audizione per entrare nella band dei Kiss come chitarrista solista, ma gli fu preferito Ace Frehley. I Kiss decisero di tenere da conto Bob impiegandolo nel caso in cui Frehley non potesse lavorare.\nCon i Kiss Bob ha suonato in alcune tracce dell'album \"Alive II\" del 1977. Nel 1982, per l'abbandono di Ace Frehley, Bob fu impiegato come chitarrista provvisorio in attesa di un nuovo chitarrista. In quest'arco di tempo Bob ha suonato le tracce inedite dell'album \"Killers\", e in una sola traccia dell'album \"Creatures of the Night\".\nBob Kulick ha inoltre collaborato con Paul Stanley sia per il suo album solista del 1978, sia nel suo tour del 1989, sempre da solista.\nAll'infuori dei Kiss, Kulick ha suonato in alcuni dischi di Meat Loaf, e con i W.A.S.P. negli album \"The Crimson Idol\" e \"Still Not Black Enough\", senza mai esibirsi in pubblico. Bob suon\u00f2 per il disco omonimo \"Michael Bolton\" del musicista Michael Bolton e per Lou Reed.\nBob Kulick form\u00f2 negli anni ottanta il gruppo Balance con Peppy Castro e Doug Katsaros, che riscosse un buon successo.\nNel 2001 fu coautore con David Glenn Eisley del brano \"Sweet victory\".\nDal 1983 aveva una relazione con Stella Stevens, attrice molto nota negli anni sessanta e settanta.\n\u00c8 stato trovato morto il 28 maggio 2020 nella sua casa di Las Vegas e secondo il referto del coroner a causa di problemi cardiaci.\nStando a quanto riportato dal fratello Bruce, Bob, aveva avuto contatti col suo medico personale per dolori al petto e palpitazioni e che avrebbe dovuto essere preso in cura, ma il tutto venne rimandato a causa della pandemia in corso."}
{"id": "822027", "revid": "1013865", "url": "https://it.wikipedia.org/wiki?curid=822027", "title": "Provincia di al-Jawf", "text": "La provincia di al-Jawf \u00e8 una provincia dell'Arabia Saudita. Si trova nel nord del paese, al confine con la Giordania. Ha una superficie di 139.000 km\u00b2 e una popolazione di 332.400 abitanti (1999). Il suo capoluogo \u00e8 Sak\u0101k\u0101 (arabo \u0633\u0643\u0627\u0643\u0627).\nPrende il nome dalla citt\u00e0 di Al-Jawf (l'attuale Sak\u0101k\u0101) conosciuta un tempo come Giof."}
{"id": "822028", "revid": "56620", "url": "https://it.wikipedia.org/wiki?curid=822028", "title": "I giocatori di Titano", "text": "I giocatori di Titano (\"The Game-Players of Titan\") \u00e8 un romanzo di fantascienza pubblicato nel 1963 da Philip K. Dick.\nTrama.\nIn un prossimo futuro la societ\u00e0 \u00e8 articolata su un gioco di societ\u00e0, il \"Bluff\", un gioco di origine aliena, portato sulla Terra dai titaniani, specie di grosse amebe gelatinose. Questi ultimi sono giunti sulla Terra dopo una guerra tra Stati Uniti e Cina nella quale \u00e8 stata impiegata un'arma batteriologica che ha reso sterili molti dei superstiti. Dal momento che le donne fertili sono poche, il gioco del Bluff \u00e8 stato adottato per consentire agli americani maschi di scambiarsele, vincendole e perdendole insieme a propriet\u00e0, terreni, intere citt\u00e0.\nGli alieni titaniani, all'inizio creature apparentemente inoffensive e bislacche, si rivelano man mano essere conquistatori tutt'altro che teneri. Si intrecciano alcuni delitti e una misteriosa cospirazione al tentativo di rivincita del protagonista, Peter Garden, che ha perso moglie e propriet\u00e0 al tavolo del Bluff.\nIl compito di Garden \u00e8 tutt'altro che semplice: la rivincita la deve giocare con uno dei campioni del gioco, Luckman. Peter arruola allora un vecchio giocatore ritiratosi dal Bluff, Joe Schilling, e mette insieme una squadra per controbilanciare la fortuna di Luckman. Ma quest'ultimo viene ucciso, e da questo momento inizia una serie pirotecnica di colpi di scena, culminante nella partita di Bluff durante la quale la squadra di Peter Garden e Joe Schilling, in rappresentanza della Terra, si gioca l'indipendenza del pianeta contro i pi\u00f9 forti giocatori di Titano."}
{"id": "822030", "revid": "547034", "url": "https://it.wikipedia.org/wiki?curid=822030", "title": "Fandub", "text": "Con il termine fandub, dall'inglese \"Fan\" (\"fanatic\": fanatico, appassionato) e \"Dub\" (\"Dubbing\": doppiaggio) si indica il doppiaggio di un'opera audiovisiva (film, cartone animato, serie tv, e cos\u00ec via) generalmente realizzato dai fan per pura passione anzich\u00e9 da doppiatori professionisti incaricati dal distributore ufficiale. Ne consegue che il \"fandub\" non \u00e8 un doppiaggio ufficiale, autorizzato e legale, ma un'opera autoprodotta dagli appassionati. Non deve essere confuso con il termine ridoppiaggio, in quanto non si tratta di una parodia. Alcuni \"fandub\" sono presenti sui siti popolari di video sharing come YouTube, ma non sono molto presenti lavori di gruppo (episodi e film interi) perch\u00e9 vengono cancellati per violazione di copyright.\nOrigine del fenomeno.\nIl \"fandub\" \u00e8 un fenomeno molto diffuso all'estero, mentre in Italia \u00e8 ancora poco conosciuto. I \"fandubber\" (coloro che realizzano i doppiaggi) sono, generalmente, ragazzi giovani che, attraverso siti dedicati e forum o altri strumenti, si organizzano in gruppi e realizzano, per lo pi\u00f9, doppiaggio di film, episodi di serie tv e cartoni animati o anime inediti in Italia. Di quest'ultima categoria le produzioni di \"fandub\" sono pi\u00f9 frequenti, poich\u00e9 i media non considerano molto la categoria. Il fenomeno \u00e8 nato proprio per sentire film inediti nella propria lingua o di ridoppiare vecchie serie animate, rovinate per colpa della troppa censura o delle quali se ne sono ormai persi i diritti.\nLa prima comunit\u00e0 virtuale ad attuare questa attivit\u00e0 in Italia fu il \"Crazy Anime Dub\", nata nel 2004, che ha cessato definitivamente ogni attivit\u00e0 il 15 ottobre 2010. Diversi dei suoi ex-membri hanno successivamente intrapreso la strada del doppiaggio professionistico e ad oggi esercitano attivamente il mestiere.\nIl Fandubber.\n\"Fandubber\" \u00e8 il termine con cui viene identificata la persona che realizza il doppiaggio. Generalmente, non opera da solo, ma partecipa a un gruppo di doppiaggio, Data la difficolt\u00e0 di organizzarsi e di realizzare tecnicamente un doppiaggio, vengono per lo pi\u00f9 doppiati episodi o clip di breve durata e, raramente, film interi o episodi.\nIn Italia, i gruppi di \"fandubber \"sono\" \"pochissimi, sia per il fenomeno ancora poco diffuso, sia per la difficolt\u00e0 di coinvolgere le persone. Tuttavia, il fenomeno negli ultimi tempi sta crescendo grazie agli svariati team di doppiaggio su internet.\nOrganizzazione dei fandubber.\nQuesti gruppi di \"fandubber\" si dividono di solito in queste categorie\nEssendo spesso i \"fandubber\" in pochi, la maggior parte delle volte alcuni \"dubber\" fanno anche da \"mixatore\" e da \"adattatore\".\nQuestioni legali.\nIn Italia, il doppiaggio di un film protetto da copyright non costituisce una violazione del diritto d'autore se:\nDeve essere precisato che il doppiaggio coinvolge solo l'audio che, secondo la legge sul diritto d'autore, \u00e8 propriet\u00e0 creativa del suo creatore, quindi dei \"fandubber\". Il video, in quanto non modificato e lasciato integrale, \u00e8 invece coperto da copyright e non pu\u00f2 essere diffuso pubblicamente. Ne consegue che, per il rispetto del diritto d'autore, il file audio contenente il doppiaggio pu\u00f2 essere distribuito senza scopo di lucro, ma non insieme al video. Ci\u00f2 non esclude la possibilit\u00e0 di azioni legali da parte dei detentori del copyright."}
{"id": "822032", "revid": "640277", "url": "https://it.wikipedia.org/wiki?curid=822032", "title": "Stelle principali della costellazione della Croce del Sud", "text": "Segue un prospetto delle stelle principali della costellazione della Croce del Sud, elencate per magnitudine decrescente."}
{"id": "822035", "revid": "287204", "url": "https://it.wikipedia.org/wiki?curid=822035", "title": "Provincia di Medina", "text": "La provincia di Medina \u00e8 una delle tredici suddivisioni amministrative dell'Arabia Saudita.\nGeografia.\nLa provincia di Medina collocata nella parte occidentale del Paese, lungo il Mar Rosso. Ha una superficie di 173.000 km\u00b2 e una popolazione di 1.310.400 abitanti (1999). Il suo capoluogo \u00e8 la citt\u00e0 santa di Medina. \nAltre citt\u00e0 sono Yanbu\u02bf al-Bahr e Badr Hunayn."}
{"id": "822047", "revid": "1318658", "url": "https://it.wikipedia.org/wiki?curid=822047", "title": "Area protetta dei tre fiumi paralleli", "text": "I Tre Fiumi Paralleli () dello Yunnan sono una riserva naturale e parco nazionale della Cina e, dal 2003, un patrimonio dell'umanit\u00e0 dell'UNESCO situato tra le montagne del nord-ovest della provincia cinese dello Yunnan. Qui, tre dei pi\u00f9 grandi fiumi asiatici - lo Yangtze, il Mekong e il Salween - scorrono fianco a fianco, con corsi quasi paralleli separati da alte catene montuose.\nIl nome della riserva \u00e8 riserva naturale dei Tre Fiumi Paralleli dello Yunnan (), quello del parco nazionale parco nazionale dei Tre Fiumi Paralleli ().\nNel 2003 l'UNESCO ha incluso quest'area nel suo elenco dei siti patrimonio dell'umanit\u00e0. Nel descrivere la regione, l'UNESCO osserva che si tratta probabilmente di una delle regioni biologicamente pi\u00f9 diversificate della zona temperata e grazie alla sua posizione ai margini di due placche tettoniche presenta anche un'insolita diversit\u00e0 geologica - da gole e zone carsiche fino alle cime montuose ammantate da ghiacciai. A causa della sua posizione geografica, l'area si estende attraverso diverse zone climatiche e biogeografiche e costituisce una zona di convergenza biogeografica. Ospita un gran numero di specie animali e vegetali rare ed endemiche.\nGeografia.\nQuesto patrimonio dell'umanit\u00e0 \u00e8 situato nel nord-ovest dello Yunnan, ai margini orientali dell'altopiano del Tibet, dove questo piega ad arco verso sud fratturandosi in diverse catene montuose ripide e ammantate di neve, i monti Hengduan. Per un tratto di 300 km, i fiumi Yangtze, Mekong e Salween scorrono parallelamente in direzione nord-sud in canyon profondi fino a 2000 m. I grossi corsi d'acqua sono separati l'uno dall'altro dalle catene montuose dei monti Hengduan, che in alcuni punti superano i 6000 m. Questi sono i Gaoligong Shan al confine con la Birmania, i Nu Shan, costituiti a loro volta dai Meili Xueshan, i Biluo Shan e i Laowo Shan, i Baimang-Yunliang Shan e i Laojun Shan e le catene minori dei Qianhu Shan e degli Hong Shan a est.\nA sud della regione i corsi dei tre fiumi prendono direzioni diverse: il Salween sfocia a Moulmein in Birmania nell'oceano Indiano, il Mekong a sud di Ho Chi Minh nel mar Cinese Meridionale e lo Yangtze nel mar Cinese Orientale vicino a Shanghai.\nLa regione, che si estende per 310 km da nord a sud e per 180 km da est a ovest, confina a ovest con la Birmania, a est con la provincia del Sichuan e a nord con il Tibet. Degli oltre 1.698.400 ettari di superficie totale, le 15 zone che godono di protezione speciale si estendono per 939.441,4 ettari (il 55,3%) e la zona cuscinetto per 758.977,8 ettari (il 44,7%). (Con l'ampliamento del 2010 la superficie delle zone di protezione speciale \u00e8 divenuta di 960.084 ettari e la zona cuscinetto di 816.413 ettari). Le aree protette cadono entro i confini della prefettura autonoma tibetana di D\u00eaq\u00ean, della prefettura autonoma lisu di Nujiang e della citt\u00e0-prefettura di Lijiang.\nLe catene montuose occidentali sono ammantate fino ad alta quota da foreste nebulose e nebbiose, che assumono verso sud un aspetto tropicale. Le regioni montuose settentrionali sono spoglie e ricoperte di neve. Qui, vicino al confine tibetano, si innalza la vetta pi\u00f9 alta della regione, il Khawa Karpo nei Meili Xueshan, dal quale si diparte il ghiacciaio pi\u00f9 meridionale della Cina, il Mingyongqia. In tutta la regione vi sono 118 cime che superano i 5000 m. Il punto pi\u00f9 basso della regione si trova 760 m sul livello del mare.\nSuddivisioni.\nLa regione comprende le seguenti aree protette:\nStoria.\nParchi nazionali sui Gaoligong Shan e sui Baimang Xueshan erano stati istituiti gi\u00e0 nel 1983. A questi, l'anno seguente, seguirono le riserve naturali provinciali dei laghi Bita e Napa, degli Haba Xueshan e dei Yun Ling. Le riserve dei Baimang Xueshan e degli Haba Xueshan furono istituite con il preciso scopo di garantire protezione al rinopiteco bruno, una specie di scimmia endemica. Nel 1986 venne creata la riserva dei Laojun Shan. Nel 2000 venne inoltrato al governo centrale un piano per proteggere l'intera area, che venne nominata riserva della biosfera dell'UNESCO. Nel 2003 essa venne inclusa tra i siti patrimonio dell'umanit\u00e0 per il fatto di rispettare i quattro criteri di particolare bellezza paesaggistica (vii), speciale importanza geologica (viii), speciale importanza ecologica ed evolutiva (ix) e biodiversit\u00e0 particolarmente pronunciata (x).\nGeologia.\nIl sito si trova in una fascia orogenetica che ha subito l'influenza di una considerevole attivit\u00e0 tettonica delle placche. In questo punto la placca indiana spinge sotto la placca eurasiatica, provocando il sollevamento dell'altopiano del Tibet-Qinghai e dei monti Hengduan. I fiumi esistenti hanno poi scavato il terreno creando il paesaggio impervio che oggi caratterizza la regione. I tipi di roccia qui presenti provengono in gran parte del Mesozoico e indicano che le montagne della zona appartenevano un tempo alla crosta oceanica della Tetide e sono state in seguito sollevate dalla collisione tra le placche, subendo forti deformazioni. Questo appare oggi evidente dai complessi strati di sedimenti piegati e da numerose altre formazioni geologiche insolite.\nSoprattutto la regione montuosa orientale dell'area mostra chiaramente tracce delle azioni glaciali. Oltre a numerosi corsi d'acqua e cascate, vi sono 424 laghi glaciali, morene e altre formazioni glaciali. Vi sono inoltre un certo numero di paesaggi carsici alpini con vasti sistemi di grotte e formazioni di tufo calcareo. Ne sono esempi la Stone Moon Cave nella provincia di Fugong, il sistema di grotte di Walaya a Lushui, i depositi di tufo calcareo di Baishuitai a Zhongdian e i picchi carsici di Binzhongluo a Gong Shan, Wongshui e Gezan a Zhongdian e Shigu-Shitou a Lijiang.\nNella regione si trovano esempi significativi di ghiacciai quaternari, come quelli di Mingyongqia, Siqia e Haba, cos\u00ec come vasti depositi di granito frantumati dall'erosione e monoliti di arenaria rossa erosi simili a quelli che si trovano sui Danxia Shan. Strutture del genere possono essere osservate a Lijiang Liming.\nClima.\nIl clima della regione \u00e8 vario quanto la sua topografia. La sua parte occidentale riceve il monsone di sud-ovest proveniente dall'oceano Indiano, che, scontrandosi contro l'altopiano del Tibet e rimanendovi intrappolato, crea una copertura nevosa permanente sulle cime che superano i 5000 m. Il monsone di sud-est proveniente dall'oceano Pacifico si abbatte con minore intensit\u00e0 sul settore sud-orientale dell'area, mentre i flussi di aria gelida dal Qinghai e dal Tibet che soffiano da nord apportano un clima sub-umido pi\u00f9 freddo ai margini settentrionali e nord-orientali dell'area. Nella regione centrale, ad altezze inferiori ai 1000 m, soffiano venti simili al \"f\u00f6hn\" da ovest e da sud che creano condizioni umide quasi tropicali. Le precipitazioni annue vanno dai 4600 mm nell'estremo occidente (valle del Dulong Jiang nella parte occidentale della contea di Gongshan), che cadono prevalentemente in estate, ai 300 mm della valle dello Yangtze superiore a nord, regione in ombra pluviometrica. La nebbia permanente limita lo sviluppo degli insediamenti sopra i 2400 m. Le temperature variano da subtropicali nelle valli a rigide sulle cime innevate.\nFlora e fauna.\nL'area ospita circa 6000 specie di piante, tra cui numerosi endemismi, forme locali e specie in via di estinzione. Ci sono oltre 200 specie di rododendri, di cui 37 sono state scoperte qui, pi\u00f9 di 100 specie di genziane e primule, cos\u00ec come numerosi gigli e orchidee. Tra le specie endemiche ci sono il ginkgo e l'albero dei fazzoletti, quattro specie del genere \"Meconopsis\" e due specie di \"Cycas\". Vale la pena menzionare anche specie relitte come la taiwania, il tasso dello Yunnan (\"Taxus yunannensis\"), la magnolia \"Magnolia rostrata\", la margherita \"Nouelia insignis\" e la \"Kingdonia uniflora\".\nGran parte dell'area \u00e8 coperta da foreste. Tra queste figurano la foresta monsonica nelle vallate inferiori del Dulong Jiang e del Salween e la foresta tropicale nelle vallate del Mekong e dello Yangtze. Nei pendii dominati da un clima temperato freddo e nelle valli calde e asciutte cresce una vegetazione di sclerofille, generalmente dominata da specie di quercia. Lungo i fiumi Mekong e Yangtze \u00e8 possibile trovare questo tipo di foresta nella parte mediana del corso. Foreste temperate decidue, per lo pi\u00f9 di quercia o di ontano, si trovano ad altitudini comprese tra 3000 e 3500 m. Vi sono anche diversi tipi di foreste di conifere tropicali e temperate. Tra 2800 e 3300 m si trovano foreste di conifere tropicali o temperate e tra 3300 e 4100 m foreste temperato-fredde di abeti.\nUna specie di savana sub-desertica compare lungo i rami sorgentiferi inferiori del Mekong e dello Yangtze, mentre una boscaglia di microfille si incontra lungo i rami sorgentiferi superiori dei due fiumi. Altri tipi di vegetazione presenti nella zona sono la vegetazione arbustiva fredda, i prati subalpini e alpini, la macchia arbustiva, le pianure alpine e le comunit\u00e0 di piante acquatiche dei laghi alpini.\nDelle 173 specie di mammiferi qui presenti, 81 sono endemiche. Tra le specie di scimmie bisogna citare innanzitutto il rinopiteco bruno, senza dimenticare l'hulok, il presbite dal ciuffo e il macaco orsino. I carnivori sono rappresentati dal leopardo e dal leopardo nebuloso, dall'orso dal collare e dal panda minore, dal cuon e dalla lontra liscia. Tra gli ungulati vanno ricordati il muntjak dei Gongshan, il mosco nero e il takin. Due specie di mammiferi endemici sono il pika \"Ochotona gaoligongensis\" e la talpa toporagno \"Uropsilus soricipes\".\nTra le 417 specie di uccelli ci sono 22 specie endemiche. Tra le specie pi\u00f9 rare qui presenti vi sono la pernice di Verreaux, il fagiano di Lady Amherst, il fagiano orecchiuto bianco, il garrulo sghignazzante marezzato, il picchio muratore dello Yunnan e il picchio muratore gigante. Vivono qui anche la gru collonero, la moretta tabaccata, il francolino di monte della Cina, il trogone di Ward e lo psittorinco alibrune.\nPopolazione.\nLa popolazione dell'area comprende molte delle 25 minoranze etniche della provincia dello Yunnan - tra cui i Derung, il pi\u00f9 piccolo gruppo etnico dello Yunnan. Qui vivono anche Tibetani, Nu, Lisu, Bai, Primi e Naxi. Molti di questi popoli si vestono ancora con costumi tradizionali."}
{"id": "822057", "revid": "44876", "url": "https://it.wikipedia.org/wiki?curid=822057", "title": "Prima Divisione 1931-1932", "text": "La Prima Divisione 1931-1932 fu il terzo livello del campionato italiano di calcio e la prima edizione organizzata interamente dal \"Direttorio Divisioni Superiori\". La competizione fu strutturata in maniera simile alla precedente stagione.\nStagione.\nFormula.\nAl campionato partecipano 90 societ\u00e0, pi\u00f9 una in soprannumero, suddivise in sei gironi interregionali. Le prime due classificate di ogni raggruppamento accedono alle finali, strutturate su tre gironi offrenti ciascuno una promozione in Divisione Nazionale Serie B. Le ultime classificate di ogni girone retrocedono nei campionati regionali.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nIl Terni Football Club \u00e8 stato riammesso in Prima Divisione.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nRisultati.\nCalendario.\nNote:\nGironi finali.\nLe 12 squadre ammesse ai gironi finali furono: SPAL, Giovanni Grion, Forl\u00ec, Pavia, Seregno, Saronno, Savona, Sampierdarenese, Perugia, Foggia, Salernitana e Messina.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nBibliografia.\nGiornali\nLibri"}
{"id": "822077", "revid": "287204", "url": "https://it.wikipedia.org/wiki?curid=822077", "title": "Provincia di al-Qasim", "text": "La provincia di al-Qa\u1e63\u012bm () \u00e8 una provincia dell'Arabia Saudita, collocata nel centro del Paese. \nHa una superficie di 65.000 km\u00b2 e una popolazione di 933.100 abitanti (1999). Il suo capoluogo \u00e8 Burayda. Burayda \u00e8 uno dei pi\u00f9 grandi produttori di datteri del mondo; ogni anno si celebra in settembre una cerimonia per la stagione dei datteri. C'\u00e8 anche un grande mercato di dromedari. \nAltre citt\u00e0 della provincia sono 'Unayza, Al-Rass e Albadaya, tutte comunit\u00e0 agricole."}
{"id": "822086", "revid": "6923", "url": "https://it.wikipedia.org/wiki?curid=822086", "title": "Maria Raffaella Cimatti", "text": "Biografia.\nNata da una famiglia di umili condizioni (il padre era bracciante, la madre tessitrice) inizi\u00f2 a lavorare presto per aiutare la madre. Divenne suora ospedaliera e oper\u00f2 inizialmente, per un breve periodo, all'ospedale San Giovanni di Roma. Quindi fu trasferita presso l'ospedale San Benedetto di Alatri dove fu presto nominata farmacista. Venne cos\u00ec inviata a dirigere la farmacia dell'ospedale Umberto I di Frosinone, dove rimase venti anni ricoprendovi infine la carica di Superiora.\nCome lei, i due fratelli sopravvissuti Luigi e Vincenzo, scelsero la vita consacrata, (nei salesiani di don Bosco): in particolare di Vincenzo Cimatti \u00e8 in corso la causa di beatificazione.\nNel 1921 torn\u00f2 ad Alatri. Durante la battaglia di Montecassino si impegn\u00f2 perch\u00e9 medici e infermieri non venissero meno al loro dovere di assistenza ai degenti dell'ospedale di Alatri, unico rimasto in funzione nelle immediate retrovie del fronte. Per questo si merit\u00f2 l'appellativo di \"Angelo dei malati\". Caduto il fronte di Cassino, durante la ritirata i tedeschi avevano intenzione di far saltare l'ospedale di Alatri, le cui macerie avrebbero bloccato per qualche tempo la strada agli alleati; suor Raffaella collabor\u00f2 con il vescovo Edoardo Facchini per convincere i tedeschi, che gi\u00e0 avevano collocato le mine, a risparmiarlo, poich\u00e9 i ricoverati erano per la maggior parte intrasportabili. Infine l'ospedale venne salvato.\nNell'ospedale di Alatri rimase fino alla morte avvenuta il 23 giugno 1945. Era voluta restare a compiere la propria missione anche quando, ormai malata, avrebbe potuto ricevere migliori cure altrove.\n\u00c8 stata beatificata da papa Giovanni Paolo II il 12 maggio 1996. Le sue spoglie, custodite dalla sua morte ad Alatri nella chiesa ospedaliera di San Benedetto, il 27 marzo 2010 sono state trasferite con una cerimonia solenne in una cappella della concattedrale di San Paolo, alla presenza del vescovo Lorenzo Loppa, delle suore ospedaliere della Misericordia e di varie autorit\u00e0 cittadine."}
{"id": "822097", "revid": "438678", "url": "https://it.wikipedia.org/wiki?curid=822097", "title": "La cena per farli conoscere", "text": "La cena per farli conoscere \u00e8 un film del 2006 di Pupi Avati.\nTrama.\nSandro Lanza \u00e8 un attore di soap opera, ormai in declino dopo un intervento di chirurgia estetica riuscito male e dopo un pubblicizzato tentativo di suicidio, forse reale, forse con lo scopo di attirare l'attenzione su di s\u00e9.\nIn ospedale viene raggiunto dalle tre figlie, avute da tre donne diverse, che vivono sparse per l'Europa, e che hanno tutte dei grandissimi problemi. Dopo una breve degenza durante la quale viene raggiunto dall'attricetta di turno che gli ronza attorno, e ha una simpatia per la dottoressa che lo ha curato, viene dimesso con la promessa che le tre figlie si occupino costantemente di lui.\nClara e Ines vengono ospitate per qualche giorno a casa di Betty e del marito maniaco. La sventurata circostanza diventa cos\u00ec un'occasione inaspettata per ricucire relazioni fin l\u00ec difficili o addirittura inesistenti. Le tre donne ritrovano per il padre un amore sincero, ma nessuna vuole (o pu\u00f2) essere privata della propria vita, e si inserisce cos\u00ec il tentativo di \"liberarsi\" di una figura amata ma ingombrante.\nIn quei giorni decidono di presentare al padre la donna che loro pensano essere giusta per lui, Alma Kero, un'amica di vecchia data di Ines. La cena pare rivelarsi un \"flop\" perch\u00e9 Alma arriva completamente ubriaca, ancora provata per essere stata lasciata dall'uomo che ama, e viene riaccompagnata a casa da Sandro. Tuttavia i due arrivano a capirsi e si scoprono accomunati dal comune destino dell'abbandono e della solitudine, trovando una nuova fiducia nelle proprie capacit\u00e0, nella necessit\u00e0 di svincolarsi dalla dipendenza altrui.\nA questo punto ognuno torna alla propria difficile vita, Ines riprende a combattere contro il proprio tumore, Clara raggiunge il marito medico, che, dopo aver ridotto anni prima un bambino su una sedia a rotelle in seguito a un incidente, manifesta segni sempre pi\u00f9 evidenti di squilibrio, e Betty riprende il travagliato rapporto coniugale.\nSandro tenta di sbarcare il lunario come cronista in un'emittente locale romana e muore, un giorno, dopo un ictus ad una fermata della metropolitana."}
{"id": "822104", "revid": "1444886", "url": "https://it.wikipedia.org/wiki?curid=822104", "title": "Gas di sintesi", "text": "Il gas di sintesi, detto anche syngas (neologismo sincretico dall'inglese \"synthetic gas\") indica una miscela di gas, essenzialmente monossido di carbonio (CO) e idrogeno (H2), con la presenza in quantit\u00e0 variabile anche di metano (CH4) e anidride carbonica (CO2).\nA seconda dell'origine e degli utilizzi a cui sono destinati, le miscele CO/H2 vengono denotate con diversi termini, quali: gas d'acqua, gas d'aria, gas di citt\u00e0, crack gas, gas di sintesi del metanolo e oxo gas.\nCon lo stesso termine si indica anche la miscela di azoto (N2) e idrogeno utilizzata per la sintesi dell'ammoniaca.\nProduzione.\nIl syngas pu\u00f2 essere prodotto in vari modi:\nProcesso autotermico.\nIl processo autotermico sfrutta idrocarburi gassosi o liquidi leggeri e si basa sulla reazione:\nIn realt\u00e0 le reazioni che avvengono sono:\nLa reazione viene condotta a 500\u00a0\u00b0C ed \u00e8 necessaria una buona miscelazione dei reagenti per limitare la formazione di nero fumo. Terminata la reazione si raffreddano i gas velocemente per evitare cambiamenti nell'equilibrio, con acqua.\nProcesso di reforming.\nLa reazione si divide in due fasi:\nLa miscela di gas ottenuta contiene CH4 residuo, CO, H2O e H2. Viene fatta una postcombustione con aria alla fine della quale si ottiene una maggior concentrazione di CO e H2 e una minor concentrazione di CH4 residuo."}
{"id": "822110", "revid": "287204", "url": "https://it.wikipedia.org/wiki?curid=822110", "title": "Provincia di Riad", "text": "La provincia di Riad (o \"Riyad\") \u00e8 una provincia dell'Arabia Saudita, collocata nel centro del Paese.\nGeografia.\nHa una superficie di 412.000\u00a0km\u00b2 e una popolazione di 4.485.000 abitanti (1999). Il suo capoluogo \u00e8 Riad, che \u00e8 anche la capitale nazionale.\nAltre citt\u00e0 sono Ushaiger, Thadiq, al-Majma'a, Diriya, Layla, al-Sulayyil e Afif.\nSuddivisioni.\nOltre al Comune di Riad, la regione \u00e8 suddivisa in 19 governatorati (\"muhafazat\") e 1 sub-governatorato (\"markaz\"):"}
{"id": "822133", "revid": "1013865", "url": "https://it.wikipedia.org/wiki?curid=822133", "title": "Provincia di Ha'il", "text": "La provincia di \u1e24\u0101\u02beil () \u00e8 una provincia dell'Arabia Saudita, collocata nel nord del Paese. Ha una superficie di 125.000\u00a0km\u00b2 e una popolazione di 527.033 abitanti(2004). Il suo capoluogo \u00e8 \u1e24\u0101\u02beil."}
{"id": "822136", "revid": "44876", "url": "https://it.wikipedia.org/wiki?curid=822136", "title": "Prima Divisione 1934-1935", "text": "La Prima Divisione 1934-1935 fu il terzo campionato italiano di calcio per importanza di quell'annata, disputato tra il 7 ottobre 1934 e il 21 luglio 1935 e concluso con la promozione del , del .\nStagione.\nAvvenimenti.\nLa F.I.G.C. nell'estate 1934 decise di creare una terza Divisione Nazionale, la Serie C, pi\u00f9 elitaria della Prima Divisione (vi avrebbero partecipato infatti solo 64 squadre, suddivise in quattro gironi da sedici, contro le 109 squadre iscritte alla Prima Divisione). Stabilito che per la sola stagione 1935-1936 la Serie C avrebbe compreso 62 squadre in luogo delle 64 previste dal regolamento (vacanza di organico che nelle intenzioni originarie avrebbe dovuto essere risolta facendo retrocedere sei squadre dalla Serie B 1935-1936), decise che le prime sei di ogni girone (tolte le due promosse in cadetteria, per un totale di 46 squadre) sarebbero state ammesse alla Serie C insieme alle sedici retrocedende dalla cadetteria mentre le altre sarebbero rimaste nel nuovo campionato di Prima Divisione che diventava cos\u00ec, a partire dalla stagione 1935-1936, il quarto livello, passando alla gestione dei Direttori di Zona. Tuttavia, a causa delle esclusioni dal campionato cadetto del Pavia e del Grion di Pola, le aventi diritto divennero sessanta per cui fu stabilito di riempire i due posti vacanti prendendo in esame le richieste di ripescaggio delle non avanti diritto (tra cui il Grion). Tra fine luglio e inizio agosto 1935, infine, la Federazione deliber\u00f2 di reintegrare il Grion nei suoi diritti ammettendolo in Serie C e di allargare il campionato da 62 a 64 squadre riammettendo di autorit\u00e0 tre squadre centromeridionali (Savoia, Pescara e Cosenza) con la motivazione di potenziare il girone D (Italia Meridionale).\nInoltre, la Presidenza Federale, nel prendere atto della situazione creatasi per la partenza di molti giocatori per la guerra in Africa Orientale, stabil\u00ec che in caso di forzata rinuncia di qualunque societ\u00e0 disputante i campionati federali non si sarebbe pi\u00f9 proceduto all'annullamento di tutte le gare disputate.\nSi decise che, qualora la societ\u00e0 rinunciataria si fosse ritirata durante il girone di ritorno\u00a0(e perci\u00f2 avesse giocato almeno una partita con tutte le altre societ\u00e0 partecipanti al suo girone), tutte le partite giocate nel girone di andata sarebbero state conteggiate nella classifica delle squadre rimaste in classifica e la rinunciataria sarebbe stata tolta dal campionato. Il regolamento stabiliva inoltre che se una squadra avesse terminato anche il girone di ritorno e all'ultima giornata fosse stata esclusa per quarta rinuncia questa sarebbe stata \"tolta\" dal campionato cancellando tutti i suoi risultati lasciandoli validi per le altre squadre che lo avessero portato a termine.\nTolta dal campionato significa non classificata, ovvero non menzionata tra le squadre in ordine di classifica. Sia le classifiche ufficiali diramate dal D.D.S. che le classifiche pubblicate dai giornali le citano in fondo alla classifica senza punti (azzerati) con le altre squadre ritirate all'inizio della stagione.\nNel caso in cui almeno una gara dell'andata non fosse stata disputata (anche solo per impraticabilit\u00e0 di campo) e non pi\u00f9 recuperata, si sarebbe proceduto all'annullamento di tutte le partite disputate.\n\u00c8 per questo motivo che molte classifiche hanno come totale partite giocate un numero dispari oppure un totale non rispondente al numero totale delle gare da disputare.\nQuesta norma rimase in vigore fino alla fine della stagione sportiva 1945-1946.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nSpareggi.\nSpareggi salvezza.\nGli spareggi si articolarono in semifinali e finali. Solo la squadra vincente della finale guadagnava la permanenza nella categoria. La seconda e terza gara fra Sempre Avanti e Grosseto, nelle semifinali, e la seconda finale fra lo stesso Sempre Avanti e le Signe furono semplici ripetizioni.\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGironi finali.\nGirone finale A.\nClassifica finale.\nLegenda:\nRegolamento:\nNote:\nGirone finale B.\nClassifica finale.\nLegenda:\nRegolamento:\nNote:\nRisultati.\nSpareggio promozione.\n\"Fonti\"\nFinalissima.\nLa finalissima, che avrebbe dovuto svolgersi per forza in campo neutro, non fu fatta disputare dal Direttorio Divisioni Superiori.\nNessun libro o giornale sportivo (Gazzetta dello Sport e Il Littoriale) ha pubblicato il risultato e il D.D.S. con comunicato ufficiale n. 1 del 30 luglio 1935 ha aperto la stagione sportiva 1935-1936 elencando le squadre che avevano gi\u00e0 regolarizzato l'iscrizione.\nBibliografia.\nGiornali\nLibri"}
{"id": "822155", "revid": "2165172", "url": "https://it.wikipedia.org/wiki?curid=822155", "title": "Noi marziani", "text": "Noi marziani (\"Martian Time-Slip\") \u00e8 un romanzo di fantascienza del 1964 di Philip K. Dick. \nStoria editoriale.\nDick scrisse il manoscritto originale, di 82.000 parole, nel 1962 e lo intitol\u00f2 \"Goodmember Arnie Kott Of Mars\".\nIl romanzo fu pubblicato per la prima volta con il titolo \"All We Marsmen\", a puntate nei numeri di agosto, ottobre e dicembre 1963 della rivista \"Worlds of Tomorrow\".\nLa successiva edizione intitolata \"Martian Time-Slip\" \u00e8 solo leggermente pi\u00f9 lunga e ha una diversa suddivisione dei capitoli; fu pubblicata in paperback dalla Ballantine nel 1964.\n\"All We Marsmen\" \u00e8 stato tradotto in francese come \"Nous Les Martiens\" e pubblicato nei numeri di dicembre 1966 e di gennaio e febbraio 1967 della rivista \"Galaxie\".\nIl romanzo \u00e8 stato tradotto in italiano da Carlo Pagetti e pubblicato dalla Editrice Nord, per la prima volta nel 1973.\nTrama.\nTutto ruota attorno al bambino con autismo Manfred Steiner, e alle persone che lo circondano (famiglia, vicini, colleghi dei vicini, e cos\u00ec via a raggiera). Nella prima parte del romanzo il padre di Manfred, Norbert, si suicida. Ci\u00f2 lascia Manfred alla merc\u00e9 delle macchinazioni di Arnie Kott, il potente capo del sindacato degli idraulici, che sul pianeta rosso ha in mano l'acqua, cio\u00e8 la risorsa vitale in ragione della sua scarsit\u00e0 (non a caso gi\u00e0 nella primissima pagina si tocca il tema dell'acqua e del risparmio che se ne deve fare).\nIl piano di Arnie Kott si basa su una teoria che spiega l'autismo come condizione asincrona della mente: la persona con autismo vive in un tempo diverso da quello degli altri, e per questo non pu\u00f2 interagire con il mondo a lui contemporaneo. Ma, e questo interessa Kott, Manfred conosce il futuro. Se si riuscir\u00e0 a interagire in qualche modo con lui, si potranno conoscere in anticipo le mosse del nemico di Kott, il ricco imprenditore Leo Bohlen, che sta architettando una speculazione edilizia sui Monti FDR, dove le Nazioni Unite intendono costruire grandi e squallidi mega-complessi di case popolari.\nIn effetti Manfred vive nel futuro, ed \u00e8 questa la sua maledizione, perch\u00e9 la sua coscienza si trova intrappolata proprio in uno di quei complessi, il tetro e cadente edificio AM-WEB (ironica citazione del testo di Schiller che Beethoven ha usato per il quarto movimento della Nona sinfonia), e in quel luogo morto e deserto \u00e8 circondato dal \"putr\u00eco\", cio\u00e8 dallo sfascio e dalle macerie.\nLa trama \u00e8 messa in movimento dalla rivalit\u00e0 che mette contro Arnie e Leo, e tutti i personaggi vengono in qualche modo coinvolti: Erna, la madre di Manfred; Jack, figlio di Leo e ingegnere; Silvia, sua moglie; Otto Zitte, l'idraulico donnaiolo che rileva l'attivit\u00e0 di Norbert Steiner, attirandosi l'ostilit\u00e0 di Arnie, e altri ancora. I rapporti tra i personaggi creano una fitta rete di avvenimenti, passioni, odi che alla fine sfocia in un finale violento, con l'assassinio (descritto con magistrale asciuttezza) di Arnie Kott da parte di Otto. E tutto si chiude con la surreale comparsa di Manfred Steiner, vecchissimo, e tenuto in vita da un apparato che ne fa un vero cyborg, tornato dal futuro a vedere sua madre per l'ultima volta.\nManfred compie questo miracolo grazie alla sua capacit\u00e0 di spostarsi nel tempo, che probabilmente gli ha anche consentito, in un punto indeterminato del futuro, di sfuggire \u2013 come rivela all'attonito Jack Bohlen\u00a0\u2013 allo spaventoso edificio AM-WEB. E siccome l'ex-bambino con autismo compare attorniato dai Bleekman, gli indigeni di Marte che vivono ai margini degli insediamenti terrestri, c'\u00e8 da sospettare che essi abbiano avuto parte nell'acquisizione della capacit\u00e0 di viaggiare nel tempo.\nCollegamenti con \"Cronache del dopobomba\".\nIn \"Noi marziani\" vi sono alcuni riferimenti ad un altro romanzo di Dick \"Cronache del dopobomba\". Infatti si parla di un grande disastro in Germania che avrebbe reso focomelici (cio\u00e8 privi di arti) alcuni bambini nati in seguito a tale evento e infatti, nel romanzo \"Cronache del dopobomba\", questo accadimento fu un esperimento nucleare fallito del fisico Bruno Bluthgeld e il protagonista del romanzo in questione \u00e8 Hoppy Harrington, proprio un focomelico."}
{"id": "822169", "revid": "17654", "url": "https://it.wikipedia.org/wiki?curid=822169", "title": "Baribal", "text": ""}
{"id": "822175", "revid": "17654", "url": "https://it.wikipedia.org/wiki?curid=822175", "title": "Orso nero americano", "text": ""}
{"id": "822187", "revid": "287204", "url": "https://it.wikipedia.org/wiki?curid=822187", "title": "Torneo di Amsterdam", "text": "Il Torneo di Amsterdam \u00e8 stato un torneo calcistico a carattere amichevole, disputato d'estate ad Amsterdam.\nFu organizzato per la prima volta nel 1975 per celebrare i 700 anni della fondazione di Amsterdam (1275-1975). Sospeso nel 1993, fu ripreso dal 1999 al 2009. L'ultima organizzazione \u00e8 stata curata da IEP (\"International Event Partnership\").\nIl torneo vedeva annualmente la partecipazione dell' e di altri tre club mondiali.\nRegolamento.\nDall'edizione del 1999 \u00e8 stato adottato un nuovo formato: le quattro squadre partecipanti disputano due incontri a testa e, per incentivare lo spettacolo e il divertimento degli spettatori, \u00e8 stato introdotto il \"Points Scoring System\", una particolare modalit\u00e0 di punteggio.\nPer stabilire la squadra vincitrice al termine di ogni incontro vengono attribuiti dei punti:\nAl termine degli incontri viene stilata una classifica che tenga conto dell'aggregato dei punti raccolti, nel caso in cui due o pi\u00f9 squadre ottengano il medesimo punteggio al termine del torneo, il vincitore verr\u00e0 scelto tenendo conto di tre criteri consequenziali tra di loro:\nEdizioni.\n1999.\nInformazioni.\nIl Torneo di Amsterdam 1999 si \u00e8 svolto tra il 31 luglio e il 1\u00ba agosto del 1999. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di ridare vita, dopo sei anni, alla competizione che fu istituita nel 1975 per celebrare i 700 anni della fondazione di Amsterdam (1275-1975). Tutti gli incontri sono stati disputati all'Amsterdam ArenA nei Paesi Bassi.\nGiunto alla sua diciannovesima edizione \u00e8 stato vinto dalla Lazio che \u00e8 riuscita a prevalere sulle altre tre squadre partecipanti, la squadra di casa l', gli spagnoli dell' e i brasiliani del Santos.\n2000.\nInformazioni.\nIl Torneo di Amsterdam 2000 si \u00e8 svolto tra il 3 agosto e il 5 agosto del 2000. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di riproporre l'esperienza dell'edizione del 1999 vinta dalla Lazio. Tutti gli incontri sono stati disputati all'Amsterdam ArenA nei Paesi Bassi.\nIl torneo \u00e8 giunto alla sua ventesima edizione (seconda nel suo nuovo formato) ed \u00e8 stato vinto dagli spagnoli del Barcellona che sono riusciti a prevalere sugli altri club partecipanti, l', squadra organizzatrice, la Lazio e l'.\n2001.\nInformazioni.\nIl Torneo di Amsterdam 2001 si \u00e8 svolto tra il 26 luglio e il 28 luglio del 2001. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di riproporre l'esperienza positiva dell'edizione del 2000 vinta dal Barcellona. Tutti gli incontri sono stati disputati all'Amsterdam ArenA nei Paesi Bassi.\nIl torneo \u00e8 giunto alla sua ventunesima edizione (terza nel suo nuovo formato) ed \u00e8 stato vinto dagli olandesi dall' che sono riusciti a prevalere sugli altri club partecipanti, l', il Milan e il Valencia.\n2002.\nInformazioni.\nIl Torneo di Amsterdam 2002, si \u00e8 svolto tra il 2 agosto e il 4 agosto del 2002. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di riproporre l'esperienza positiva dell'edizione del 2001. Tutti gli incontri sono stati disputati all'Amsterdam ArenA nei Paesi Bassi.\nIl torneo \u00e8 giunto alla sua ventiduesima edizione (quarta nel suo nuovo formato) ed \u00e8 stato vinto dagli olandesi dall' per la seconda volta consecutiva, che sono riusciti a prevalere sugli altri club partecipanti, il Barcellona, il e il .\n2003.\nInformazioni.\nIl Torneo di Amsterdam 2003, conosciuto anche come The Sony Amsterdam Tournament 2003, si \u00e8 svolto tra il 1\u00ba agosto e il 3 agosto del 2003. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di riproporre l'esperienza positiva dell'edizione del 2002. Tutti gli incontri sono stati disputati all'Amsterdam ArenA nei Paesi Bassi.\nIl torneo \u00e8 giunto alla sua ventitreesima edizione (quinta nel suo nuovo formato) ed \u00e8 stato vinto dagli olandesi dall' per la terza volta consecutiva, che sono riusciti a prevalere sugli altri club partecipanti, il Galatasaray, l'Inter e il .\n2004.\nInformazioni.\nIl Torneo di Amsterdam 2004, conosciuto anche come The Sony Amsterdam Tournament 2004, si \u00e8 svolto tra il 30 luglio e il 1\u00ba agosto del 2004. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di riproporre l'esperienza positiva dell'edizione del 2003. Tutti gli incontri sono stati disputati all'Amsterdam ArenA nei Paesi Bassi.\nIl torneo \u00e8 giunto alla sua ventiquattresima edizione (sesta nel suo nuovo formato) ed \u00e8 stato vinto dagli olandesi dall' per la quarta volta consecutiva, che sono riusciti a prevalere sugli altri club partecipanti, l', il e il River Plate.\n2005.\nInformazioni.\nIl Torneo di Amsterdam 2005, conosciuto anche come The LG Amsterdam Tournament 2005, si \u00e8 svolto tra il 29 luglio e il 31 luglio del 2005. A occuparsi dell'organizzazione \u00e8 stata la societ\u00e0 \"The International Event Partnership\", che ha deciso di riproporre l'esperienza positiva dell'edizione del 2004. Tutti gli incontri sono stati disputati all'Amsterdam ArenA nei Paesi Bassi.\nIl torneo \u00e8 giunto alla sua venticinquesima edizione (settima nel suo nuovo formato) ed \u00e8 stato vinto dagli inglesi dell' fermando cos\u00ec la corsa degli olandesi dell', sono riusciti a prevalere anche sugli altri club partecipanti, il Porto e il Boca Juniors.\n2006.\nInformazioni.\nIl Torneo di Amsterdam 2006, conosciuto anche come LG Amsterdam Tournament 2006, \u00e8 stato disputato tra il 4 e il 5 agosto del 2006 ed \u00e8 stato organizzato dalla societ\u00e0 \"The International Event Partnership\". Tutti gli incontri sono stati disputati all'Amsterdam ArenA nei Paesi Bassi.\nGiunto alla sua ventiseiesima edizione (ottava nel suo nuovo formato) \u00e8 stato vinto dal Manchester United che \u00e8 riuscito a prevalere sulle altre tre squadre partecipanti, la squadra di casa l', i portoghesi del Porto e gli italiani dell'Inter.\n2007.\nInformazioni.\nIl Torneo di Amsterdam 2007, conosciuto anche come LG Amsterdam Tournament 2007, \u00e8 stato disputato tra il 2 e il 4 agosto del 2007 ed \u00e8 stato organizzato dalla societ\u00e0 \"The International Event Partnership\". Tutti gli incontri sono stati disputati all'Amsterdam ArenA nei Paesi Bassi.\nGiunto alla sua ventisettesima edizione (nona nel suo nuovo formato) \u00e8 stato vinto dall' che \u00e8 riuscito a prevalere sulle altre tre squadre partecipanti, la squadra di casa l', gli spagnoli dell' e gli italiani della Lazio.\n2008.\nInformazioni.\nIl Torneo di Amsterdam 2008, conosciuto anche come LG Amsterdam Tournament 2008, si \u00e8 disputato l'8 e il 9 agosto del 2008 ed \u00e8 stato organizzato dalla societ\u00e0 \"The International Event Partnership\". Tutti gli incontri sono stati disputati all'Amsterdam ArenA nei Paesi Bassi.\nGiunto alla sua ventottesima edizione (decima nel suo nuovo formato), vi hanno partecipato , , gli spagnoli del Siviglia e gli italiani dell'Inter.\n2009.\nInformazioni.\nIl Torneo di Amsterdam 2009, conosciuto anche come LG Amsterdam Tournament 2009, si \u00e8 disputato il 24 e il 26 luglio del 2009 ed \u00e8 stato organizzato dalla societ\u00e0 \"The International Event Partnership\". Tutti gli incontri sono stati disputati all'Amsterdam ArenA nei Paesi Bassi.\nGiunto alla sua ventinovesima edizione (undicesima nel suo nuovo formato), vi hanno partecipato i portoghesi del Benfica, , gli spagnoli dell'Atl\u00e9tico Madrid e il Sunderland."}
{"id": "822198", "revid": "51127", "url": "https://it.wikipedia.org/wiki?curid=822198", "title": "Misure draconiane", "text": ""}
{"id": "822200", "revid": "123506366", "url": "https://it.wikipedia.org/wiki?curid=822200", "title": "Regina Isabella", "text": ""}
{"id": "822206", "revid": "26891", "url": "https://it.wikipedia.org/wiki?curid=822206", "title": "Marina militare napoletana", "text": ""}
{"id": "822209", "revid": "26891", "url": "https://it.wikipedia.org/wiki?curid=822209", "title": "Marina napoletana", "text": ""}
{"id": "822211", "revid": "26891", "url": "https://it.wikipedia.org/wiki?curid=822211", "title": "Regia Marina Sarda", "text": ""}
{"id": "822216", "revid": "287204", "url": "https://it.wikipedia.org/wiki?curid=822216", "title": "Aurelia Trywia\u0144ska", "text": "Biografia.\nNei 100 m ostacoli s'\u00e8 qualificata a due finali internazionali, ai Campionati del mondo di atletica leggera 2003 a Parigi ed agli Europei 2006 a G\u00f6teborg, finendo entrambe le volte quinta. Ad Atene 2004, alla sua prima partecipazione olimpica (sempre sui 100 m ostacoli), \u00e8 stata invece eliminata al primo turno.\nNella rassegna europea al coperto del 2007 a Birmingham ha raggiunto la finale dei 60 m ostacoli finendo settima.\nIl suo primato personale sui 100 m ostacoli \u00e8 di 12\"73, stabilito nel 2003."}
{"id": "822219", "revid": "767487", "url": "https://it.wikipedia.org/wiki?curid=822219", "title": "Go Go Tales", "text": "Go Go Tales \u00e8 un film del 2007 diretto da Abel Ferrara, presentato fuori concorso al 60\u00ba Festival di Cannes.\nIl film, girato interamente a Cinecitt\u00e0, \u00e8 stato distribuito in Italia dal 20 giugno 2008\nTrama.\nAccade tutto in una notte: un locale di lap-dance rischia di chiudere, ma l'impresario del locale non ci sta. Anche se deve fronteggiare una serie di problemi: la proprietaria del locale che non riceve l'affitto da mesi, le ballerine che devono ricevere gli stipendi, il fratello che non vuole continuare a finanziarlo e intende trasferirsi in Florida. L'impresario cerca una soluzione giocando alla lotteria. Altre storie si intrecciano nella notte e nel locale newyorkese: uno studente di medicina, dopo aver salvato un uomo, viene premiato con una visita nel locale, ma scopre che una delle lap dancer \u00e8 sua moglie. Una delle ballerine \u00e8 in stato interessante, un'altra convince un produttore a finanziargli un film, il biglietto della lotteria vincente viene perso dal contabile del locale."}
{"id": "822220", "revid": "1305772", "url": "https://it.wikipedia.org/wiki?curid=822220", "title": "Felice Pedroni", "text": "Nacque nel 1858, ultimo di sei fratelli, nella localit\u00e0 Le Teggie (frazione di Trignano del comune di Fanano).\nOrfano di padre giovanissimo, fu costretto a emigrare: prima in Francia nel 1881, poi negli Stati Uniti nello stesso anno. Fu bracciante, poi minatore, ma presto fu preso dalla febbre dell'oro.\nNel 1894 si trasfer\u00ec in Canada e nel 1895 nel bacino dello Yukon (Alaska) dove il 22 luglio 1902 scopr\u00ec un filone d'oro nel fondo di un torrente (che oggi viene chiamato, in suo onore, \"Pedro Creek\"). Ottenne la concessione statale per l'estrazione dell'oro e divenne in poco tempo il presidente del distretto minerario di Fairbanks che fond\u00f2, l'8 settembre 1902, presso la sua baracca. In breve tempo, a pochi chilometri dal distretto, nacque quella che sarebbe diventata l'attuale citt\u00e0 di Fairbanks.\nOrmai ricco, torn\u00f2 in Italia nel 1906 e si invagh\u00ec di una maestrina di Lizzano in Belvedere, tale Egle Zanetti (detta Adelinda), e le chiese di sposarlo, ma la donna rifiut\u00f2 la sua proposta di matrimonio. Cos\u00ec, tornato in Alaska, spos\u00f2 l'irlandese Mary Ellen Doran, ballerina di un saloon e donna \"incontentabile\". Per renderla felice le comper\u00f2 anche un ranch a Tacoma, nello Stato di Washington. Anche i rapporti con il suo socio, nonch\u00e9 finanziatore delle prime spedizioni, peggiorarono, tanto che lo cit\u00f2 in tribunale.\nMor\u00ec a soli 52 anni, nel 1910, all'ospedale di Fairbanks in circostanze apparentemente naturali e il suo corpo fu imbalsamato e spedito in California dalla Mary Doran dove fu sepolto a Colma, vicino a San Francisco.\nLa salma venne ritrovata negli anni settanta dal notaio di Pavullo, Amato Cortelloni, e traslata nel cimitero di Fanano nel 1972, ed in seguito nel cimitero di Trignano di Fanano.\nDal 2002 il comune di Fanano, per ricordare il suo cittadino, \u00e8 gemellato con Fairbanks.\nOgni anno, a Fairbanks, Pedroni viene ricordato durante i \"Golden Days\" (i \"giorni dell'oro\"), manifestazione che prevede una gara per eleggere il sosia di Felice Pedroni. Il vincitore entra a cavallo in citt\u00e0 e deposita in banca un sacchetto pieno d'oro.\nA Fanano, suo paese natale, \u00e8 stata aperta una taverna denominata \"L'osteria dell'emigrante\" proprio in suo onore.\nDal 2002 a Trignano si organizza il Felix Pedro Day che nel 2008 \u00e8 diventato L'oro di Felice Pedroni. L'evento si tiene la seconda domenica di luglio.\nEsiste un progetto per la riesumazione dei resti di Felice Pedroni a cura di un antropologo dell'Universit\u00e0 di Bologna che, con il consenso degli eredi, cercher\u00e0 di fare luce sulle cause della sua morte."}
{"id": "822222", "revid": "161273", "url": "https://it.wikipedia.org/wiki?curid=822222", "title": "Stelle principali della costellazione del Cigno", "text": "Segue un prospetto delle stelle principali della costellazione del Cigno, elencate per magnitudine decrescente."}
{"id": "822223", "revid": "1566286", "url": "https://it.wikipedia.org/wiki?curid=822223", "title": "Delphine Seyrig", "text": "Biografia.\nFiglia dell'archeologo Henri Seyrig e sorella del compositore francese Francis Seyrig, studi\u00f2 recitazione alla Com\u00e9die de Saint-Etienne ed ebbe fra i suoi insegnanti Jean Dast\u00e9. Frequent\u00f2 inoltre l'Actors Studio di New York. Debutt\u00f2 negli Stati Uniti nel 1959, con il cortometraggio \"Pull My Daisy\", ispirato all'omonima poesia di Jack Kerouac, Allen Ginsberg e Neal Cassady. \nTornata in Francia, il regista Alain Resnais le affid\u00f2 il ruolo di protagonista, accanto a Giorgio Albertazzi, nel film \"L'anno scorso a Marienbad\" (1961). Questo, ed altri lungometraggi che seguirono, la consacrarono, fin dagli anni sessanta, come una delle massime attrici francesi. Nel 1968 interpret\u00f2 magistralmente il personaggio di Fabienne Tabard, la signora sposata che si inserisce nella coppia Jean-Pierre L\u00e9aud e Claude Jade nel film \"Baci rubati\" (1968) di Fran\u00e7ois Truffaut.\nLavor\u00f2 con alcuni fra i massimi registi europei, come Truffaut, Luis Bu\u00f1uel, Alain Resnais, Mario Monicelli e Marguerite Duras. Quest'ultima la diresse in \"India Song\" (1975), dove la Seyrig dette vita a uno dei suoi personaggi pi\u00f9 indimenticabili, quello di Anne-Marie Stretter. Importante e stimata interprete di livello internazionale, sia teatrale che cinematografica, vinse la Coppa Volpi per la migliore interpretazione femminile al Festival di Venezia per la sua interpretazione nel film \"Muriel, il tempo di un ritorno\" (1963). \nVincitrice di diversi premi cinematografici, l'attrice si avvalse della sua notoriet\u00e0 per promuovere i diritti delle donne. Dei tre film che diresse, il pi\u00f9 importante fu \"Sois belle et tais-toi!\" (1981), con Shirley MacLaine, Maria Schneider e Jane Fonda. Nel 1982 fu membro e animatrice del gruppo che istitu\u00ec il \"Centre Audiovisuel Simone de Beauvoir\" a Parigi, che tuttora possiede un vasto archivio di film, filmati e documenti sulle donne e finanzia e promuove lavori e produzioni di e sulle donne. \nSposata con il pittore statunitense Jack Youngerman, che studi\u00f2 alla Scuola delle Belle Arti di Parigi, l'attrice mor\u00ec nella capitale francese nel 1990, a 58 anni, per un tumore all'ovaio, venendo sepolta al cimitero di Montparnasse."}
{"id": "822225", "revid": "92723", "url": "https://it.wikipedia.org/wiki?curid=822225", "title": "Follia per sette clan", "text": "Follia per sette clan (\"Clans of the Alphane Moon\") \u00e8 un romanzo di fantascienza scritto nel 1967 da Philip K. Dick. Deriva dal racconto breve \"Shell Game\", pubblicato nel 1954 sulla rivista statunitense \"Galaxy Science Fiction\".\nTrama.\nIl libro \u00e8 composto da due filoni inizialmente autonomi che si intrecciano per concludere in un finale comune.\nIl primo filone \u00e8 ambientato su un pianeta (o pi\u00f9 correttamente su una luna) fittizio chiamato Alfa III L2. Tale pianeta era una ex-colonia terrestre, su cui essi avevano posto in ricovero coatto degli individui affetti da svariati disturbi psicotici. Una volta lasciato il pianeta, i malati ne hanno preso possesso, dando vita a sette clan, uno per ogni disturbo.\nEssi si riuniscono in consiglio saltuariamente, ed \u00e8 proprio da uno di questi consigli che si dirama il libro.\nIl secondo filone \u00e8 formato dalla storia di Chuck Rittersdorf e sua moglie Mary, in procinto di separarsi. Chuck lavora per la CIA (\"Counter Intelligence Authority\"), acronimo con cui Dick sfrutta abilmente l'assonanza con la famosa agenzia americana, per la quale scrive discorsi di propaganda per il \"mondo rosso\".\nSua moglie Mary invece \u00e8 una consulente matrimoniale che si \u00e8 offerta volontaria per partecipare ad un progetto che prevede di mandare una delegazione terrestre su Alfa III L2 a verificare la situazione sociale dei malati. Suo marito, in fuga dalla disfatta matrimoniale e dalla sua stessa vita (tenter\u00e0 infatti il suicidio) si rifugia in un infimo motel dove incontra, tra gli altri un non-T (non terrestre): una \"muffa gelatinosa\" di Ganimede capace di leggere il pensiero, che si riveler\u00e0 fondamentale per il cammino del protagonista, che, accecato da una nuova rabbia nei confronti di sua moglie, si recher\u00e0 anch'esso su Alfa III L2. A questo intrigo di personaggi si aggiunge anche Bunny Hentman, comico e showman terrestre, e amico degli alfani (nemici dei terrestri) le cui intenzioni reali resteranno mascherate fino alla fine.\nI Sette Clan.\nSu Alfa III L2 sono quindi presenti sette clan, ognuno caratterizzato da un disturbo psicotico diverso; questi clan hanno formato una struttura sociale del tipo simile alle caste dell'antica India. A capo ci sono i Para, che sono quindi incaricati di sviluppare l'ideologia comune, anche se sono sempre in lotta con i Mani, detentori della forza fisica. Ogni clan ha anche un personaggio storico rappresentativo del disturbo (secondo Dick). A questi sette clan se ne aggiunge un ottavo, creato da Chuck Rittersdorf, obbligato alla permanenza su Alfa III L2 alla fine del libro.\nAlcuni malati di Alfa III L2 sono in grado di sfruttare i loro disturbi e le loro visioni per creare forme concrete visibili a tutti; in particolare tre malati: Ignatz Ledebur \"eb\", Omar Diamond \"skiz\" e Sarah Apostoles \"eb\", hanno formato un santo triumvirato, cercando di mediare le forze di conquista arrivate su Alfa III L2."}
{"id": "822226", "revid": "92723", "url": "https://it.wikipedia.org/wiki?curid=822226", "title": "Duomo di Pienza", "text": "La concattedrale di Santa Maria Assunta \u00e8 il principale luogo di culto di Pienza, in provincia di Siena, concattedrale della diocesi di Montepulciano-Chiusi-Pienza.\nStoria.\nIl complesso, che sorge sul luogo dell'antica pieve di Santa Maria, ma orientato in modo diverso, fu pensato per essere inserito scenograficamente nella piazza principale della cittadina, la Piazza Pio II, e fu realizzato per volont\u00e0 di papa Pio II Piccolomini tra il 1459 e il 1462 da Bernardo Rossellino nel corso del rinnovamento della citt\u00e0. L'edificio venne realizzato con insolito orientamento nord-sud (con la facciata principale rivolta a nord) per la coerenza urbanistica che il Papa e Rossellino stavano cercando di raggiungere. Inoltre, per poter ampliare la piazza, il Duomo fu arretrato il pi\u00f9 possibile verso sud, tanto che la zona absidale e parte del transetto poggiano sulle pendici scoscese del rilievo collinare sul quale sorge Pienza. Il Duomo, peraltro, fu costruito demolendo la preesistente chiesa romanica, molto pi\u00f9 piccola, che aveva orientamento est-ovest e le cui fondazioni furono rinvenute durante le enormi opere di restauro condotte fra gli anni venti e gli anni quaranta del 1900.\nDescrizione.\nPiazza Pio II.\nL'area su cui Rossellino raggruppa i principali edifici di Pienza (Palazzo Piccolomini, la chiesa di Santa Maria Assunta, il Palazzo Vescovile o diocesano) \u00e8 estremamente stretta. Infatti, le sue dimensioni non sono pi\u00f9 lunghe di quelle del cortile interno del palazzo Piccolomini. Rossellino riusc\u00ec a guadagnare un po' dello spazio necessario collocando la cattedrale pi\u00f9 a sud che potesse. Proiettando quasi la met\u00e0 della chiesa affacciata sulla collina lasci\u00f2 una distanza di circa venticinque metri tra la facciata della cattedrale e gli edifici che si affacciavano lungo il lato nord della via principale. Era impossibile adattare una piazza rettangolare in quello spazio per diversi motivi: la strada entrava e usciva dal campo da diverse angolazioni, il vecchio Palazzo del priore (il futuro Palazzo Vescovile o Diocesano) \u00e8 stato fissato ad un angolo di circa di novanta gradi; e il Palazzo Piccolomini doveva essere collocato ad un angolo di settantacinque gradi se fosse dovuto rimanere parallelo alla chiesa di San Francesco e in allineamento con la strada. La piazza della cattedrale, cos\u00ec, ha assunto quindi la forma di un trapezio leggermente irregolare.\nEsterno.\nPur essendo uno dei monumenti pi\u00f9 importanti del Rinascimento italiano, per alcuni particolari come il tetto a due spioventi e l'occhio centrale ricorda le chiese gotiche francescane, ma anche le Hallenkirchen tedesche che Pio II aveva visto nei suoi numerosi viaggi (soprattutto per l'estrema luminosit\u00e0 delle vetrate); l'insieme \u00e8 per\u00f2 rinascimentale e risente dell'influenza di Leon Battista Alberti, oggi ritenuto il reale ispiratore di Pienza e del Duomo.\nLa facciata tripartita in travertino fu progettata dal Rossellino. Quattro paraste la dividono in tre zone corrispondenti alle navate interne. Una cornice marcapiano divide la facciata in due zone; in quella inferiore ci sono le tre porte d'ingresso, in quella superiore tre arconi sorretti da colonne. Sotto gli archi laterali sono state create nicchie di reminiscenza classica, in quello centrale si apre un oculo.\nSul timpano della facciata domina lo stemma con l'emblema della Santa Sede di Pio II Piccolomini. Le pareti esterne della chiesa e l'abside recano finestre gotiche che permettono una grande e suggestiva luminosit\u00e0 interna. Il campanile molto slanciato fu danneggiato dal terremoto del 1545 e ripristinato nel 1570. il campanile ospita 4 campane. la grande, di nota solb3, fusa nel 1400 da una fonderia cortonese; la seconda, di nota solb3, fusa da Luigi Magni nel '900 insieme alle campane terza e quarta, hanno rispettivamente le note sol3 e lab3.\nInterno.\nL'interno, ancora strutturalmente legato allo stile gotico, \u00e8 diviso in tre navate tutte della stessa altezza, la navata mediana \u00e8 solo pi\u00f9 larga delle laterali. Due file di pilastri con semicolonne addossate e capitelli decorati, rialzati rispetto ai pilastri, dividono le navate.\nL'abside \u00e8 divisa in tre cappelle, la maggiore accoglie il coro.\nAltre due cappelle sono formate dai bracci della crociera, ognuna \u00e8 dotata di un finestrone. Tutta questa parte ha subito un cedimento a causa delle condizioni del terreno su cui sorgono i muri perimetrali dell'abside fin dalla sua costruzione.\nIl tempio \u00e8 arricchito da dipinti, eseguiti su commissione di Pio II dai pi\u00f9 noti artisti dell'epoca.\nOrgano a canne.\nNella terza campata della navata laterale di destra, sopra l'ingresso della sagrestia, entro una nicchia, vi \u00e8 l'organo a canne, costruito dalla ditta Giustozzi negli anni settanta del XX secolo. Lo strumento, a trasmissione elettrica, ha due tastiere di 61 note ciascuna ed una pedaliera concavo-radiale di 32."}
{"id": "822231", "revid": "599013", "url": "https://it.wikipedia.org/wiki?curid=822231", "title": "Muhammet Akag\u00fcnd\u00fcz", "text": "Carriera.\nClub.\n1997-2000: gli inizi in Austria.\nSeconda punta di origini turche ma di nazionalit\u00e0 austriaca, comincia la carriera nella stagione 1997-1998 all', con cui gioca una gara di Coppa Intertoto prima di essere ceduto in prestito al Gerasdorf, nella Erste Liga. A gennaio passa al St. P\u00f6lten, sempre in seconda serie, dove rimarr\u00e0 in prestito anche l'anno successivo, in cui segner\u00e0 11 reti in 34 presenze. Nella stagione 1999-2000 il prestito sar\u00e0 invece all'Admira Wacker M\u00f6dling, nella massima serie austriaca.\n2000-2005: Ried e le stagioni in Turchia.\nNella stagione 2000-2001 Heinz Hochhauser lo porta con s\u00e9 al Ried, con il quale nel corso di tre stagioni totalizza 90 presenze e 29 reti nella Bundesliga austriaca A questa esperienza seguono due stagioni in Turchia, pi\u00f9 difficoltose dal punto di vista personale, con le maglie di Malatyaspor (stagione 2003-2004, 29 presenze e 6 gol) e Konyaspor (stagione 2004-2005, 31 presenze e 6 gol).\n2006-2008: Rapid Vienna, Kayserispor e Verona.\nViene poi richiamato in patria dai campioni in carica del Rapid Vienna, con i quali mette insieme 34 presenze in campionato, 9 gol e numerose buone prestazioni. Ha anche l'occasione di partecipare alla Champions League, nella quale segna due reti durante i preliminari. La stagione 2006-2007 vede un suo ritorno in Turchia, nelle file del Kayserispor, con cui disputa 13 incontri in campionato segnando 2 gol e segnando 3 gol nelle 4 partite di qualificazione alla Coppa UEFA. A gennaio rescinde il contratto con la societ\u00e0 turca e si accasa all'Hellas Verona, in Serie B.\nDebutta in Serie B il 13 marzo 2007 in Verona- (3-1). Il 17 marzo segna il suo primo gol in campionato, portando al pareggio per 1-1 l'Hellas Verona in trasferta contro l'AlbinoLeffe al 94'. Si ripete il 25 marzo, segnando al medesimo minuto il gol della vittoria casalinga del Verona contro il . Dopo il gol al Vicenza non verr\u00e0 pi\u00f9 schierato in partita a causa di un infortunio occorso in allenamento per una entrata scomposta di un compagno di squadra, Federico Nieto. Nell'agosto 2007 il giocatore lascia l'Hellas Verona per fare ritorno in Austria con la maglia del Ried.\nNazionale.\nHa esordito con la nazionale austriaca nell'ottobre 2002 contro la Bielorussia segnando all'89' il goal del definitivo 2-0."}
{"id": "822233", "revid": "767487", "url": "https://it.wikipedia.org/wiki?curid=822233", "title": "Mi vida loca (Woptime)", "text": "Mi vida loca \u00e8 il terzo studio album della band Hardcore punk torinese Woptime.\nIl CD contiene 20 foto digitali."}
{"id": "822237", "revid": "3082", "url": "https://it.wikipedia.org/wiki?curid=822237", "title": "Shapur II di Persia", "text": ""}
{"id": "822238", "revid": "6923", "url": "https://it.wikipedia.org/wiki?curid=822238", "title": "Ralla", "text": "La ralla \u00e8 una delle due parti relative all'accoppiamento meccanico ralla/perno tra un trattore stradale ed un semirimorchio per andare a costituire un autoarticolato. La ralla si trova sul trattore, mentre il perno si trova sul semirimorchio.\n\u00c8 un sistema di aggancio pi\u00f9 complesso e pesante di quello utilizzato dall'autotreno; infatti la ralla non solo deve trainare, ma deve anche sorreggere una parte notevole, circa un terzo, del carico posto nel semirimorchio.\n\u00c8 costituita da una robusta piastra d'acciaio con un foro centrale e un invito per il perno di articolazione disegnato a coda di rondine; in questo modo si rende possibile l'aggancio anche se il trattore e il semirimorchio non sono perfettamente allineati tra loro. La suddetta piastra \u00e8 montata su un telaietto, a sua volta vincolato al telaio del trattore stradale, in maniera tale da evitare eccessive sollecitazioni su di esso; gode di un limitato movimento di oscillazione rispetto al telaio del trattore, sia in senso trasversale sia in senso longitudinale, che serve ad affrontare dossi, cunette o semplici asperit\u00e0 del fondo stradale.\nNei veicoli destinati ad utilizzi in fuoristrada, come i mezzi d'opera, vi sono alcuni tipi particolari di ralla che consentono di raggiungere notevoli angoli di oscillazione trasversale e longitudinale."}
{"id": "822239", "revid": "125369925", "url": "https://it.wikipedia.org/wiki?curid=822239", "title": "Universit\u00e0 di Edimburgo", "text": "L'Universit\u00e0 di Edimburgo (\"The University of Edinburgh\" in inglese) \u00e8 stata fondata nel 1582. L'istituzione \u00e8 una delle pi\u00f9 antiche universit\u00e0 della Scozia.\nStoria.\nFondazione.\nLa fondazione dell'universit\u00e0 \u00e8 attribuita al vescovo Robert Reid. Il presule aveva intestato alcuni terreni a favore del Consiglio della municipalit\u00e0 di Edimburgo, che alla sua morte nel 1558, decise di destinarli alla creazione di un collegio universitario di studi giurisprudenziali. Negli anni successivi, il Consiglio e gli amministratori della capitale scozzese lavorarono all'ampliamento dell'ateneo, la cui nascita fu ufficialmente concessa il 14 aprile 1582 dalla Regia carta di Giacomo VI di Scozia, fu la prima universit\u00e0 della Riforma scozzese istituita per decisione del re, laddove le altre preesistenti erano nate in conseguenza di una bolla pontificia. La didattica del \"Tounis College\" fu avviata nel 1583, divenendo pienamente operativa con la nomina del primo rettore nel 1598. Nel 1617, fu ribattezzata King James's College e nel XVIII secolo si trasform\u00f2 in uno dei principali centri dell'Illuminismo scozzese. \nSviluppo.\nNel 1762, Hugh Blair fu nominato dal re Giorgio III quale primo titolare della cattedra di retorica e belle arti. L'atto determin\u00f2 l'inserimento della letteratura inglese fra le materie di studio delle universit\u00e0 e segn\u00f2 la nascita della prima facolt\u00e0 di letteratura inglese nel Regno Unito.\nDalla sua fondazione fino all'inizio del XIX secolo, l'Universit\u00e0 di Edimburgo si era costituita come una rete di edifici distinti e tra loro separati, ampliatasi progressivamente nel tempo. A conclusione delle guerre napoleoniche, l'architetto William Henry Playfair ultim\u00f2 la realizzazione del progetto dell'Old College, elaborato dall'architetto neoclassico Robert Adam. Situato lungo la sponda South Bridge, l'Old College, odierna Edinburgh Law School, ospit\u00f2 inizialmente i corsi di anatomia e scienze chirurgiche. \nUn tunnel sotterraneo si dipartiva dal seminterrato di una casa prospiciente, fino all'allora era North College Street al di sotto degli altri edifici universitari. Esso veniva utilizzato per trasportare i corpi oggetto di dissezione autoptica all'interno dell'aula dedicata alle lezioni di anatomia. All'interno di esso, fu rinvenuto il cadavere di William Burke, dopo la sua condanna a morte per impiccagione.\nNel 1875, l'architetto vittoriano Robert Rowand Anderson ricevette l'incarico di progettare i nuovi locali della Scuola di medicina, poich\u00e9 le dimensioni dell'Old College non erano pi\u00f9 adeguate. Il New College fu aperto nel 1846 come entit\u00e0 della Chiesa libera di Scozia, poi rinominata United Free Church of Scotland. Negli anni 1930, divent\u00f2 la sede della facolt\u00e0 teologica. Fino alla riunificazione del 1929, gli aspiranti ministri della Chiesa Libera Unita studiavano al New College, mentre i candidati dell'antico rito scozzese erano tenuti a frequentare la \"divinity faculty\" dell'Universit\u00e0 di Edimburgo. Dal 1930, le due istituzioni iniziarono a condividere il sito del New College sul The Mound, un pendio naturale che fungeva da raccordo fra la zona antica e quella moderna di Edimburgo. Il progetto iniziale prevedeva la costruzione di una Graduation Hall, ma l'idea fu considerata troppo ambiziosa e fu subito accantonata. Al suo posto, nel 1894 iniziarono i lavori di costruzione di un edificio separato, la McEwan Hall, sempre su progetto di Anderson, ma finanziata da William McEwan. Dopo tre anni di lavori, l'opera fu completata e messa a disposizione dell'Universit\u00e0 nel 1897. Alla fine degli anni 1950, la Royal Infirmary era anche la sede dell'istituto di studi geografici.\nLa scuola di medicina.\nLa scuola di medicina dell'Universit\u00e0 di Edimburgo fu una delle principali scuole di formazione medica del mondo anglosassone per tutto il XVIII secolo e la prima met\u00e0 del XIX secolo. Qui si formarono le cosiddette \"Edinburgh Seven\", il primo gruppo di donne immatricolatesi nella storia dell'universit\u00e0 in Gran Bretagna. La prima di esse a iscriversi nell'ateneo fu Sophia Jex-Blake. Le \"Edinburgh Seven\" non riuscirono a concludere il percorso di studi, ma aprirono un dibattito politico che ottenne il supporto pubblico di Charles Darwin e che nel 1877 si concretizz\u00f2 nell'approvazione della prima legge britannica sulle pari opportunit\u00e0 per l'accesso al diritto allo studio. \nDiciassette anni pi\u00f9 tardi, l'Universit\u00e0 di Edimburgo apr\u00ec le porte della medicina alle figure femminili. Nel 2015, fu eretta una lapida commemorativa, in onore del contributo degli \"Edinburgh Seven\".\nNel 1941, fu fondata la Scuola polacca di medicina quale \"testimonianza dello spirito illuministico in tempo di guerra\". I suoi locali erano animati dagli studenti dell'esercito polacco che erano di stanza in Gran Bretagna. Le lezioni erano impartite in lingua polacca. Il palazzo \u00e8 ricordato da una targa bronzea posta nel quadrilatero della facolt\u00e0 di medicina di Teviot Place.\nAnni duemila.\nIl 12 agosto 2002, fu inaugurato il nuovo campus di Little France, che ospita l'edificio del cancelliere, mentre la scuola medica si trova all'interno della Royal Infirmary di Edimburgo, risalente al 1729. Nel dicembre dello stesso anno, fu inaugurato il centro per la ricerca sul cancro all'interno del Western General Hospital e pochi giorni dopo un incendio danneggi\u00f2 gravemente vari edifici dell'universit\u00e0, tra i quali i 3 000 m2 della scuola di informatica a South Bridge. Nel luglio 2008, fu completata la nuova sede dell'Informatics Forum, nel campus centrale. Nel 2007, nacque l'Istituto di genetica e medicina molecolare (IGMM), a seguito di un partenariato fra l'Unit\u00e0 di genetica umana del Medical Research Council britannico e il Centro di medicina genomica e sperimentale.\nNel 2007, una donazione dell'imprenditore scozzese Euan MacDonald e del padre permise di realizzare un centro di ricerca sulla malattia del motoneurone.\nIl 1\u00ba agosto 2011, il Collegio delle arti, fondato nel 1760, si fuse con la Scuola di arti, cultura e ambiente. Il 28 maggio 2012, prese avvio l'attivit\u00e0 del Centro scozzese per la medicina rigenerativa, un polo di ricerca sulle cellule staminali dedicato allo sviluppo di trattamenti rigenerativi. Il 25 agosto 2014, il centro comunic\u00f2 alla stampa di aver prodotto il primo organo umano, un timo, interamente cresciuto all'interno di un corpo animale.\nStruttura.\nL'universit\u00e0 \u00e8 organizzata in tre college:"}
{"id": "822240", "revid": "26891", "url": "https://it.wikipedia.org/wiki?curid=822240", "title": "Vesuvio (nave)", "text": ""}
{"id": "822242", "revid": "544909", "url": "https://it.wikipedia.org/wiki?curid=822242", "title": "E.S.P. (Miles Davis)", "text": "E.S.P. \u00e8 un album registrato nel gennaio del 1965 dal quintetto di Miles Davis. Si tratta del primo album della formazione costituita da Davis, Wayne Shorter, Herbie Hancock, Ron Carter e Tony Williams (spesso indicata come il secondo quintetto) che sarebbe stato anche il gruppo pi\u00f9 longevo di Davis.\nIl disco.\nTutto il materiale fu composto da membri del gruppo. Nonostante questo, \"Agitation\" fu l'unico brano ad essere poi utilizzato nei concerti dal vivo, diventando praticamente la sigla del quintetto. Ne compaiono due versioni nell'album \"The Complete Live at the Plugged Nickel 1965\" e fu suonato in concerto fino al 1969.\n\"Little One\" ritorn\u00f2 nel famoso album \"Maiden Voyage\" che Hancock registr\u00f2 poche settimane dopo. Questa versione \u00e8 un po' pi\u00f9 embrionale: il basso di Carter \u00e8 quasi intermittente e le lunghe melodie in contrappunto con cui Davis e Shorter enunciano il tema ricordano abbastanza la versione di \"Round Midnight\" di Coltrane. La versione con Hancock come leader ha un arrangiamento pi\u00f9 preciso come si pu\u00f2 apprezzare dall'armonia sicura esposta da Freddie Hubbard e George Coleman (tromba e sax, rispettivamente). Anche la prestazione di Hancock sul pezzo di Carter, \"Eighty-One\", lascia presagire le atmosfere di \"Maiden Voyage\" (un'osservazione che \u00e8 presente nelle note di copertina della ristampa del 1999).\nDa l\u00ec a poco, Wayne Shorter, che in questo album figura con tre composizioni, sarebbe divenuto il compositore non ufficiale del quintetto. La title track ricorda il brano \"Little Melonae\" di Jackie McLean (che Davis aveva inciso col primo quintetto nel 1956); \"Iris\", un'altra ballata, ricorda abbastanza da vicino \"Infant Eyes\" che compare sull'album di Shorter \"Speak No Evil\".\nCon la sua lunghezza di oltre quarantotto minuti, \"E.S.P.\" \u00e8 uno degli album di jazz pi\u00f9 lunghi dell'epoca. Gli album successivi di Davis sarebbero stati anche pi\u00f9 lunghi.\nLa copertina ritrae Miles con la seconda moglie Frances \"Fran\" Taylor nel cortile della loro casa: \u00e8 l'ultima copertina dedicata a Fran e uno degli ultimi momenti sereni della coppia. Fran lasci\u00f2 Davis pochi mesi dopo, allontanata dal suo comportamento erratico.."}
{"id": "822244", "revid": "92723", "url": "https://it.wikipedia.org/wiki?curid=822244", "title": "Duomo di Livorno", "text": "Il duomo di Livorno, che ha anche il nome di cattedrale di San Francesco, \u00e8 il principale luogo di culto cattolico di Livorno, chiesa madre della diocesi omonima.\nFu progettata contestualmente alla realizzazione della citt\u00e0 pentagonale voluta dai Medici nel XVI secolo come coronamento del fronte meridionale della piazza Grande, di cui riprendeva il tema del loggiato in armonia con i portici adiacenti.\nAmpliata nel corso del Settecento e caratterizzata da un ricco arredo donato dalla famiglia granducale e dai personaggi a essa legati, sub\u00ec danni ingentissimi durante i bombardamenti aerei della seconda guerra mondiale, a seguito dei quali fu in buona parte ricostruita.\nStoria.\nLa costruzione.\nNel progetto della nuova citt\u00e0 di Livorno elaborato da Bernardo Buontalenti nella seconda met\u00e0 del Cinquecento prevalevano le opere a carattere militare e quelle legate al potenziamento delle strutture portuali, rispetto agli aspetti urbanistici: facendo perno sulla fortezza di Antonio da Sangallo il Vecchio, il progetto tracciava una semplice maglia viaria regolare all'interno di un nucleo urbano a pianta pentagonale, al centro del quale, in prossimit\u00e0 delle vecchie mura del castello, era sommariamente indicata la presenza del duomo.\nTale configurazione mut\u00f2 sensibilmente con l'avvento di Ferdinando I de' Medici, che, volendo dare impulso alla costruzione della citt\u00e0, fece apportare diversi cambiamenti al piano originario, tra cui la realizzazione di una vasta piazza d'armi che andava a modificare l'ubicazione del baricentro cittadino rispetto alle indicazioni riportate nel disegno del Buontalenti.\nLa piazza, presumibilmente pensata come uno spazio quadrangolare chiuso sul lato meridionale dal prospetto della \"nuova chiesa\", assunse invece una configurazione rettangolare, spingendosi, sul fronte settentrionale, fino ai margini di una darsena destinata all'approdo dei navicelli (successivamente interrata).\nI lavori della nuova chiesa cominciarono nel 1594 sulla base di un disegno del Buontalenti: una chiesa a pianta rettangolare, caratterizzata da porticati su tre lati e affiancata da fabbricati conventuali.\nAbbandonato il progetto buontalentiano, la costruzione dell'edificio fu portata avanti sotto la direzione di Alessandro Pieroni, il quale, recependo presumibilmente le disposizioni di Don Giovanni de' Medici, abbandon\u00f2 lo schema conventuale, aumentando le dimensioni della chiesa. I lavori procedettero rapidamente: nel 1596 la facciata, ancora priva del rivestimento marmoreo, era gi\u00e0 stata innalzata, nel 1599 fu ultimato il campanile a vela e nel 1606 la chiesa fu consacrata e intitolata a santa Maria, san Francesco e santa Giulia.\nUn disegno di Remigio Cantagallina permette di cogliere le caratteristiche principali dell'edificio ed in particolare della facciata: innalzata su una gradinata, \u00e8 preceduta da un portico arricchito da colonne binate coperto da una terrazza, da cui si innalza un coronamento caratterizzato da specchiature che rimandano al disegno adottato da Don Giovanni de' Medici nella facciata della chiesa pisana di Santo Stefano dei Cavalieri.\nAlessandro Pieroni e, successivamente, Antonio Cantagallina, si occuparono anche della decorazione dell'aula interna: vi erano quattro altari laterali (di cui solo due sopravvissuti ai bombardamenti della seconda guerra mondiale), due cantorie in marmo sorrette da mensoloni commissionate da don Antonio de' Medici, un coro ligneo e una pittura di Agostino Tassi dietro l'altare maggiore.\nProbabilmente al Pieroni si deve anche il disegno del preziosissimo soffitto ligneo intagliato, iniziato nel 1604 da Vincenzo Ricordati, detto l'Imperatore, uno dei pi\u00f9 importanti intagliatori della regione; l'opera, che si avvicina a certe soluzioni veneziane, fu terminata almeno dieci anni pi\u00f9 tardi.\nIl luogo di culto, configurandosi come chiesa madre cittadina, fu chiesa di giuspatronato regio.\nNel 1629, su richiesta del granduca Ferdinando II, il papa Urbano VII le confer\u00ec il titolo di \"Insigne Collegiata\" e il suo pievano venne sostituito da un proposto avente funzioni di vicario dell'Arcivescovo di Pisa e di Primo Dignitario ecclesiastico della citt\u00e0.\nSuccessivi ampliamenti.\nNel Settecento la chiesa fu ampliata con l'aggiunta di due cappelle laterali, che mutarono la pianta rettangolare in una a croce latina.\nLa prima ad essere innalzata, tra il 1716 e il 1720, fu quella del Santissimo Sacramento grazie al contributo economico del capitano Francesco Vincenzi, direttore del lazzaretto di Livorno; progettata da Giovanni del Fantasia e successivamente restaurata da Giuseppe Salvetti, fu ornata con sculture della bottega di Giovanni Baratta e con pitture di Giuseppe Maria Terreni.\nNel 1727 fu la volta della cappella della Concezione di Maria, la quale fu posta in comunicazione con quella del battistero, realizzata alla met\u00e0 del medesimo secolo.\nNel 1770 furono aggiunti il cornicione e i pilastri della navata, mentre Giuseppe Gricci dipinse gli spazi a livello delle finestre (le pitture sono andate perdute). Nello stesso periodo fu ampliato il coro: il pittore fiorentino Tommaso Gherardini vi realizz\u00f2 alcuni affreschi (scomparsi durante la seconda guerra mondiale), che andarono a sostituire quelli di Agostino Tassi. Il coro ligneo fu quindi traslato nella chiesa di Santa Caterina.\nNel 1806 divenne \"cattedrale\" e l'anno seguente si avvi\u00f2 la ristrutturazione della cappella della Concezione di Maria; i lavori furono diretti da Riccardo Calocchieri, mentre la volta fu completamente affrescata da Luigi Ademollo, la cui opera, oggi scomparsa, non riscosse tuttavia i pareri favorevoli dalla critica.\nNel 1817, su progetto di Gaspero Pampaloni, fu aggiunto il campanile a pianta quadrata in sostituzione di quello a vela seicentesco, che era rimasto danneggiato in conseguenza del terremoto del 1814.\nNe 1856 si registra la demolizione dell'antico fregio in facciata e l'inserimento di un nuovo orologio che, con un ingegnoso meccanismo, azionava i quadranti posti nei timpani posti rispettivamente sulla facciata principale e sul fronte posteriore.\nAltre modifiche di rilievo furono attuate durante il ventennio fascista, quando, con la riqualificazione dei palazzi di largo Duomo, l'abside della cattedrale fu rinnovata e dotata di una fontana in asse con la via Cairoli.\nLa seconda guerra mondiale e la ricostruzione.\nIn seguito ai bombardamenti aerei del 1943-1944 il duomo fu in buona parte distrutto: si salvarono solamente il muro perimetrale di destra, la zona delle cantorie, l'altare del Santissimo Sacramento, la cappella del Battistero, nonch\u00e9 diverse opere d'arte preventivamente messe al sicuro, mentre il soffitto ligneo e le pitture murali andarono irrimediabilmente perduti.\nA questo quadro drammatico si aggiunsero i piani urbanistici presentati alla fine del 1945, che prevedevano lo spostamento della cattedrale sul lato nord di piazza Grande; tuttavia, temendo che lo spostamento della chiesa avrebbe comportato ritardi, l'ipotesi fu scartata.\nIn ogni caso, la piazza, con la realizzazione di Palazzo Grande e di nuovi edifici di contorno, mantenne ben poco dell'assetto originario, mentre il duomo fu ricostruito riproponendo, seppur in modo semplificato e approssimativo, le strutture originarie e le componenti di arredo: per ragioni di economia, il magnifico soffitto intagliato fu solo abbozzato; due altari laterali non furono ricostruiti, la statua del vescovo Girolamo Gavi realizzata da Vincenzo Cerri non fu ripristinata, n\u00e9 ricollocata.\nTra le principali modifiche si ricorda la realizzazione dell'esedra posta alle spalle dell'abside e l'aggiunta di portici sui due bracci del transetto; nel campanile furono installate 5 campane in bronzo, ottenute dalla fusione delle campane recuperate dalle rovine e col bronzo di una campana donata dall'arciconfraternita della Purificazione.\nIl duomo, ancora incompleto, fu solennemente consacrato il 20 dicembre 1953 dal vescovo Giovanni Piccioni.\nDescrizione.\nEsterno.\nL'edificio, rivestito in laterizio, presenta una facciata marmorea a capanna, con un loggiato a tre arcate a tutto sesto, che alcune guide storiche, per la sua armonia, hanno impropriamente attribuito a Inigo Jones, il padre dell'architettura rinascimentale inglese.\nL'accesso principale della cattedrale \u00e8 schermato da una porta monumentale, eseguita dallo scultore Antonio Vinciguerra, in cui sono raffigurati gli episodi pi\u00f9 significativi nella storia di Livorno e della sua Chiesa.\nLo schema della facciata viene riproposto all'altezza del transetto, in cui si innalzano i loggiati in marmo degli ingressi laterali.\nSul fronte ovest, in adiacenza alla cappella della Concezione di Maria, si segnala la presenza della cappella del battistero, la cui facciata, rimasta indenne ai disastri della guerra, presenta un paramento in pietrame misto, con timpano triangolare alla sommit\u00e0.\nIl fronte posteriore della chiesa, rivolto verso Montenero, \u00e8 caratterizzato da una grande esedra, in cui si inseriscono l'abside e, pi\u00f9 in basso, il corridoio anulare di collegamento tra i diversi locali della curia; su questi domina il ricostruito campanile, alto quasi 50 m e dotato di orologio pubblico.\nInterno.\nL'interno \u00e8 a croce latina, con un'unica navata affiancata dalle cappelle del Santissimo Sacramento e della Concezione di Maria.\nLa navata era originariamente coperta da un preziosissimo soffitto ligneo intagliato e dorato; in esso erano inseriti sette dipinti, salvati dai bombardamenti e ricollocati in una struttura fortemente semplificata, ma che ripropone la ripartizione dello spazio dell'opera originaria. Per il soffitto, tra il 1619 e il 1623, Jacopo Ligozzi, Domenico Cresti detto il Passignano, e Jacopo Chimenti detto l'Empoli realizzarono tre grandi dipinti raffiguranti \"San Francesco che riceve il Bambino dalla Vergine\", l\"Assunzione della Madonna\", l\"Apoteosi di Santa Giulia\". Ai loro aiuti fu affidata l'esecuzione delle quattro tele minori superstiti.\nAl centro della controfacciata, dove nel 1922 si era proposto di affrescare un imponente \"Giudizio finale\", sono poste le tele riproducenti il \"Sacrificio di Isacco\" e il \"Mos\u00e8\", entrambe di Francesco Pascucci, che originariamente si trovavano lungo le pareti del coro e che erano state commissionate dal proposto della collegiata Antonino Baldovinetti.\nSulla parete destra della navata si trova il monumento funebre a Marco Alessandro del Borro, governatore di Livorno, opera settecentesca di Giovan Battista Foggini che, seppur gravemente danneggiata nel corso dei bombardamenti della seconda guerra mondiale, costituisce il pi\u00f9 grande monumento funebre realizzato nella Toscana di Cosimo III de' Medici.\nProseguendo, nello spazio originariamente occupato da un altare finanziato dal primo cameriere del granduca Biagio Pignatta (trasferito sulla parete sinistra durante le fasi della ricostruzione postbellica), \u00e8 posto il dipinto di Francesco Curradi, \"Crocefissione e Santi\", che originariamente ornava un altare (andato distrutto) sul lato sinistro.\nSeguono: un confessionale in marmo, sormontato dal monumento sepolcrale di Carlo Ginori, che fu governatore di Livorno intorno alla met\u00e0 del XVIII secolo; un altare finanziato dal primo gonfaloniere della citt\u00e0, Bernadetto Borromei, con un dipinto del Passignano raffigurante \"L'adorazione della Vergine\", forse eseguito con l'aiuto del suo allievo Pietro Sorri; il sepolcro del citato Borromei, sopra il quale si scorgono i pochi resti del monumento onorario al governatore Filippo Bourbon del Monte; chiude la navata, prima della cappella della Concezione di Maria, il sepolcro di Biagio Pignatta.\nSulla parete sinistra: la \"Trasfigurazione di Cristo\", di Tommaso Gazzarrini (prima della guerra nella cappella della Concezione di Maria); un confessionale in marmo sovrastato dall\"Immacolata concezione\" di Giuseppe Bottani; il secondo altare finanziato dal Pignatta proveniente dalla parete di destra, con la tela del Passignano raffigurante l\"Estasi di santo Stefano con i santi Gregorio, Benedetto e Francesco\", quest'ultimo prelevato da un altare andato distrutto; il pulpito a forma poligonale, donato dal medesimo Pignatta e ricomposto dopo la guerra.\nNella cappella della Concezione di Maria, perduti gli affreschi di Luigi Ademollo e trasferita nella navata la \"Trasfigurazione\" di Gazzarrini, si trovano altri dipinti che lo stesso Gazzarrini consegn\u00f2 tra il 1818 e il 1824 (\"Riposo durante la fuga in Egitto\", \"L'istituzione dell'Eucarestia\", \"Apparizione di Cristo a Santa Margherita Alacoque\"), oltre ad una \"Immacolata concezione\" di artista ignoto della seconda met\u00e0 del XVIII secolo. Sopra l'altare una riproduzione della \"Madonna di Montenero\" proveniente da un tabernacolo collocato all'angolo tra via del Giglio e via dei Cavalieri.\nNella cappella del Santissimo Sacramento sono presenti quattro tele di Giuseppe Maria Terreni (\"Sant'Agostino\", \"San Gregorio\", \"San Girolamo\", \"Sant'Ambrogio\"), mentre sono andati perduti a causa degli eventi bellici gli affreschi della volta. \nL'altare della cappella, in marmi policromi della scuola del Baratta, \u00e8 caratterizzato da un tabernacolo al centro del quale nel 2006 \u00e8 stato collocato il \"Cristo coronato di spine\" di Beato Angelico, in sostituzione di un \"Sacro cuore di Ges\u00f9\" di autore minore.\nL'altare maggiore, realizzato nella sua versione attuale solo nel 1766, rappresenta un'opera di raffinata fattura destinata all'ostensione delle argenterie; ai lati due teste di cherubini in marmo bianco, in passato attribuite a Fran\u00e7ois Duquesnoy, ma forse opere settecentesche di Andrea Vacc\u00e0. \nNel coro retrostante si trovano due grandi tele: \"San Francesco resuscita un annegato presso Narni\", di Giuseppe Bezzuoli; \"Traslazione del corpo di Santa Giulia\" di Tommaso Gazzarini.\nNella cappella del Battistero, rimasta illesa dai bombardamenti, si segnala la presenza del fonte secentesco che fino alla met\u00e0 del XVIII secolo si trovava nella navata e che era stato eseguito a spese del Pignatta; su una parete, il \"Battesimo di Cristo\" di Gerardo Ferri, commissionato dal proposto della collegiata, Filippo Venuti. \nNella cattedrale si trova l'organo a canne Mascioni \"opus 804\", costruito nel 1961. Lo strumento, a trasmissione elettrica, si articola in 44 registri ed \u00e8 disposto in tre corpi distinti: sulle due antiche cantorie, ai lati dell'abside, e in quest'ultima, dietro l'altare maggiore. La consolle, ha tre tastiere di 61 note ciascuna e pedaliera concavo-radiale di 32 note."}
{"id": "822246", "revid": "287204", "url": "https://it.wikipedia.org/wiki?curid=822246", "title": "Ettore Fieramosca (nave)", "text": ""}
{"id": "822248", "revid": "113693712", "url": "https://it.wikipedia.org/wiki?curid=822248", "title": "Pseudovettore", "text": "Uno pseudovettore, o vettore assiale, \u00e8 un vettore che dipende dal sistema di riferimento adottato, ossia il verso di uno pseudovettore cambia al cambiare dei versi degli assi cartesiani. Nello specifico, se applichiamo una rotazione impropria (come una riflessione degli assi) avremo la comparsa di un segno meno che compensa la trasformazione.\nPropriet\u00e0.\nLo pseudovettore sembra non variare di verso nel sistema di riferimento scelto, una volta effettuata la riflessione degli assi, ma ricordiamo che per i vettori propriamente detti il verso e la direzione sono delle propriet\u00e0 assolute che non dipendono dal sistema di riferimento scelto per descriverli: se riflettendo gli assi il verso del vettore sembra invariato vuol dire che il verso \"assoluto\" dello pseudovettore \u00e8 stato invertito, perci\u00f2 non possiamo chiamarlo vettore. \nIn maniera equivalente si pu\u00f2 dire che la componente di uno pseudovettore lungo un dato asse non cambia di segno se si inverte il verso dell'asse stesso. Per convincersi di ci\u00f2 utilizziamo l'operazione di prodotto vettoriale la quale restituisce uno pseudovettore. Si considerino due vettori polari formula_1 e formula_2, ed il loro prodotto vettoriale formula_3. La generica componente k-esima di formula_4 \u00e8 scrivibile nella forma:\nDove formula_6 \u00e8 il tensore di Levi-Civita e si \u00e8 sottintesa la sommatoria sugli indici \"i\" e \"j\".\nSe invertiamo il segno di tutti gli assi del sistema di riferimento, tutte le componenti dei vettori polari formula_1 e formula_2 cambiano segno.\nAnaliticamente questo equivale alla trasformazione di parit\u00e0:\nLa generica componente k-esima del prodotto vettoriale tra formula_1 e formula_2 sotto tale trasformazione, non cambia segno, infatti:\nEsempi di pseudovettori sono la velocit\u00e0 angolare, il momento angolare, e in generale tutte le grandezze a carattere vettoriale che sono definite dal prodotto vettoriale di veri vettori, mentre il prodotto vettoriale tra un vettore e uno pseudovettore \u00e8 un vettore.\nIn fisica.\nDa un punto di vista fisico uno pseudovettore \u00e8 una grandezza i cui effetti si manifestano in un piano perpendicolare al vettore. Ad esempio, per un punto che ruota su di una circonferenza, la velocit\u00e0 angolare rappresenta l'angolo descritto dalla sua congiungente al centro della circonferenza nell'unit\u00e0 di tempo. Quindi la velocit\u00e0 angolare \u00e8 qualcosa che si manifesta ed \u00e8 visibile nel piano della circonferenza, mentre il vettore velocit\u00e0 angolare \u00e8 diretto perpendicolarmente al piano.\nAl contrario una grandezza vettoriale non del tipo pseudovettore si manifesta nella direzione stessa del vettore, come ad esempio una forza agisce lungo il verso indicato dal vettore forza.\nUn esempio tipico dell'inversione di una sola coordinata \u00e8 lo specchio piano che \"inverte\" solamente la coordinata perpendicolare allo specchio stesso. Confrontiamo in questo caso il vettore velocit\u00e0 angolare (che \u00e8 uno pseudovettore) con il vettore velocit\u00e0 (che invece \u00e8 un \"vero\" vettore). \nSia formula_14 la coordinata lungo un asse perpendicolare \"entrante\" nello specchio. \nAnalizziamo il vettore velocit\u00e0: se una pallina si muove verso lo specchio (cio\u00e8 con componente formula_14 positiva della velocit\u00e0), la sua immagine riflessa sembrer\u00e0 \"uscire\" dallo specchio stesso, la sua immagine ha cio\u00e8 una componente formula_14 negativa, opposta a quella della pallina. Invertire l'asse formula_17 non ha dunque invertito anche il verso del vettore velocit\u00e0 della pallina rispetto all'orientamento originario dell'asse delle ascisse, pertanto la velocit\u00e0 (tangenziale) \u00e8 un vettore in senso stretto.\nAnalizziamo la velocit\u00e0 angolare: prendiamo invece una trottola che gira con l'asse puntato verso lo specchio, e in senso orario (quello di una vite che vuole entrare nello specchio). Per convenzione, la sua velocit\u00e0 angolare \u00e8 un vettore diretto lungo formula_14 e con componente formula_14 positiva (entrante). \nConsideriamo ora l'immagine della trottola. Basta poco a convincersi che anche l'immagine sta ruotando nello stesso verso (orario), e che dunque ha una velocit\u00e0 angolare diretta nel verso positivo delle formula_14. In questo caso il vettore velocit\u00e0 angolare non si \u00e8 \"ribaltato\" nello specchio, come invece aveva fatto il vettore velocit\u00e0. \nPer questo la velocit\u00e0 angolare \u00e8 detta pseudovettore."}
{"id": "822251", "revid": "1652635", "url": "https://it.wikipedia.org/wiki?curid=822251", "title": "Dmitrij Borisovi\u010d Kabalevskij", "text": "Fu considerato uno dei grandi compositori sovietici moderni. Impegnato politicamente, contribu\u00ec a fondare l'Organizzazione dei compositori dell'Unione Sovietica (in russo: \u0421\u043e\u044e\u0437 \u043a\u043e\u043c\u043f\u043e\u0437\u0438\u0442\u043e\u0440\u043e\u0432 \u0421\u0421\u0421\u0420). Kabalevski ricevette numerosi riconoscimenti di Stato e per due volte gli fu assegnato il Premio Stalin. Dal 1950 al 1970 fu una figura pubblica in Unione Sovietica.\nIl linguaggio musicale di Kabalevski, che svolse anche attivit\u00e0 di docente, scrittore e pianista, rifugg\u00ec dalle sperimentazioni pi\u00f9 ardite; le sue composizioni sono ricche di effetti brillanti e di facile ascolto.\nBiografia.\nKabalevskij nacque a San Pietroburgo. Suo padre era un matematico e lo incoraggi\u00f2 a studiare matematica, sperando seguisse le sue orme. Tuttavia, nei primi anni di vita, egli ha mantenuto una certa passione per le arti, e divenne un giovane pianista, compreso un periodo di tre anni come pianista nei film del cinema muto. Si \u00e8 anche cimentato nella poesia e pittura.\nNel 1925, contro il volere del padre, accett\u00f2 un posto al Conservatorio di Mosca, studiando composizione con Nikola Jakovlevi\u010d Mjaskovski e pianoforte con Aleksandr Borisovi\u010d Gol'denvejzer. Nello stesso anno entr\u00f2 a far parte del \"PROKULL\" (produzione collettiva di Compositori Studenti), un gruppo di studenti affiliato con il Conservatorio di Mosca volto a colmare il divario tra il modernismo della ACM e l'utilitarista musica \"Agit-Prop\" dell'ARMP. Divenne professore al Conservatorio di Mosca nel 1932.\nDurante la seconda guerra mondiale, ha scritto molte canzoni patriottiche, dopo aver aderito al Partito comunista nel 1940, ed \u00e8 stato il direttore di \"Sovetskaja Muzyka\" per la sua edizione speciale in sei volumi pubblicata durante la guerra. Ha anche composto ed eseguito molti pezzi per il cinema muto e musica per il teatro.\nNel 1948, quando Andrej \u017ddanov dichiar\u00f2 la sua risoluzione sulle direzioni che la musica sovietica avrebbe dovuto seguire, Kabalevskij era originariamente nella lista dei compositori che erano i pi\u00f9 colpevoli di formalismo, tuttavia, a causa delle sue connessioni con ambienti ufficiali, il suo nome \u00e8 stato rimosso. Un'altra teoria afferma che il nome Kabalevskij era nella lista solo a causa della sua posizione nella leadership dell'Unione dei Compositori Sovietica.\nIn generale, Kabalevskij non era cos\u00ec avventuroso come i suoi contemporanei in termini di armonia e preferiva un diatonismo pi\u00f9 convenzionale, intrecciato con cromatismo e interazione maggiore-minore. A differenza di altri compositori come Sergej Prokof'ev, ha abbracciato le idee del realismo socialista, e le sue opere del dopoguerra sono state caratterizzate come \"popolari, dolci, e di successo\", anche se questa dichiarazione \u00e8 attribuita a molti altri compositori del tempo, e ad alcuni dei pi\u00f9 famosi \"giovani lavori\" di Kabalevskij (il \"Concerto per violino\", il \"primo Concerto per violoncello\").\nForse il contributo di Kabalevskij pi\u00f9 importante al mondo della creazione musicale \u00e8 il suo coerente impegno di mettere in relazione i bambini con la musica. Non solo nello scrivere musica specificamente diretta a colmare il divario tra le competenze tecniche per bambini e adulti, ma durante la sua vita ha creato un programma pilota di educazione musicale in 25 scuole sovietiche. Kabalevskij insegn\u00f2 in una classe di sette anni per un certo tempo, insegnando loro ad ascoltare con attenzione e mettere le loro impressioni in parole. I suoi scritti su questo argomento sono stati pubblicati negli Stati Uniti nel 1988 in \"Musica ed educazione: un compositore scrive di educazione musicale\".\nGli sono state conferite un certo numero di onorificenze di Stato per le sue opere musicali (tra cui tre \"premi Stalin\"). Kabalevskij era diventato una forza in educazione musicale. Fu eletto presidente della Commissione di Educazione Musicale Estetica dei Bambini nel 1962, oltre ad essere eletto presidente del Consiglio scientifico dell'Educazione Estetica presso l'Accademia di Scienze Pedagogiche dell'URSS nel 1969. Ha inoltre ricevuto il grado onorario di presidente della Societ\u00e0 Internazionale di Educazione Musicale.\nKabalevskij ha scritto per tutti i generi musicali, i suoi pezzi sono stati tutti fedeli agli ideali del realismo sovietico. In Russia, Kabalevskij \u00e8 noto soprattutto per le sue canzoni vocali, cantate, opere liriche mentre all'estero \u00e8 conosciuto per la sua musica orchestrale. Egli inoltre ha spesso viaggiato all'estero, era un membro del Comitato sovietico per la difesa della pace, nonch\u00e9 un rappresentante per la promozione di amicizia tra l'Unione Sovietica e paesi stranieri.\nFra suoi allievi si ricorda Leo Smit.\nMor\u00ec a Mosca il 14 febbraio 1987.\nOpere.\nAltre composizioni.\nKabalevski compose anche alcuni brevi pezzi per pianoforte, ognuno dei quali con una ben determinata melodia. Alcuni dei pi\u00f9 famosi sono:\nAltre sue opere sono:"}
{"id": "822253", "revid": "37401", "url": "https://it.wikipedia.org/wiki?curid=822253", "title": "James S. Scott", "text": ""}
{"id": "822257", "revid": "44638", "url": "https://it.wikipedia.org/wiki?curid=822257", "title": "Joseph F. Lamb", "text": ""}
{"id": "822261", "revid": "253269", "url": "https://it.wikipedia.org/wiki?curid=822261", "title": "Marie Trintignant", "text": "Mor\u00ec nel 2003 in seguito alle percosse inflittele dall'allora compagno Bertrand Cantat, cantante dei Noir D\u00e9sir.\nBiografia.\nFiglia dell'attore Jean-Louis Trintignant e della sua seconda moglie Nadine Marquand, sorella di Pauline e Vincent, fece il suo debutto cinematografico all'et\u00e0 di quattro anni, recitando insieme al padre nella pellicola \"Mon amour, mon amour\", diretta dalla madre Nadine. Aveva otto anni, nel 1970, quando sua sorella Pauline mor\u00ec all'et\u00e0 di 9 mesi in maniera inspiegabile, probabilmente a causa della sindrome della morte improvvisa del lattante. In un'intervista il padre Jean-Louis disse di essere sopravvissuto per amore della figlia maggiore. Marie si chiuse nel silenzio e pi\u00f9 tardi, nell'intento di superare la sua timidezza paralizzante, prese lezioni di recitazione, che le permisero di partecipare nel 1978, all'et\u00e0 di 16 anni, alla \"S\u00e9rie noire\" di Alain Corneau, entrata negli annali del film noir grazie all'atmosfera e alla performance di Patrick Dewaere.\nNel 1986 recit\u00f2 in \"Notte d'estate in citt\u00e0\" (\"Nuit d'\u00e9t\u00e9 en ville\") e nel 1988 Claude Chabrol, che la conosceva sin da bambina, le chiese di partecipare a \"Un affare di donne\", per poi offrirle il ruolo principale in \"Betty\" nel 1992. Abituata a incarnare personaggi marginali, in particolare in \"Cible Emouvante\" di Pierre Salvadori, \"Les Marmottes\" di \u00c9lie Chouraqui, \"Les Apprentis\", sempre di Salvadori (dove recit\u00f2 al fianco del marito Fran\u00e7ois Cluzet), raccontava al \"Nouvel Observateur\": \"amo i mostri, difendo personaggi indifendibili\". Cambi\u00f2 genere partendo del 2000, facendo parte del \"cast\" nel film horror \"Let's walk in the woods\", nel film d'avventura \"Il Principe del Pacifico\" e recitando il ruolo di \"reporter\" di guerra in \"Harrison's Flowers\". Prest\u00f2 la sua voce al personaggio della contessa Marina Semenova nel film d'animazione tratto dal libro di Hugo Pratt \"Corto Maltese. Corte sconta detta arcana\".\nVita privata.\nIl rapporto stretto che aveva con il padre le permise di convincerlo, nel 1994, a fare parte del cast di \"Tre colori - Film rosso\", il terzo episodio della \"Trilogia dei colori\" che il regista polacco Krzysztof Kie\u015blowski dedic\u00f2 alla bandiera francese. In seguito la coppia padre/figlia sal\u00ec sul palco nello spettacolo teatrale basato sulla lettura di poesie di Guillaume Apollinaire. Marie Trintignant era madre di quattro figli, fra cui Jules, nato nel 1998, avuto dall'attore e regista Samuel Benchetrit, suo ex marito.\nLa tragica morte.\nNella notte tra il 26 e 27 luglio 2003, mentre si trovava a Vilnius, in Lituania, per le riprese di un film che la vedeva protagonista, Marie Trintignant venne percossa brutalmente al viso e alla testa nel corso di un violento litigio dal suo compagno Bertrand Cantat, voce e leader del gruppo rock francese Noir D\u00e9sir, che era sotto l'effetto di alcool. L'attrice venne soccorsa solo l'indomani intorno alle 7,30. La violenza dei colpi le caus\u00f2 un grave edema cerebrale, che le caus\u00f2 prima il coma e poi la morte, avvenuta il 1\u00ba agosto, dopo due interventi chirurgici alla testa.\nCantat fu condannato da un tribunale lituano a 8 anni e rilasciato in libert\u00e0 condizionata nel 2007, dopo quattro anni di carcere. Sette anni pi\u00f9 tardi, la seconda moglie di Cantat mor\u00ec impiccata, ma la Procura di Bordeaux stabil\u00ec il non luogo a procedere nel 2013. Marie Trintignant \u00e8 sepolta nel cimitero di P\u00e8re-Lachaise a Parigi. Al suo funerale parteciparono il primo ministro di allora Lionel Jospin e l'attrice Catherine Deneuve.\nLibri.\nLa sua storia ispir\u00f2 il libro \"La nuit avec ma femme\" scritto dall'ex marito Samuel Benchetrit, pubblicato il 25 agosto 2016 dall'editore Plon/Julliard e il libro inchiesta \"L'amour \u00e0 mort\" di St\u00e9phane Bouchet e Fr\u00e9d\u00e9ric V\u00e9zard.\nPremi e candidature.\nNella sua carriera di attrice, Marie recit\u00f2 in pi\u00f9 di 50 tra film e serie tv e fu candidata 5 volte al Premio C\u00e9sar per le sue interpretazioni in:"}
{"id": "822264", "revid": "486946", "url": "https://it.wikipedia.org/wiki?curid=822264", "title": "Agricoltura Sinergica", "text": ""}
{"id": "822268", "revid": "36426", "url": "https://it.wikipedia.org/wiki?curid=822268", "title": "Cattedrale dei Santi Pietro e Donato", "text": "Il duomo di Arezzo, ufficialmente cattedrale dei Santi Pietro e Donato, \u00e8 il principale luogo di culto cattolico della citt\u00e0 di Arezzo e cattedrale della diocesi di Arezzo-Cortona-Sansepolcro.\nUbicata sulla sommit\u00e0 del colle dove sorge la citt\u00e0, \u00e8 posta sul sito di una chiesa paleocristiana e, probabilmente, nel luogo dove anticamente sorgeva l'acropoli cittadina.\nStoria.\nLa prima cattedrale di Arezzo sorgeva sul vicino Colle del Pionta, sul luogo in cui era sepolto e venerato il santo martire Donato decapitato nel 363, ma nel 1203, papa Innocenzo III ordin\u00f2 di trasferirla entro le mura cittadine e fu scelta come nuova sede la chiesa benedettina di San Pietro Maggiore. Decisiva per la nascita del duomo fu la visita di papa Gregorio X nel dicembre del 1275, di ritorno dal Concilio di Lione. Il pontefice infatti, gravemente malato, mor\u00ec ad Arezzo il 10 gennaio del 1276 lasciando alla citt\u00e0 la somma di trentamila fiorini d'oro destinati alla costruzione di una nuova cattedrale. Qui si tenne il conclave del gennaio 1276. I lavori furono avviati nel 1278 dal vescovo Guglielmino degli Ubertini e, pi\u00f9 volte interrotti, terminarono nel 1511. La facciata fu costruita tra il 1901 e il 1914, sostituendo la precedente, incompiuta, risalente al XV secolo.\nIl duomo di Arezzo \u00e8 ancora intitolato a san Donato e conserva sull'altare principale una pregevole arca marmorea trecentesca a lui dedicata dove \u00e8 conservato il corpo del santo (la testa si conserva nel busto reliquario presso la chiesa di Santa Maria della Pieve di Arezzo).\nDescrizione.\nEsterno.\nFacciata e fianco destro.\nLa facciata fu costruita in arenaria tra il 1901 e il 1914 su disegno di Dante Viviani, in sostituzione di quella precedente, rimasta incompiuta. In stile neogotico, presenta una ricca decorazione scultorea che venne realizzata da Giuseppe Cassioli, Enrico Quattrini e dallo stesso Dante Viviani. Il prospetto \u00e8 a salienti e segue la suddivisione interna in tre navate, marcata da pilastri rettangolari poco sporgenti. In basso, si aprono i tre portali, ognuno dei quali \u00e8 strombato e decorato da una lunetta scolpita a bassorilievo; solo il portale centrale presenta anche una ghimberga sormontata da tre statue, ciascuna con proprio baldacchino: in alto \"Ges\u00f9 redentore\" e in basso \"San Donato\" (a sinistra) e \"il beato\" \"Gregorio\" (a destra). In corrispondenza della navata centrale si apre anche un rosone circolare. Il coronamento della facciata \u00e8 caratterizzato da una decorazione ad archetti pensili.\nIl fianco destro conserva la struttura trecentesca originaria, caratterizzata dal paramento in blocchi di arenaria. \u00c8 anzi visibile, a qualche metro di distanza dalla facciata, una chiara linea di demarcazione tra i nuovi blocchi di arenaria del XX secolo e quelli antichi del XIV secolo. \nA met\u00e0 del fianco destro si apre un ampio portale, con due tronconi di colonne in porfido riutilizzate da un tempio pagano. La lunetta \u00e8 opera di Niccol\u00f2 di Luca Spinelli. Il portale fu realizzato tra il 1330 e il 1340 in arenaria, ed \u00e8 impostato su di un arco a tutto sesto e caratterizzato da un'alta cuspide; tale portale presenta affinit\u00e0 strutturali col Portale Maggiore del Palazzo dei Priori di Perugia. Nei pilastri frontali sono scolpite a bassorilievo le allegorie dei Vizi e delle Virt\u00f9, nella lunetta sono collocate statue in stucco e cocciopesto, opera di uno scultore orvietano o perugino; sono ivi rappresentati la Madonna in Trono, secondo l'iconografia della Madonna del latte, col bambino tra il beato Gregorio X e san Donato e due angeli reggi cortina.\nCampanile.\nSingolare \u00e8 la storia del campanile, infatti quello attuale \u00e8 il terzo campanile costruito per questa cattedrale. In principio il campanile fu realizzato unito alla cattedrale, ma le vibrazioni delle campane danneggiarono le vetrate ideate da Guillaume de Marcillat; successivamente ne fu quindi iniziata la costruzione un po' pi\u00f9 lontano, ma una falda acquifera sotterranea ne min\u00f2 la stabilit\u00e0; infine, fu edificato come struttura a s\u00e9 stante (posizione attuale) e solo dopo fu unito alla cattedrale mediante la realizzazione degli appartamenti dei custodi del duomo.\nLa torre attuale \u00e8 a pianta esagonale ed \u00e8 suddivisa in quattro ordini sovrapposti da cornicioni; mentre quello inferiore \u00e8 privo di aperture, i due mediani presentano su ciascun lato un'alta monofora ogivale. Il quarto ordine, insieme alla cuspide, \u00e8 frutto del completamento del campanile, realizzato nel XX secolo, ed \u00e8 decorato da rosoni circolari strombate con elaborate intelaiature lapidee.\nInterno.\nL'interno della cattedrale dei santi Pietro e Donato \u00e8 a tre navate, ciascuna delle quali si articola in sei campate coperte con volta a crociera, ed \u00e8 privo di transetto; i tre ambienti del piedicroce sono divisi fra di loro da grandi arcate a tutto sesto poggianti su pilastri polistili con i capitelli scolpiti. La navata centrale \u00e8 illuminata da rosoni circolari in controfacciata e lungo la parete di destra (i rosoni della parete di sinistra sono murati). Il rosone della facciata \u00e8 opera di Guillaume de Marcillat, che lo realizz\u00f2 nel 1518, e raffigura la \"Pentecoste\". Con un diametro di 3,5 metri, venne commissionato dall'Opera del Duomo, il cui nome \u00e8 presente nella parte inferiore della vetrata. Nella raffigurazione, si vedono gli Apostoli seduti in cerchio con al centro la Madonna affiancata da due angeli; in alto, vi \u00e8 la colomba dello Spirito Santo.\nDi Guillaume de Marcillat e Salvi Castellucci sono anche gli affreschi che adornano la parte superiore delle pareti della navata centrale e le volte di quest'ultima. A ridosso dei pilastri tra la terza e la quarta campata, si trovano due pulpiti marmorei rinascimentali decorati con bassorilievi.\nAbside.\nLa navata centrale termina con una grande abside poligonale, costruita nel XIII secolo. Essa \u00e8 illuminata da tre alte bifore chiuse da vetrate policrome, ricostruite dopo che quelle originarie andarono perdute durante la seconda guerra mondiale a causa dello spostamento d'aria provocato da una bomba. La vetrata centrale raffigura \"Maria Assunta in Cielo fra Santi\", mentre quelle laterali alcuni \"Santi\".\nAl centro dell'abside si trova l'altare maggiore, precedente il 1289, decorato su tre lati da archetti a sesto acuto sorretti da colonnine. Alle sue spalle trova luogo l\"Arca di san Donato\", straordinaria opera marmorea documentata nel 1362 ma eseguita precedentemente in fasi diverse. Fu realizzata in memoria di San Donato vescovo, martire morto ad Arezzo nel 363 e patrono della citt\u00e0. Il corpo di S. Donato \u00e8 conservato nell'arca della cattedrale aretina, mentre la testa si conserva nel busto reliquario delle pieve di Arezzo. L'urna di marmo \u00e8 sorretta da dodici pilastrini terminanti in guglie e pinnacoli gotici, alla cui realizzazione parteciparono artisti senesi, fiorentini e aretini nel corso del XIV secolo. La fascia pi\u00f9 bassa \u00e8 di Agostino di Giovanni e Agnolo di Ventura (prima met\u00e0 del Trecento), mentre gran parte della fascia superiore, con la grande pala marmorea, un tempo anche dipinta, raffigurante al centro la \"Madonna con il Bambino\", \u00e8 di Giovanni di Francesco e Betto di Francesco, che vi lavorarono nella seconda met\u00e0 del XIV secolo. La parte posteriore dell'arca, sostenuta da sei colonne corinzie, \u00e8 decorata con le \"Scene della vita di San Donato\".\nIl coro ligneo della cappella maggiore, disegnato da Giorgio Vasari nel 1554, \u00e8 stato rimosso nel 2012 in occasione della realizzazione della nuova area presbiterale. Le tracce di affreschi nell'abside sono retaggi della primitiva struttura duecentesca della chiesa.\nNavata sinistra.\nPartendo dalla controfacciata, si incontrano il battistero esagonale, con rilievi della scuola di Donatello, tra cui il \"Battesimo di Cristo\" \u00e8 attribuito al maestro stesso; gli altri (\"Ilariano che battezza san Donato\" e \"Donato che battezza un infedele\") sono attribuiti a Francesco di Simone Ferrucci. Seguono un altare seicentesco e la tomba di Francesco Redi, del XVIII secolo.\nTornando nella navata si pu\u00f2 ammirare un altare seicentesco con la grande tela di Pietro Benvenuti del \"Martirio di san Donato\" (1794). L'organo rinascimentale \u00e8 di Luca da Cortona del XVI secolo e si trova su una cantoria su mensoloni in pietra serena, prima opera architettonica conosciuta dell'allora ventiquattrenne Giorgio Vasari. Sotto di essa si trova un'edicola chiusa da una vetrata, che contiene una preziosa e venerata scultura lignea della \"Madonna col bambino benedicente\", opera di scultore aretino degli anni ottanta del Duecento, proveniente dalla chiesa di San Martino, demolita nel 1539. Attorno vi si trovano frammenti di affreschi con la \"Madonna e storie dei santi Anna, Giovacchino e Giuliano\" del primo Trecento, attribuiti a Gregorio d'Arezzo e Donato di Arezzo.\nOltre un portale laterale si incontra il grandioso cenotafio di Guido Tarlati, vescovo e signore di Arezzo morto nel 1327. Gi\u00e0 collocato, fino alla seconda met\u00e0 del XVIII secolo, nella cappella del Santissimo Sacramento, \u00e8 composto da un'edicola con un arco a tutto sesto, timpano e pinnacoli gotici, sotto la quale si trovano una serie di sedici bassorilievi narrativi con episodi della sua vita accompagnati da scritte esplicative, eseguiti nel 1330 dai senesi Agostino di Giovanni e Agnolo di Ventura, su disegno forse di Giotto.\nA fianco del monumento si trova la \"Maddalena\" di Piero della Francesca, celebre opera realizzata tra il 1460 e il 1466, dove un uso sperimentale della luce d\u00e0 un'innovativa vitalit\u00e0 e forza plastica alla figura, dipinta come se si stesse affacciando da un arco.\nLa parete fondale della navata, davanti alla quale si trova l'altare di San Silvestro, \u00e8 decorata con due affreschi di Giuseppe Servolini raffiguranti \"San Leone Magno\" (a sinistra) e \"San Giovanni I Papa\". Al centro, la pi\u00f9 antica delle vetrate di Guillaume de Marcillat, realizzata nel 1516 e raffigurante, dall'altro, l\"Allegoria della Carit\u00e0\", \"San Silvestro\" e \"Santa Lucia\". Nella parte superiore della parete, vi \u00e8 un affresco del Servolini raffigurante la \"Madonna in trono col Bambino fra angeli\".\nCappella della Madonna del Conforto.\nDalla seconda campata della navata sinistra, si accede alla cappella della Madonna del Conforto, rara opera in stile neogotico con elementi neoclassici, realizzata nel 1796 su progetto di Giuseppe Del Rosso e completata nel 1817.\nIl suo ingresso \u00e8 chiuso da una transenna marmorea con architrave sorretto da quattro pilastri sul quale \u00e8 la seguente iscrizione riportata su entrambi i lati:\nLa transenna \u00e8 inoltre chiusa da un'elegante cancellata in ferro battuto, realizzata nel XVIII secolo.\nLa cappella ha pianta cruciforme mancante della campata della navata, con due ambulacri tra i due bracci del transetto e la campata presbiterale; quest'ultima termina con un'abside trilobata illuminata da monofore rettangolari. La crociera \u00e8 coperta con una cupola semisferica cassettonata con lanterna, priva di tamburo; nei quattro pennacchi, vi sono degli affreschi monocromi raffiguranti quattro profeti: Isaia, Ezechiele, Daniele, Geremia. Gli altri ambienti della cappella sono invece coperti con volta a crociera anch'essa affrescata. Gli affreschi sono opera di Luigi Ademollo e Luigi Catani, che li realizzarono tra il 1799 e il 1802, e raffigurano scene dall'Antico e dal Nuovo Testamento.\nNel braccio destro del transetto, al di sopra del sepolcro marmoreo del vescovo Agostino Albergotti, vi \u00e8 una terracotta invetriata della bottega di Andrea della Robbia raffigurante \"Maria Assunta in Cielo tra angeli\", dell'ultimo decennio del XV secolo. Sulla parete accanto, vi \u00e8 una pala con \"Giuditta che mostra la testa di Oloferne\" di Pietro Benvenuti (1804), contrapposta alla tela di Luigi Sabatelli \"Abigail che placa Davide\" (1806) posta nel braccio sinistro del transetto. In quest'ultimo, si trova anche luogo una terracotta di Andrea della Robbia e collaboratori della fine del XV secolo con la \"Madonna con il Bambino tra i Santi Bartolomeo e Bernardino\".\nNell'ambulacro di sinistra, sulla parete laterale, vi \u00e8 una terracotta invetriata di Andrea della Robbia e bottega raffigurante \"Maria in trono col Bambino fra i Santi Donato, Maddalena, Apollonia e Bernardino da Siena\" e \"Dio Padre\", risalente al 1493-1495; la sua predella \u00e8 formata da tre bassorilievi anch'essi in terracotta, raffiguranti, da sinistra: la \"Comunione di Santa Maria Maddalena\", la \"Nativit\u00e0 di Ges\u00f9\", il \"Martirio di Santa Apollonia\". Sulla parete fondale dell'ambulacro, trova luogo il marmoreo \"monumento funebre di Nicol\u00f2 Marcacci\". Sulla parete laterale dell'ambulacro di sinistra, invece, vi \u00e8 una terracotta di Andrea della Robbia con la \"Santissima Trinit\u00e0 tra i Santi Bernardo e Donato e angeli\" (1485-1486), proveniente dalla chiesa della Santissima Trinit\u00e0; nella predella, la \"Madonna col Bambino fra i confratelli della Misericordia\". La parete di fondo ospita il neoclassico ingresso monumentale al sepolcro dei vescovi aretini, sormontato da una scultura della bottega di Andrea della Robbia raffigurante \"Maria in adorazione del Bambino\" (1480 circa).\nL'abside \u00e8 interamente occupata dal presbiterio, delimitato da una balaustra marmorea. Al centro, vi \u00e8 l'altare in marmi policromi, terminato nel 1823; l'ancona, affiancata da due angeli marmorei reggicandelabro, \u00e8 sormontata da un timpano triangolare sorretto da due colonne corinzie; essa custodisce l'immagine della \"Madonna del Conforto\", patrona della diocesi di Arezzo-Cortona-Sansepolcro, che, il 15 febbraio 1796, mentre la popolazione era preoccupata per violente scosse di terremoto, fu vista mutare miracolosamente il proprio volto da nero in bianco e in seguito il terremoto cess\u00f2.\nNavata destra.\nMonumento funebre di papa Gregorio X\nNella navata destra, dalla controfacciata, si incontra il \"Monumento funebre di papa Gregorio X\", pontefice morto ad Arezzo il 10 gennaio 1276 durante il ritorno da uno dei suoi viaggi a Roma. La pregevole arca sepolcrale in stile gotico per\u00f2 \u00e8 degli inizi del Trecento ed \u00e8 costituita da un baldacchino con arco ogivale poggiante su due colonne con capitelli scolpiti; sotto di esso, vi \u00e8 il sarcofago del papa, la cui parte anteriore \u00e8 decorata da un bassorilievo con, entro delle mandorle, l\"Agnus Dei\" (al centro) e gli \"Evangelisti\" (ai lati); sopra il sepolcro, una statua del pontefice defunto.\nIn origine il pontefice fu inumato nella chiesa di S. Pietro Maggiore in una tomba diversa dal monumento marmoreo nella quale il corpo sarebbe stato traslato all'indomani della costruzione del Duomo Nuovo. Non \u00e8 noto quale fosse l'aspetto della prima sepoltura ma si trattava probabilmente di una cassa lignea decorata. Nel resoconto dei \"Miracula\" vengono impiegati i termini \"monumentum\" e \"sepultura\" come sinonimi, riferibili a qualcosa di artisticamente significativo ma non necessariamente si tratta un monumento marmoreo. \u00c8 pi\u00f9 probabile che si trattasse di una cassa lignea decorata protetta da una grata in ferro, analogamente alla soluzione adottata in un primo momento per il corpo della beata Margherita da Cortona, il cui corpo fu esposto alla venerazione dei fedeli in un feretro rialzato su quattro pilastrini di legno al centro dell'oratorio di S. Basilio a Cortona.\nIl sepolcro di Gregorio X si compone di un baldacchino decorato a gattoni, ornato da tre figure angeliche in origine completate da ali realizzate in sottile lamina di ferro fissate col piombo, che si andarono deteriorando col tempo. Il timpano \u00e8 ornato dal medaglione trilobato con il rilievo di Cristo benedicente, mentre i pennacchi dell'arco trilobo sono arricchiti da motivi floreali e vegetali. Il monumento funebre aretino comprendeva due raffigurazioni del pontefice: l'immagine nell'affresco che ornava la parete di fondo sotto al fastigio e l'effigie marmorea del giacente. Ben poco si pu\u00f2 dire della raffigurazione pittorica, compromessa nel Seicento a causa delle manomissioni durante il processo di canonizzazione di Gregorio X e irrimediabilmente perduta durante lo spostamento del monumento dalla cappella di S. Silvestro alla parte iniziale della navata destra del Duomo. \u00c8 lecito supporre che il dipinto mostrasse il pontefice presentato da san Gregorio Magno ai piedi della Vergine col Bambino, secondo un'iconografia simile all'affresco inserito nella parete di fondo del monumento di Ranieri degli Ubertini in S. Domenico ad Arezzo, in conformit\u00e0 all'iconografia attestata pi\u00f9 di frequente nelle tombe a baldacchino, quella della \"commendatio animae (\"Vasari, nelle Vite, attribuisce i perduti affreschi a Margaritone d'Arezzo). Al di sotto del baldacchino, Gregorio X \u00e8 raffigurato giacente sopra a un sarcofago che presenta cinque mandorle in bassorilievo in cui sono inseriti: l'Agnello tra i quattro Evangelisti-Apostoli - due con il libro e due con il rotolo evocanti l'immagine dei profeti nel prospetto, la Vergine annunciata e l'Arcangelo Gabriele nel lato ovest, i santi Pietro e Paolo nel lato est. Il cenotafio originariamente doveva essere ornato da una decorazione a mosaico, specialmente nei compassi fra le mandorle con i busti clipeati e nei pilastrini agli angoli del baldacchino. Il defunto \u00e8 raffigurato con la testa reclinata sul cuscino decorato da orbicoli con simboli della Chiesa, le chiavi di san Pietro, dell'Impero, l'aquila, e dei Guelfi aretini, il leone rampante. Egli indossa sulle vesti pontificali il pallio, le chiroteche, l'anello e la tiara munita di infule costituita da una fitta trama a intreccio a graticcio, con il diadema alla base, del tutto simile a quella del giacente nella tomba di Ranieri degli Ubertini in S. Domenico e quella della figura del papa nell'affresco di Buffalmacco. La cassa su cui vi \u00e8 il gisant \u00e8 sorretta da tre colonnine e il baldacchino \u00e8 sostenuto da quattro colonne di marmi diversi. Le colonne anteriori sono in marmo africano, quelle murate nella parete sono in marmo lunense, un rocchio \u00e8 in marmo africano e due sono in marmo apuano. La base della colonna centrale che sorregge la cassa \u00e8 diversa da quelle a destra e a sinistra, poich\u00e9 \u00e8 squadrata mentre le altre due sono ottagonali. L'intera struttura poggia su di un basamento decorato da sei lastre di marmo rosso veronese e lateralmente riprende il prospetto principale, seguendo il motivo dell'arco ogivale trilobato decorato da elementi fitomorfi. I rilievi della cassa del sepolcro aretino presentano una certa fissit\u00e0 come se fossero racchiusi a forza nelle mandorle. Risulta plausibile la formazione in ambito senese dell'autore, forse iniziatore perfino di una corrente artistica la cui acme si colloca nei primi anni del XIV secolo; oggi l'attribuzione oscilla ancora tra Gano di Fazio (o un componente della sua bottega) e Camaino di Crescentino.\nAltri monumenti\nPi\u00f9 avanti si incontrano i frammenti di un affresco trecentesco con la \"Madonna col Bambino in trono tra santi\" di Buonamico Buffalmacco, databile tra il 1321 e il 1327, situato entro il vano ad arco, il cui intradosso \u00e8 decorato da motivi geometrici e vegetali, di una precedente cappella gotica. L'opera \u00e8 divisibile in due registri; nel primo sono rappresentati san Francesco, papa Gregorio X, la Vergine in trono col Bambino e due santi ora non visibili, nel secondo Cristo in Piet\u00e0 con gli strumenti della Passione.\nSui pilastri della navata centrale, si trovano due pergami della seconda met\u00e0 del XV secolo di scuola marchigiana.\nSegue un affresco con la \"Madonna col Bambino tra sei storie delle vite dei santi Cristoforo e Giacomo Maggiore\", di un maestro anonimo della seconda met\u00e0 del XIV secolo.\nNella quinta campata della navata si trova il \"monumento sepolcrale di Ciuto Tarlati\" (1334), composto da un sarcofago marmoreo baccellato del IV secolo e una serie di rilievi dello scultore senese Giovanni di Agostino, coronati da un arco sotto il quale si trova l'affresco del \"Crocifisso tra la Madonna e santi col donatore Ciuccio di Vanni Tarlati di Pietramala\", di un pittore aretino coevo detto Maestro del Vescovado. Si tratta dell'unica delle ventisei cappelle esistenti nel Trecento che sia pervenuta.\nLa sesta e ultima campata della navata \u00e8 decorata, sulle pareti, da un ciclo di affreschi di Giuseppe Servolini raffiguranti la \"Passione di Ges\u00f9\": sulla parete laterale \"Ges\u00f9 che porta la Croce\" e sulla parete di fondo, a sinistra l\"Ecce Homo\", a destra la \"Crocifissione\". Nella parete fondale, davanti alla quale si trova il barocco altare del Santissimo Sacramento, si apre una monofora chiusa da una vetrata policroma raffigurante in alto il \"Redentore\" e in basso \"San Donato\".\nLa navata \u00e8 illuminata da cinque grandi bifore chiuse da pregevoli vetrate policrome di Guillaume de Marcillat: la prima vetrata raffigura la \"Vocazione di San Matteo\" (1519-1520) e venne commissionata dall'Opera del Duomo, il cui stemma \u00e8 presente nell'oculo; la seconda vetrata, nella terza campata, venne anch'essa commissionata dall'Opera del Duomo e raffigura il \"Battesimo di Cristo\" (1519); nella quarta campata si aprono due bifore, la prima con la \"Cacciata dei mercanti dal Tempio\" (1522-1524), la seconda con \"Cristo e l'adultera\" (1522-1524); nella quinta campata, una bifora pi\u00f9 grande delle altre ospita una vetrata con la \"Resurrezione di Lazzaro\" (1519-1520).\nOrgani a canne.\nGli organi della cattedrale dei Santi Pietro e Donato ad Arezzo sono tre:"}
{"id": "822273", "revid": "729019", "url": "https://it.wikipedia.org/wiki?curid=822273", "title": "Ferrovia Dittaino-Piazza Armerina-Caltagirone", "text": "La ferrovia Dittaino\u2013Piazza Armerina\u2013Caltagirone era una ferrovia a scartamento ridotto della Sicilia, delle Ferrovie dello Stato, che collegava la stazione di Dittaino (gi\u00e0 Assoro) a quella di Piazza Armerina e in seguito a Caltagirone attraversando molti comuni della provincia di Enna.\nStoria.\nDi una ferrovia che partisse dalla stazione di Assoro, oggi Stazione di Dittaino, per collegare i bacini minerari zolfiferi di Valguarnera, Grottacalda e Floristella con gli impianti di raffinazione e molitura ed il Porto di Catania si cominci\u00f2 a parlare alla fine del XIX secolo, quando ancora l'esercizio delle ferrovie siciliane era in mano alla Societ\u00e0 Sicula, nell'ambito di quel fervore di sviluppo industriale minerario che aveva attirato nell'isola vari e importanti investitori europei tra cui vi era anche Robert Trewhella, il costruttore della Ferrovia Circumetnea che aveva importanti interessi anche nelle miniere di Sant'Agostino che si trovavano nell'area tra Assoro e Raddusa. Fu per\u00f2 solo nel 1902, a seguito delle conclusioni di un'apposita Regia Commissione e di una legge varata nel corso dell'anno che venne definita la modalit\u00e0 di costruzione e di finanziamento delle linee interne siciliane che per\u00f2 dovevano essere costruite in economia e a scartamento ridotto.\nVenne anche deciso anche il collegamento della stazione terminale di Dittaino con Leonforte e della stazione di Bellia con Aidone. I lavori di costruzione per\u00f2 non partirono se non dopo la costituzione delle Ferrovie dello Stato e il loro subentro nel 1906 alla Rete Sicula, ma la prima tratta da Dittaino a Valguarnera di 13,856\u00a0km entr\u00f2 in esercizio soltanto il 25 aprile 1912 e si trattava di una delle pi\u00f9 difficili a causa della forte ascesa che veniva superata mediante due tratti a cremagliera tra il km 8+856 e l'11+990 e tra il km 12+424 e il 13+738.\nPer il servizio sulla linea vennero costruite le locomotive a vapore del gruppo R.370. Il secondo tratto di linea di 7,359\u00a0km entr\u00f2 in funzione soltanto il 29 agosto 1914 e congiunse Valguarnera alla stazione di Grottacalda costruita in prossimit\u00e0 del grande impianto minerario di Grottacalda munito di raccordi e ferrovie Decauville nel quale lavoravano migliaia di operai all'estrazione e lavorazione dello zolfo.\nPiazza Armerina veniva raggiunta soltanto il 7 settembre 1920, chiara dimostrazione di come la linea fosse stata concepita soltanto in funzione del trasporto del minerale e dei minatori pendolari per le miniere; la produzione di zolfo isolano aveva raggiunto le 407.500 tonnellate nel periodo bellico, ma a partire dal 1922 si era dimezzata e ci\u00f2 aveva fatto cadere l'interesse a proseguire le costruzioni ferroviarie. Caltagirone venne raggiunta solo nel 1930 e per giunta la costruzione venne fatta talmente in economia da presentare quasi subito cedimenti e frane che spesso interrompevano la linea e provocavano deragliamenti. In seguito a ci\u00f2 vennero fatti dei consolidamenti per poter riprendere il servizio ferroviario con una maggiore sicurezza. Restava il problema della bassa velocit\u00e0 dell'intera linea, percorsa da treni a vapore con velocit\u00e0 massima di 30\u00a0km/h, che a causa dello loro lentezza cominciarono a perdere clientela appena ebbe inizio il trasporto su strada.\nNel 1949 l'immissione in servizio delle nuove automotrici RALn 60 provoc\u00f2 l'immediato aumento dei viaggiatori, sia per il maggiore comfort che per la maggiore velocit\u00e0 al punto che il raffronto con l'anno successivo mostrava un aumento dei viaggiatori di oltre il 120%. Questo era un segno importante che mostrava una richiesta dell'utenza. Il segnale non venne per\u00f2 colto; l'immissione non si accompagn\u00f2 alla modernizzazione della linea che rimase quella di sempre, con vecchi e leggeri binari, segnalamento arcaico e le tratte a cremagliera. Nonostante ci\u00f2 l'orario ferroviario invernale del 1957 prevedeva ben 7 treni in andata e ritorno tra Dittaino e Piazza Armerina e 5 treni tra Piazza Armerina e Caltagirone; di questi ben 5 percorrevano l'intera tratta tra Caltagirone e Piazza Armerina.\nLa tratta da Piazza Armerina a Caltagirone venne chiusa all'esercizio il 2 febbraio 1965 a seguito di autorizzazione ministeriale accordata con decreto del 15 dicembre 1964, n. 4141; il 25 giugno 1969 venne definitivamente soppressa.La linea era interrotta sin dal 1955 per una frana che aveva danneggiato un ponte che non venne mai riparato e che obbligava al trasbordo dei viaggiatori con ulteriori disagi Al suo posto venne istituito un servizio automobilistico sostitutivo con un costo annuo preventivato di 26,95 milioni di lire.\nL'11 luglio 1971 cess\u00f2 l'esercizio sulla tratta restante (Dittaino-Piazza Armerina) nonostante le proteste degli utenti \"piazzesi\" e \"carrapipani\" che ne chiedevano l'ammodernamento. Tale tratta venne soppressa nel 1972 e smantellata in brevissimo tempo; la sede fu in parte utilizzata per costruire la \"Strada Provinciale Turistica\".\nUn tratto di sede dismessa della ferrovia Caltagirone-Piazza Armerina-Dittaino, riguardante 8\u00a0km del vecchio tracciato, \u00e8 stato trasformato in pista ciclopedonale inaugurata nel 2001 come parco lineare, primo esempio di intervento di tale tipo in Sicilia su progetto architettonico e paesaggistico dello studio di architettura NOWA.\nIl percorso del parco parte dalla ex stazione di Salvatorello, fuori dall'abitato di Caltagirone e si conclude all'ex stazione di San Michele di Ganzaria che \u00e8 stata adibita a centro polivalente per attivit\u00e0 ricreative e culturali e a punto di accoglienza turistica.\nCaratteristiche.\nLa ferrovia aveva origine dal piazzale esterno della stazione di Dittaino della linea ferroviaria Catania-Palermo (che all'inizio aveva il nome di stazione di Assoro), a 255 metri s.l.m. sul quale era steso il fascio dei binari tronchi che accoglievano i carri merci. Il binario di partenza era privo di marciapiedi e di pensilina ed era posto sul lato ovest del fabbricato di stazione.\nLa linea iniziava presto ad arrampicarsi con curve e controcurve sulle propaggini collinari dei monti Erei e dal km 8,836 iniziava il primo tratto a cremagliera, del tipo \"Strub\", con ascesa del 75 per mille, lungo poco pi\u00f9 di tre km; poco pi\u00f9 avanti, al km 12,424 un altro tratto di km 1,3; questi permettevano una velocit\u00e0 massima di 12\u00a0km/h. Lasciata la cremagliera la linea continuava con ascesa media del 25 per mille, raggiungendo l'abitato di Valguarnera e le successive miniere di Floristella e Grottacalda, fino a raggiungere il culmine di valico a 791\u00a0m s.l.m.\nIl paesaggio che fino ad allora era brullo e arido cambiava radicalmente discendendo verso il vasto e ombroso Bosco di Bellia, divenuto in seguito riserva naturale regionale, fermava a Bellia-Aidone e a Ronza, di fronte all'attuale ingresso del Parco della Ronza e raggiungeva infine Piazza Armerina, centro di grande importanza turistica, dove si trovava la stazione e l'adiacente deposito locomotive.\nFino al 1930 questo fu il capolinea terminale. In seguito fu possibile raggiungere San Michele di Ganzaria, Mirabella Imbaccari e Caltagirone, dove i binari si affiancavano a quelli a scartamento ordinario della linea proveniente da Catania che vi aveva la sua stazione terminale con annessa rimessa locomotive e \"dormitorio\" per il personale dei treni. Qui vi era anche una piccola piattaforma girevole per invertire il senso di marcia delle locomotive R.370 in arrivo.\nLa linea era armata con rotaie da 27\u00a0kg/m montate su traversine di legno distanti 0,82\u00a0m l'una dall'altra. Nei tratti a cremagliera questa, del tipo Strub da 44\u00a0kg/m, era montata al centro del binario fissata alle stesse traversine montate a distanza inferiore. Tale tipo di costruzione, molto in economia, permetteva solo basse velocit\u00e0 di linea non superiori a 30\u00a0km/h per i treni a vapore e, in seguito, di 50\u00a0km/h per le automotrici. Non venne mai fatto alcun ammodernamento degli impianti fino alla chiusura, determinando la progressiva caduta del traffico viaggiatori.\nLa circolazione dei treni sulla linea veniva regolata mediante l'impiego della Dirigenza unica. Il Dirigente unico che regolava e dirigeva il traffico su tutta la linea aveva sede a Piazza Armerina e si avvaleva dell'opera dei Dirigenti locali (capistazione) di Dittaino, Piazza Armerina e Caltagirone. Le restanti stazioni erano affidate a degli incaricati, detti \"assuntori\", che per\u00f2 non avevano competenze di circolazione. A queste provvedeva il personale dei treni, capotreno e macchinista, collegandosi telefonicamente con il Dirigente unico. Il segnalamento era del tutto assente nelle stazioni, eccetto che quello di protezione delle tre stazioni rette da capostazione.\nRotabili.\nIl parco mezzi di trazione faceva capo al deposito locomotive di Piazza Armerina.\nLa dotazione censita nel 1932 era:\nNel 1951 le locomotive a vapore R.370 erano scese a 6.\nAd esse si erano aggiunte nel 1949-50:"}
{"id": "822275", "revid": "123703099", "url": "https://it.wikipedia.org/wiki?curid=822275", "title": "Falda artesiana", "text": "Per falda acquifera artesiana si intende una tipologia di falda acquifera di tipo confinato ovvero un corpo idrico costituito dall'acqua, che occupa un certo quantitativo di rocce e/o sedimenti sfruttandone le fessure o i pori tra le particelle, circondato anche superiormente da materiali impermeabili (ad esempio argilla).\nDescrizione.\nQuesto tipo di falda acquifera, dunque, \u00e8 caratterizzato dal fatto che \u00e8 confinata da tutte le parti da materiali che non permettono il passaggio dell'acqua. Questa situazione, da un punto di vista idraulico, \u00e8 paragonabile a una condotta in pressione, dal momento che esiste una pressione dell'acqua all'interno della falda maggiore di quella atmosferica. Questo avviene perch\u00e9 il pelo libero del liquido (nel sottosuolo) ha una quota maggiore di tutti i punti della falda. \u00c8 quindi possibile descrivere il moto dell'acqua all'interno della falda attraverso l'individuazione della linea piezometrica, cio\u00e8 il luogo dei punti a pressione atmosferica.\nPer questo motivo, al momento della creazione di un pozzo che perfora lo strato impermeabile superiore della falda, l'acqua tender\u00e0 a sgorgare verso l'alto, raggiungendo una quota direttamente proporzionale alla pressione presente all'interno della falda. L'acqua, cio\u00e8, tender\u00e0 a raggiungere la quota della linea piezometrica, che rappresenta la condizione di equilibrio.\nAttingimento da falda artesiano.\nGli attingimenti da una falda artesiana possono avvenire mediante pozzi (artesiani).\nConsideriamo il caso di una falda artesiana contenuta in uno strato permeabile orizzontale di spessore costante s, di estensione indefinita con coefficiente di permeabilit\u00e0 k costante. Nell'ipotesi che il pozzo, di diametro D, attraversi per l'intero spessore la falda artesiana, la portata emunta a seguito di un abbassamento \u0394 nel pozzo vale:\ndove r\u2265R \u00e8 una distanza dal pozzo non inferiore al raggio di influenza R.\nIl raggio di influenza R, cio\u00e8 la distanza dal pozzo della zona di falda indisturbata, si pu\u00f2 calcolare con la formula empirica di Sichard:\nR = 3000 \u0394 sqr(k)\noppure con la formula di Kussakin:\nR = 575 \u0394 sqr(k*s)"}
{"id": "822282", "revid": "729019", "url": "https://it.wikipedia.org/wiki?curid=822282", "title": "Copa Am\u00e9rica 1987", "text": "La Copa Am\u00e9rica 1987 fu la trentatreesima edizione del massimo torneo sudamericano per nazionali di calcio.\nDopo tre edizioni senza sede fissa, la CONMEBOL decise di riaffidare l'organizzazione del torneo ad un Paese, anche per concentrare le partite in un arco di tempo pi\u00f9 ristretto. Per far s\u00ec che tutti i Paesi ospitassero almeno una volta la rassegna calcistica continentale, la CONMEBOL stabil\u00ec che essi si sarebbero succeduti in ordine alfabetico.\nDi volta in volta il Paese avente diritto avrebbe dovuto confermare la propria volont\u00e0 (e possibilit\u00e0) di ospitare la rassegna: in caso contrario sarebbe subentrato il Paese successivo in ordine alfabetico o, in caso di rifiuto anche di quest'ultimo, quello ulteriormente successivo o un altro interessato.\nPrimo Paese in ordine alfabetico era l'Argentina, che ospit\u00f2 il torneo dal 27 giugno al 12 luglio 1987. Cambiava dunque il collocamento stagionale della manifestazione: non pi\u00f9 all'inizio o alla fine di un anno solare (quando nell'emisfero australe \u00e8 estate), ma a met\u00e0 e cio\u00e8 d'inverno. Ci\u00f2 dato il sempre maggiore numero di calciatori sudamericani che militavano nei club europei, altrimenti restii a concedere i giocatori a stagione in corso.\nCitt\u00e0 e stadi.\nTre furono gli stadi che ospitarono le gare:\nNazionali partecipanti.\nAl torneo presero le 10 nazionali iscritte alla CONMEBOL. Come formula fu confermata quella gi\u00e0 sperimentata nelle precedenti 3 edizioni. La squadra campione in carica (in questo caso l'Uruguay) era gi\u00e0 promossa alle semifinali. Le altre 9 nazionali furono suddivise in 3 gironi all'italiana da 3 squadre ciascuno: le vincenti sarebbero state promosse in semifinale. La differenza con le precedenti edizioni senza sede fissa era ovviamente che le partite si disputavano in gara unica e non pi\u00f9 in una doppia sfida di andata e ritorno. Da questa edizione fu inoltre introdotta la finale per il terzo e quarto posto.\nLa composizione dei gironi iniziali (le partite di ognuno dei quali si sarebbero disputate nello stesso stadio) fu la seguente:\nGruppo A (Buenos Aires)\nGruppo B (C\u00f3rdoba)\nGruppo C (Rosario)\nClassifica marcatori.\n4 goal\n3 goal\n2 goal\n1 goal\nautoreti"}
{"id": "822285", "revid": "729019", "url": "https://it.wikipedia.org/wiki?curid=822285", "title": "Boletus rhodoxanthus", "text": "Il boleto rosseggiante (Boletus rhodoxanthus ) \u00e8 un fungo basidiomicete della famiglia delle Boletaceae dalla livrea brillante, caratterizzato dal contrasto tra il colore del cappello, bianco con bordo rosa, e l'intenso colore rosso-sangue dei pori. \nEtimologia.\nDal greco \"rh\u00f3don\" = rosa e \"xanth\u00f3s\" = giallo, cio\u00e8 roseo e giallo, per il colore del cappello.\nDescrizione della specie.\nCappello.\n6\u201320\u00a0cm, prima emisferico, poi convesso, carnoso.\nTubuli.\nCorti, giallo-verdi, poi blu-verdi al tocco.\nPori.\nPiccoli, arrotondati, da giallastri a rosso-arancio a rosso sangue, al tocco virano al blu-verdastro.\nGambo.\n6-12 x 3\u20135\u00a0cm, cilindrico o leggermente ingrossato alla base, color giallo vivo all'apice, rossastro alla base, ricoperto da un sottile reticolo rosso che lascia intravedere, soprattutto nella parte apicale, il contesto giallo vivo, si macchia di bluastro al tocco.\nCarne.\nCompatta, soda, di colore giallo-limone o giallo-oro, al taglio vira intensamente al bluastro solo nel cappello, nel gambo rimane immutabile.\nCaratteri microscopici.\n10-16 x 4-6\u00a0\u00b5m, bruno-oliva in massa, gialle al microscopio, lisce, ellissoidali, fusiformi, con debole depressione soprailare.\nDistribuzione e habitat.\nCresce nei boschi di latifoglia (Castanea sativa, Quercus ilex), in terreno neutro o debolmente acido, da giugno a settembre.\nCommestibilit\u00e0.\nTossico, anche se incostante.\nVaria sensibilmente a seconda del substrato di crescita.\nL'avvelenamento \u00e8 talvolta di lieve entit\u00e0, al punto da passare inosservato.\nTassonomia.\nSpecie simili.\nPu\u00f2 essere confuso con:"}
{"id": "822292", "revid": "1451528", "url": "https://it.wikipedia.org/wiki?curid=822292", "title": "Spizzico", "text": ""}
{"id": "822298", "revid": "729019", "url": "https://it.wikipedia.org/wiki?curid=822298", "title": "Strada statale 561 Pergusina", "text": "La strada statale 561 Pergusina (SS 561) \u00e8 una strada statale italiana che si sviluppa nella Provincia di Enna.\nDescrizione.\nIl percorso della strada statale 561 \u00e8 stato rintracciato su quello di una precedente arteria viaria tra la contrada Sant'Anna e il Villaggio Pergusa, la quale era tortuosa e di modeste dimensioni. L'attuale strada statale ha un'importanza primaria nella mobilit\u00e0 interna della provincia. Consente infatti un collegamento tra Enna e la strada statale 117 bis Centrale Sicula per Piazza Armerina e Gela pi\u00f9 veloce e breve del percorso della statale 117 bis stessa. Inoltre permette l'accesso alla zona residenziale e turistica del lago di Pergusa, con la riserva naturale e l'autodromo. La strada \u00e8 di competenza dell'ANAS dal km 1+474."}
{"id": "822300", "revid": "77358", "url": "https://it.wikipedia.org/wiki?curid=822300", "title": "Dmitri Kabalevsky", "text": ""}
{"id": "822301", "revid": "114887066", "url": "https://it.wikipedia.org/wiki?curid=822301", "title": "Farmaco da banco", "text": "Un farmaco da banco (FdB), anche detto OTC (dall'inglese \"Over The Counter\", sopra il banco) \u00e8 un farmaco da automedicazione dispensato direttamente dal farmacista al paziente senza obbligo di prescrizione medica.\nCaratteristiche.\nDifferiscono dai farmaci con obbligo di prescrizione medica i quali possono essere dispensati solo a pazienti in possesso di una ricetta valida. In molti paesi i FdB sono tali in quanto definiti da un'agenzia governativa, che ne garantisce efficacia e sicurezza anche quando usati senza la supervisione di un medico. \nI FdB sono generalmente regolamentati in base ai principi attivi che contengono piuttosto che come medicinali. Tale regolamentazione consente ai produttori la libert\u00e0 di formulare i principi attivi o combinazioni di essi in forme di dosaggio brevettabili.\nNel mondo.\nIn alcuni paesi alcuni farmaci senza obbligo di prescrizione possono prevedere una regolamentazione particolare, come la vendita da parte di un farmacista solo dopo l'accertamento della necessit\u00e0 del farmaco o in seguito all'educazione del paziente.\nIn molti paesi alcuni farmaci da banco sono disponibili in strutture diverse dalla farmacia, come supermercati ed altro. La regolamentazione sui negozi che sono autorizzati alla vendita dei medicinali e sulla necessit\u00e0 o meno di ricetta medica varia significativamente da paese a paese.\nCanada.\nIn Canada esiste una categoria intermedia tra i farmaci da banco e quelli con obbligo di prescrizione: farmaci senza obbligo di ricetta che devono essere tenuti dietro al banco o in un posto facilmente visibile dal farmacista. Tale categoria include medicinali contenenti basse concentrazioni di codeina, rilassanti muscolari e alcuni antistaminici.\nItalia.\nI farmaci da banco sono disponibili in farmacia e, in seguito alla liberalizzazione del 2006 (decreto Bersani del 2007), anche all'interno del locale parafarmacia degli esercizi commerciali al dettaglio, alimentare e non alimentare (gli esercizi commerciali previsti dall'art. 4 del decreto legislativo 31 marzo 1998, n. 114). La parafarmacia cos\u00ec ubicata deve essere separata dagli altri reparti e deve obbligatoriamente prevedere la presenza di un farmacista abilitato.\nEsiste anche una categoria intermedia (simile a quella prevista dalle leggi canadesi) di farmaci senza obbligo di prescrizione (SOP) i quali non possono essere oggetto di pubblicit\u00e0. Sia i farmaci da banco che i SOP sono farmaci che appartengono prevalentemente alla fascia C, in quanto a totale carico del cittadino (nel 2006 solo 64 SOP erano di fascia A). In Italia i FdB e SOP sono in totale circa (secondo dati dell'Agenzia italiana del farmaco), e per essi Anche alcuni rimedi fitoterapici possono essere ritenuti prodotti da banco in quanto farmaci vegetali, nonostante molti di essi portino a corredo la dicitura di integratori naturali. Questa fitoterapia comunque necessita sempre di conoscenze specifiche e di consiglio appropriato anche in farmacia dietro il banco.\nLa pubblicit\u00e0 dei farmaci da banco \u00e8 consentita, ma deve rispettare una serie di condizioni, al fine di tutelare il consumatore da messaggi ingannevoli:\nRegno Unito.\nNel Regno Unito la vendita dei medicinali \u00e8 disciplinata dal Medicines Act del 25 ottobre 1968. I medicinali sono suddivisi in tre categorie:\nStati Uniti d'America.\nNegli Stati Uniti la produzione e la vendita degli OTC \u00e8 regolata dalla Food and Drug Administration. In particolare la FDA richiede per ogni nuovo farmaco l'invio di un'apposita domanda (NDA -- New Drug Application) prima dell'immissione in commercio,a meno che non siano \"generalmente riconosciuti come sicuri ed efficaci\" (GRAS/E).\nPer sanare la posizione dei molti farmaci OTC gi\u00e0 presenti sul mercato da prima che fosse richiesta l'NDA, la FDA ha creato un sistema di monografie di farmaci che, in seguito alla valutazione di un gruppo di esperti, sono riconosciuti come GRAS/E.\nCi\u00f2 significa che per alcune classi di farmaci OTC non sar\u00e0 richiesta NDA se conformi alle linee guida su dosi, etichetta e avvertenze espresse nel Code of Federal Regulations.\nPertanto negli Stati Uniti un farmaco OTC pu\u00f2 essere autorizzato alla vendita o in quanto conforme ad una monografia FDA o in seguito al completamento di una NDA. La pubblicit\u00e0 degli OTC negli Stati Uniti \u00e8 regolamentata dalla Federal Trade Commission."}
{"id": "822302", "revid": "1876278", "url": "https://it.wikipedia.org/wiki?curid=822302", "title": "Duomo di Carrara", "text": "Linsigne collegiata abbazia mitrata di Sant'Andrea Apostolo \u00e8 il principale luogo di culto cattolico della citt\u00e0 di Carrara, in provincia di Massa e Carrara, nel territorio della diocesi di Massa Carrara-Pontremoli.\nStoria.\nL'insigne collegiata, dedicata a sant'Andrea, (in alcuni testi si trova anche santa Maria, come \u00e8 il nome della vicina strada e anche quello dell'antica cattedrale di Luni) risale al secolo XI. Dell'antica \"Ecclesia Sancti Andree de Carraria\", menzionata gi\u00e0 nel 1035, l'unica testimonianza rimastaci \u00e8 un bassorilievo erratico. Il primo ampliamento, probabilmente connesso con l'elevazione a pieve battesimale nel 1093, \u00e8 ben identificabile nell'edificio attuale.\nIl primo ordine della facciata e il fianco fino a poco oltre il portale laterale di San Giovanni, caratterizzati da paramento bicromo includente tarsie marmoree geometriche, sono infatti databili entro la prima met\u00e0 del XII secolo per la presenza di numerosi richiami neo-antichi nei capitelli e nell'architrave che riconducono a stilemi pisani diffusi anche in Liguria e per la strettissima affinit\u00e0 del portale laterale con quello del duomo di Genova realizzato entro il 1142. La facciata, sia per quanto riguarda gli archetti rampanti sia per i particolari dell'ornato scultoreo, somiglia molto a quella della chiesa di Santa Caterina d'Alessandria a Pisa (terminata nel 1326), dove lavorarono gli scultori Andrea e Nino Pisano. Anche il riquadro che racchiude il rosone \u00e8 coevo.\nLe sculture del portale maggiore e dei capitelli delle prime tre campate dell'interno sono state riconosciute ad una maestranza parmense, in particolare al grande maestro contemporaneo di Wiligelmo che lavor\u00f2 all'interno del duomo di Parma. A conferma della datazione precoce di questa prima fase costruttiva sono state segnalate le consonanze con le decorazioni di alcune chiese della Corsica edificate entro il secondo decennio del XII secolo, il che non stupisce se si considera che l'isola era dominata all'epoca dagli Obertenghi, marchesi della Liguria orientale e in particolare dal ramo Massa-Corsica della casata.\nNel 1151 la chiesa pass\u00f2 sotto la giurisdizione dei Canonici regolari di San Frediano di Lucca e nella seconda fase costruttiva, gi\u00e0 molto avanzata nel 1235 quando \u00e8 documentata l'esistenza dell'abside, sono riconoscibili forti tangenze con l'architettura lucchese coeva. Nella prosecuzione del fianco non pi\u00f9 bicromo, nei capitelli corinzi e compositi dell'interno, nelle monofore archiacute decorate nello sguancio con motivi foliacei, figure umane e animali \u00e8 infatti individuabile il recupero di forme e decorazioni classiche e paleocristiane evidentemente desunto da Lucca, anche se qui tradotto con accenti pi\u00f9 marcatamente lombardo. Sulla msotra esterna della finestra centrale dell'abside si vede una figura umana scolpita che regge un cartiglio con la scritta \"Andreas opus\": fi tratta probabilmente di un autoritratto del maestro Andrea che sovrintese i lavori.\nDescrizione.\nLa collegiata fu costruita utilizzando il marmo come \"cassaforma a perdere\" (contenente muratura informe di pietra) con superficie in vista lavorata a scalpello (seguendo la tecnica romana continuata poi nel romanico) e fu in seguito rimaneggiato ed ampliato con elementi di stile gotico. La primitiva chiesa romanica fu infatti allungata, in epoca tardo medievale, dal lato dell'abside.\nLa pianta \u00e8 rettangolare con tre navate e abside semicircolare. La facciata, realizzata nella seconda met\u00e0 del Trecento, \u00e8 caratterizzata da una bicromia (fasce di marmo bianco lunense e nero di Colonnata) tipica delle chiese pisane. Il portale principale della facciata \u00e8 incorniciato da un archivolto decorato da raffigurazioni tratte dai bestiari, ed \u00e8 sormontato da un grande ed elegante rosone gotico composto da colonnine radiali, una diversa dall'altra, che partono dal mozzo della ruota architettonica.\nTorre campanaria.\nLa torre campanaria, separata dalla chiesa, \u00e8 alta 33 metri e fu realizzata, nel Trecento, sopra un preesistente torrione. \nEssa ha l'aspetto di altri coevi campanili che si trovano nell'Italia nord-occidentale ed in Liguria (a Genova se ne trovano pi\u00f9 esempi) il pi\u00f9 prossimo dei quali presso la basilica dei Fieschi a Lavagna.\nCampane.\nAll'interno della cella campanaria si trova un concerto di quattro campane.\nLa prima per dimensioni, detta \"Campanone\" \u00e8 la pi\u00f9 grande per misure e peso di tutta la diocesi; dal 1888 portava incisa questa iscrizione: \u201cAbbattendo la tirannide questo bronzo squillante al popolo annunzi\u00f2 la libert\u00e0 e delle vinte pugne la novella auspice Vittorio Emanuele e Garibaldi\u201d.\nIl 4 novembre 1918, al termine della prima guerra mondiale, suonata con irresistibile foga dal popolo, fu gravemente incrinata. Tolta, rifusa e collocata di nuovo nella sua sede nel 1923 ha la seguente dicitura, dettata dalla poetessa Cecilia Caro: \u00absquillando pei cieli infiniti il Cantico dei Cantici, la Vittoria d\u2019Italia, prigione contro il bronzo, si spezzo la mia voce. Or, nuova, nel bronzo rifuso, la morte e la vita e i sacri misteri e il vincolo santo fratelli, e la pace vi canto\u00bb.\nLa seconda campana che per volume viene dopo il \u201cCampanone\u201d, porta ancora la data del 1888 e l\u2019iscrizione: \u00abIl popolo invitiamo \u2013 a feste ed a mestizie per glorificare \u2013 della Religione i Martiri e per quei che fur \u2013 onorare e commemorare \u2013 possa durare fin che il mondo dura\u00bb.\nLa terza campana, rifusa nel 1928 ha questa dicitura: \u00abE nella gioia e nel dolore rappresenter\u00f2 sempre il sentimento del nostro Popolo \u2013 1928\u00bb.\nLa quarta campana, la pi\u00f9 piccola, porta incisa l\u2019iscrizione: \u00abLaudo \u2013 Voco \u2013 Nunc \u2013 Ploro- A.D. MDCCCXXV \u2013 Arceo \u2013 Festa \u2013 Decoro\u00bb.\nNel 1926 fu rifusa, ma conserv\u00f2 l\u2019antica iscrizione.\nDalle feste natalizie del 1966 le campane del Duomo sono state azionate elettricamente, e dall'ottobre dell\u2019anno 2003 l\u2019impianto di automazione \u00e8 stato revisionato e riammodernato.\nOrologio.\nIn un vano subito sotto la cella campanaria, sulla sommit\u00e0 della torre del Duomo millenario di Carrara, chiuso da una porta a due battenti, \u00e8 ancora racchiuso l\u2019antico orologio meccanico con movimento a contrappesi. Fu Pellegrino Rossi a donare nel 1820 l\u2019allora perfetto e complesso orologio alla cittadinanza. Il sistema, totalmente meccanico e basato sulla forza impressa dal peso di tre grandi contrappesi in marmo bianco \u00e8 di origine svizzera. \nPellegrino Rossi port\u00f2 sempre nel cuore la sua citt\u00e0 e non dimentic\u00f2 mai le proprie origini apuane al punto da donare alla sua Carrara un orologio per la torre del Duomo cittadino.\nIl preciso e sofisticato complesso meccanico \u00e8 costituito da una serie di ruote dentate di diverse dimensioni collegate a tre argani ai quali sono avvolti i cavi dei grandi pesi in marmo che garantivano il movimento continuo e armonico del notevole pendolo che scandiva il trascorrere del tempo. \nI tre grandi contrappesi di diverse decine di chili venivano periodicamente riportati alla sommit\u00e0 della torre campanaria dal tecnico addetto alla manutenzione che, tramite una manovella, riavvolgeva i cavi facendo cos\u00ec risalire i pesi. \nAll\u2019orologio, tramite un elaborato sistema meccanico, erano collegati i martelli percussori che battevano le ore e le mezzore sulle campane sovrastanti. Purtroppo questa parte dell\u2019orologio \u00e8 stata smontata per far posto ai motori e agli elettro-percussori necessari per l\u2019automazione delle campane\nInterno.\nL'interno dell'abbazia mitrata \u00e8 lungo tanto quanto \u00e8 alto il campanile. La pianta \u00e8 composta da una navata centrale, coperta da capriate lignee in vista, e da due navate laterali, coperte da volte a crociera. Il duomo \u00e8 stato \"restaurato\", o meglio fortemente rimaneggiato, dopo la seconda guerra mondiale con l'eliminazione sia dei sontuosi altari barocchi che del soffitto a cassettoni, come pure di quanto non apparteneva all'impianto originale dell'opera.\nNella controfacciata:\nNella navata destra:\nNella navata sinistra:\nL'altare maggiore \u00e8 sovrastato da un crocifisso su tavola trecentesco, solitamente attribuito al pittore lucchese Angelo Puccinelli, e circondato da due grandi balaustre in marmo della seconda met\u00e0 del XVI secolo.\nBattistero e Compagnia Grande.\nNell'oratorio noto come \"Compagnia grande\", comprendente anche un battistero, si trovano frammenti marmorei e lapidi provenienti dall'interno del tempio, due fonti battesimali quattro-cinquecenteschi e l'altare del \"riscatto\", con un altorilievo di Giovanni Antonio Cybei, scultore-sacerdote settecentesco la cui sepoltura si trova ai piedi dell'altare maggiore nello stesso oratorio.\nNell'area presbiterale dell'oratorio, in fondo \u00e8 la \"Madonna del Rosario\", opera giovanile in cartapesta di Giovanni Antonio Cybei, ed ai lati sono collocate le quattordici formelle della Via Crucis in terracotta del professor Alterige Giorgi del 1960.\nOrgano.\nIn controfacciata si trova l'organo a canne Mascioni \"opus 847\", costruito nel 1964 ed inaugurato il 24 ottobre dello stesso anno dal M\u00b0 padre Alessandro Santini O.F.M. docente d'organo presso il Pontificio Istituto di Musiche Sacre e M\u00b0 organista della Basilica di Sant'Antonio di Roma. Lo strumento \u00e8 a trasmissione elettrica e dispone di 17 registri, per un totale di 1130 canne. La consolle \u00e8 mobile indipendente, situata nella navata destra, di fianco all'altare maggiore; dispone di due tastiere di 61 note ciascuna e pedaliera concavo-radiale di 32 note; registri, le unioni, gli accoppiamenti e gli annullatori sono azionati da placchette a bilico, disposte ai lati e al di sopra dei manuali."}
{"id": "822305", "revid": "93685", "url": "https://it.wikipedia.org/wiki?curid=822305", "title": "Ancipite", "text": ""}
{"id": "822306", "revid": "287204", "url": "https://it.wikipedia.org/wiki?curid=822306", "title": "Carrefour (Haiti)", "text": "Carrefour, in creolo haitiano \"Kafou\", \u00e8 un comune di Haiti facente parte dell'arrondissement di Port-au-Prince nel dipartimento dell'Ovest.\nVi sono parlati sia il francese che il creolo haitiano.\nLa citt\u00e0 \u00e8 molto povera. Il quartiere malfamato di Feuilles \u00e8 noto per l'esecuzione illegale di 11 ragazzi avvenuta nel 1999."}
