{"id": "855619", "revid": "1439131", "url": "https://it.wikipedia.org/wiki?curid=855619", "title": "Renault Nervastella", "text": "La Nervastella \u00e8 un'autovettura di lusso prodotta tra il 1929 e il 1937 dalla Casa francese Renault.\nProfilo e storia.\nNascita del modello.\nLa necessit\u00e0 di una vettura come la Nervastella si impose alla fine degli anni venti del secolo scorso, allo scopo di proporre un modello che andasse a interporsi tra la lussuosa Reinastella e la Vivastella, appartenente a una fascia di mercato decisamente inferiore, basti pensare che mediamente una Reinastella costava come tre Vivastella. Si ritenne quindi opportuno creare un nuovo modello che colmasse il vuoto venutosi a creare: tra l'altro, i modelli PI e PZ, che avrebbero potuto assolvere a tale compito, erano fuori produzione gi\u00e0 dal 1928, per cui occorreva una vettura pi\u00f9 moderna, in grado di solleticare maggiormente i desideri dei potenziali acquirenti.\nPresentata nell'ottobre del 1929 al Salone di Parigi, la Nervastella \u00e8 considerata da molti come una sorella minore della Reinastella, in quanto, a fronte di un target commerciale di livello decisamente alto, proponeva motorizzazioni di cilindrata sensibilmente ridotta. La vettura poteva essere carrozzata direttamente dalla Casa, scegliendo tra le varianti limousine, berlina, trasformabile e cabriolet, tutte appartenenti a quella linea di carrozzerie proposte dalla Renault e facenti parte di una vera e propria linea di carrozzerie denominata \"Stella\", da cui il nome delle Renault meglio rifinite prodotte negli anni trenta. In alternativa, per\u00f2, il cliente poteva ordinare semplicemente il telaio nudo e provvedere alla sua \"vestizione\" presso una delle carrozzerie pi\u00f9 in voga in quegli anni, come per esempio Kellner o Hibbard &amp; Darrin.\nCaratteristiche.\nLe considerazioni di carattere stilistico su vetture d'anteguerra sono quasi fuori luogo, dal momento che, specie nei casi di vetture di lusso, era difficile se non impossibile trovare un esemplare identico a un altro. In generale, va detto comunque che esternamente, la Nervastella appariva come una sorta di ibrido tra i due modelli che si ponevano rispettivamente al di sopra e al di sotto di essa: il telaio era derivato direttamente da quello della pi\u00f9 piccola \"Vivastella\", e infatti anche la zona della carrozzeria che incorporava l'abitacolo somigliava parecchio a quella del modello pi\u00f9 economico, ma rispetto a quest'ultimo, la Nervastella proponeva un cofano motore pi\u00f9 lungo, e con un radiatore spiovente a listelli orizzontali, sullo stile di quello della \"Reinastella\", dalla quale venne ripresa anche l'architettura del propulsore, un 8 cilindri in linea, della cilindrata di 4240 cm\u00b3 (alesaggio e corsa: 75x120 mm). Tale motore abbandon\u00f2 la tradizionale configurazione multiblocco, per adeguarsi alla soluzione a monoblocco, con testata e basamento smontabili. La potenza massima erogabile da tale motore era di 100\u00a0CV a 3300 giri/min. Caratterizzata inoltre da un telaio in lamiera d'acciaio da 3.347 metri di passo, la \"Nervastella\" scaricava la potenza del motore sulle ruote posteriori per mezzo di una frizione bidisco a secco e di un cambio manuale a 3 marce (pi\u00f9 retromarcia). L'avantreno era a balestre longitudinali, mentre il retrotreno era a balestra trasversale. Su entrambi gli assi erano presenti ammortizzatori idraulici a doppio effetto, mentre l'impianto frenante era a quattro tamburi e lo sterzo era a vite senza fine.\nEvoluzione del modello.\nSolitamente si distinguono due fasi nella carriera commerciale della \"Nervastella\" e delle sue derivate: una prima fase che comprende la produzione dei modelli con carrozzeria non aerodinamica, dotata ancora di predellino per permettere ai passeggeri di salire a bordo, e una seconda fase in cui i vari modelli denominati con il prefisso \"Nerva\" hanno adottato una carrozzeria molto pi\u00f9 profilata, ribassata e priva di predellino.\nLe prime \"Nerva\".\nIl compito che Renault proponeva alla \"Nervastella\" non era dei pi\u00f9 facili: il mondo intero versava nella grande crisi economica di fine anni venti e spesso anche la clientela pi\u00f9 facoltosa tendeva a essere scrupolosa nelle sue spese. La Nervastella, per\u00f2, fu tra quelle auto di lusso che riusc\u00ec a passare indenne attraverso questo difficile periodo, grazie anche ad alcune proposte commerciali di una certa efficacia e che vedremo pi\u00f9 avanti. \nLe prime Nervastella erano contraddistinte dalla sigla di progetto TG e, sebbene la vettura fosse stata presentata gi\u00e0 al Salone di Parigi del 1929, la sua commercializzazione non fu avviata che nei primissimi mesi dell'anno seguente. I primi esemplari furono consegnati infatti solo nel marzo del 1930.\nNel settembre del 1930 la gamma si sdoppi\u00f2: da una parte venne introdotto il modello TG1, ossia una \"Nervastella\" fondamentalmente rivista e migliorata dal punto di vista del telaio, caratterizzato da un baricentro pi\u00f9 basso; dall'altra parte venne invece presentata la Nervahuit, ossia una versione economica della \"Nervastella\" caratterizzata da un allestimento semplificato e contraddistinta anch'essa dalla sigla \"TG1\". Entrambi i modelli erano distinguibili dalla precedente \"Nervastella\" per la nuova calandra, sempre spiovente, ma stavolta a listelli verticali anzich\u00e9 orizzontali. Inoltre, su entrambi i modelli vi furono lievi aggiornamenti al motore, che per\u00f2 mantenne invariate le caratteristiche descritte in precedenza. Allestimenti a parte, vi furono differenze tra i due modelli anche per quanto riguardava alcune caratteristiche del telaio: mentre la \"Nervastella TG1\" venne proposta anche in una nuova misura di passo, pari a 3.587\u00a0mm (che andava ad affiancarsi al consueto telaio con 3.347\u00a0mm di interasse), la \"Nervahuit\" fu invece proposta nella sola variante a passo corto.\nMalgrado la possibilit\u00e0 offerta dalla \"Nervahuit\" di poter avere una gran turismo di lusso a prezzo ridotto, essa non incontr\u00f2 un grande successo e venne pensionata dopo pochi mesi di commercializzazione, nel giugno del 1931. Due mesi dopo, ad agosto, la \"Nervastella\" sub\u00ec una nuova evoluzione. Ferma restando la possibilit\u00e0 di avere la vettura nelle due varianti di passo gi\u00e0 viste, il telaio sub\u00ec le stesse migliorie gi\u00e0 introdotte sulla \"Reinastella\", risultando quindi pi\u00f9 alleggerito. Inoltre, vennero adottati nuovi ammortizzatori e vennero montati nuovi attacchi per le balestre anteriori. Contemporaneamente l'abitabilit\u00e0 interna crebbe, mentre venne ridotto il prezzo di listino per rendere la vettura ancora pi\u00f9 appetibile. Contraddistinta dalla sigla di progetto TG2, la nuova \"Nervastella\" consolid\u00f2 la propria reputazione di vettura gran turismo e incontr\u00f2 un vasto gradimento di pubblico. Il telaio alleggerito consent\u00ec prestazioni leggermente pi\u00f9 brillanti, specie dal punto di vista dell'accelerazione e della ripresa, aspetto che il patron Louis Renault non manc\u00f2 di sottolineare come fattore di sicurezza.\nNel marzo del 1932, la gamma si sdoppi\u00f2 nuovamente, ma questa volta con l'arrivo di una versione dal carattere sportiveggiante, denominata Nervasport (sigla di progetto: TG3). Tale nuovo modello sfrutt\u00f2 il telaio della \"Vivastella\", pi\u00f9 corto e quindi in grado di ridurre la massa della vettura di circa 160\u00a0kg, garantendo nel contempo prestazioni superiori e quindi un comportamento pi\u00f9 brillante, come ci si aspettava da una vettura del genere. Nel caso della \"Nervasport\", quindi, il telaio aveva un passo di 3.13 metri, oltre 20\u00a0cm in meno rispetto alla \"Nervastella\" a passo corto. Esteriormente la \"Nervasport\" si distingue per il cofano motore a sei aperture di raffreddamento, in luogo della fitta fila di fessure presenti sulla \"Nervastella\" contemporanea. Le varianti di carrozzeria previste dalla Casa erano le seguenti: berlina a 4 porte, cabriolet, roadster, coup\u00e9 e coach.\nNel settembre del 1932, sia la \"Nervastella\" che la \"Nervasport\" furono oggetto di un nuovo aggiornamento: dal punto di vista delle carrozzerie \"Stella\" previste dalla Casa, queste divennero leggermente meno spigolose e inoltre vennero previste quasi completamente a quattro porte, se si eccettua la cabriolet. Infine, anche per la \"Nervastella\" venne introdotto il cofano ad aperture laterali, in questo caso cinque anzich\u00e9 sei. Per quanto riguarda la meccanica, la nuova \"Nervastella\", siglata TG4, montava un cambio a 4 marce, con 3\u00aa e 4\u00aa sincronizzate. Nell'abitacolo, la principale novit\u00e0 fu rappresentata dallo spostamento della guida, da destra a sinistra. La \"TG4\" esord\u00ec proprio nel periodo in cui la \"Reinastella\" si apprestava a uscire dai listini Renault. Per questo, la \"Nervastella\" sarebbe stata destinata a giocare il ruolo di nuova futura ammiraglia. \nAssieme alla \"TG4\" debutt\u00f2 la nuova \"Nervasport\", contraddistinta dalla sigla TG5: questa nuova variazione sul tema non era equipaggiata con un cambio a 4 marce, ma a tre, delle quali la 1\u00aa non era sincronizzata. La \"TG5\" sarebbe divenuta la pi\u00f9 importante tra le Renault a 8 cilindri dal punto di vista dei numeri di vendita: 540 esemplari fino al mese di ottobre del 1933, dei quali gli ultimi 40 includevano una novit\u00e0 tecnica, consistente nel motore flottante, una risposta di Louis Renault al rivale Andr\u00e9 Citro\u00ebn. \nNel settembre del 1933 fu introdotta una nuova evoluzione dei modelli \"Nervastella\" e \"Nervasport\" (rispettivamente siglate ZD2 e ZC2): questa volta le differenze si fecero pi\u00f9 marcate, sia sotto il profilo stilistico che sotto quello tecnico. Da una parte, le carrozzerie previste dalla Casa si fecero pi\u00f9 aerodinamiche, ma anche quelle proposte dai carrozzieri esterni chiamati talvolta a \"vestire\" i telai nudi. Infatti fu proprio in quel periodo che cominci\u00f2 a diffondersi lo stile \"aerodinamico\" che qualche anno pi\u00f9 tardi, verso la fine del decennio, avrebbe raggiunto livelli notevoli. Lo stile aerodinamico, nel caso dei modelli \"ZD2\" e \"ZC2\", era visibile specialmente nei parafanghi pi\u00f9 avvolgenti e nel cofano dalle aperture laterali ora in posizione inclinata e non pi\u00f9 verticale. Ovviamente anche il radiatore conserv\u00f2 la sua posizione inclinata degli anni precedenti. Nel complesso, il corpo vettura aument\u00f2 di dimensioni, arrivando a 5 metri di lunghezza nella versione limousine a 5 posti (e ancora di pi\u00f9 per quella a 7 posti), consolidando cos\u00ec la posizione della \"Nervastella\" come top di gamma in sostituzione della precedente \"Reinastella\". Dal punto di vista della meccanica, invece, le novit\u00e0 riguardarono il motore, che sub\u00ec una rialesatura con conseguente aumento della cilindrata da 4240 a 4825\u00a0cm\u00b3 (alesaggio e corsa: 80x120 mm). La potenza massima rimase invariata a 100 CV, ma ne benefici\u00f2 l'elasticit\u00e0 di marcia e la vettura divenne pi\u00f9 pronta ai bassi regimi. Novit\u00e0 anche per quanto riguarda il telaio: la \"Nervastella\" a passo corto vide il proprio interasse aumentare di 15\u00a0mm, mentre la \"Nervasport\" vide l'arrivo di un nuovo telaio da 3.184\u00a0mm di passo. Va notato che questi ultimi due modelli furono introdotti nel settembre 1933, e cio\u00e8 un mese prima dell'effettiva uscita dal listino delle precedenti \"TG4\" e \"TG5\": un certo numero di esemplari di \"TG4\" e \"TG5\" rimasti in giacenza nei depositi della Casa (si parla di 48 esemplari) vennero ripresi dalla Renault stessa e ricarrozzati in chiave pi\u00f9 aerodinamica, ma per il resto non si trattava di modelli \"ZD2\" e \"ZC2\", bens\u00ec di un lotto di modelli \"intermedi\".\nNell'agosto del 1934 vi fu un nuovo passo evolutivo della gamma \"Nervastella\" e della sua variante \"Nervasport\", passo evolutivo rappresentato rispettivamente dall'arrivo dei modelli ZD4 e ZC4, dalle forme ancor pi\u00f9 aerodinamiche. Esteriormente le novit\u00e0 introdotte nelle carrozzerie \"Stella\" previste dalla Casa erano numerose. Il paraurti anteriore non pi\u00f9 in un sol pezzo ma diviso in due parti, mentre il cofano motore perse le aperture laterali, sostituite da quattro lunghe feritoie longitudinali evidenziate da lunghi listelli cromati in corrispondenza delle stesse. La coda divenne pi\u00f9 spiovente, sempre in ossequio alla tendenza aerodinamica, mentre i precedenti cerchioni pieni in acciaio lasciarono il posto a nuovi cerchi a 12 razze noti con l'appellativo \"d'artillerie\". Gli stessi corpi vettura crebbero ancora, raggiungendo i 5.27 metri nel caso della limousine a 7 posti. Anche le misure dell'interasse dei telai crebbero di qualche centimetro. Meccanicamente, le \"ZD4\" e \"ZC4\" ereditarono il precedente 8 cilindri da 4.8 litri, ma nel marzo del 1935 la Casa francese introdusse un nuovo propulsore della cilindrata di 5448\u00a0cm\u00b3 e con la potenza salita a 110\u00a0CV a 2800 giri/min. Con questa novit\u00e0, la \"Nervastella\" cambi\u00f2 sigla di progetto in ACS1, mentre la \"Nervasport\" divenne ACN1. Tuttavia, dodici esemplari della precedente versione \"ZD4\" subirono un trapianto di motore e la vecchia unit\u00e0 da 4.8 litri venne sostituita con quella nuova da 5.4 litri. Tali esemplari vennero cos\u00ec inclusi nella serie \" ACS1\". In ogni caso, le fonti sono concordi nel fissare una produzione di 73 esemplari per la \"Nervastella ZD4\" e di 52 esemplari per la successiva versione \"ACS1\". \nIn genere, le carrozzerie proposte dalla Renault per i modelli \"ZD4\", \"ZC4\", \"ACS1\" e \"ACN1\" erano di tipo aerodinamico, tuttavia la stessa Casa della Losanga, desiderosa di non perdere la clientela pi\u00f9 tradizionalista, propose anche una scelta di carrozzerie pi\u00f9 squadrate.\nLa \"ACN1\" fu l'ultima \"Nervasport\" della storia, e anche quella prodotta per meno tempo, vale a dire per soli due mesi, dal marzo al maggio 1935: verr\u00e0 sostituita dalle versioni \"Grand Sport\", gi\u00e0 in commercio da qualche mese e gi\u00e0 appartenenti al secondo periodo storico della carriera della \"Nervastella\" e delle sue derivate. Alla \"Nervastella ACS1\", invece, fece seguito la ACS2, introdotta nel settembre del 1935, ma praticamente invariata rispetto al modello precedente, se non in alcuni particolari.\nLe \"Nerva\" aerodinamiche.\nIl passaggio dal primo al secondo periodo storico delle \"Nervastella\" e dei modelli da essa derivati non avvenne in maniera brusca, ma graduale: gi\u00e0 si \u00e8 visto come a partire dal settembre del 1933 si sia passati a uno stile pi\u00f9 morbido e ossequioso della nascente tendenza aerodinamica nel settore della carrozzeria automobilistica. Un nuovo passo in avanti in quel senso si ebbe nel settembre del 1934, quando accanto alle \"Nervastella\" e \"Nervasport\" della prima fase venne affiancata una nuova derivata, denominata Nervastella Grand Sport (sigla di progetto: ABM1). Quest'ultima si distaccava nettamente dal resto della produzione per il suo corpo vettura molto pi\u00f9 profilato e quasi irriconoscibile rispetto alle contemporanee Renault a 8 cilindri: anteriormente era presente una nuova griglia radiatore ridisegnata e nuovi fari anteriori semi-incassati nei parafanghi. L'intero corpo vettura fu ribassato per permettere comunque l'accesso alla vettura nonostante l'eliminazione del predellino: al suo posto era visibile il prolungamento del parafango anteriore, che si protendeva all'indietro fino a toccare il parafango posteriore, quest'ultimo caratterizzato dalla carenatura quasi integrale. Profilata anche la coda, pi\u00f9 sinuosa indipendentemente dalle varianti di carrozzeria previste dalla Casa. Meccanicamente, la \"Nervastella Grand Sport\" riprendeva l'unit\u00e0 \"Type 407\" da 4825\u00a0cm\u00b3 e 100\u00a0CV gi\u00e0 montata da un anno sui contemporanei modelli \"Nervastella\" e \"Nervasport\", perci\u00f2 non vi furono grandi novit\u00e0 sotto il profilo meccanico. Anche il telaio era lo stesso delle \"Nervasport\" prodotte nello stesso periodo, pertanto conservava la medesima misura di interasse, pari a 3.209\u00a0mm. Se la \"ACN1\" precedentemente incontrata fu la \"Nervasport\" prodotta per il minor arco di tempo, la \"ABM1\" fu la Renault a 8 cilindri a essere stata in assoluto prodotta per meno tempo: solo un mese, dal settembre all'ottobre 1934. Durante tale periodo ne furono prodotti solo 6 esemplari: tre berline a sei posti, una a nove posti, una cabriolet e una coach. La limousine a 9 posti fu l'unica a non essere indicata con la sigla \"ABM1\" ma ABM2 e fu l'unica a vantare un passo maggiorato a 3.38\u00a0m per ovvie esigenze di abitabilit\u00e0. Questi esemplari non rappresentarono tuttavia una vera e propria produzione in serie ufficiale, poich\u00e9 si trattava in realt\u00e0 di esemplari sperimentali, prevalentemente utilizzati all'inizio dallo stesso Louis Renault per i suoi spostamenti oppure per scopi pubblicitari. Solo nel 1935 vennero venduti come esemplari d'occasione. Durante l'inverno 1934-35, poi, in seguito alla messa a punto dei primi motori \"Type 450\" da 5.4 litri, le sei \"ABM1\" e la sola \"ABM2\" subirono anch'esse un trapianto (come nel caso dei dodici esemplari di \"ZD4\" di cui si \u00e8 gi\u00e0 parlato). In questo modo, la potenza massima crebbe a 110\u00a0CV e ne beneficiarono le prestazioni.\nSi arriv\u00f2 cos\u00ec al 27 marzo del 1935, quando venne introdotta la prima vera \"Nervastella Grand Sport\" destinata a una reale produzione in serie: contraddistinta dalla sigla ABM3, essa era in fondo un'evoluzione dei modelli sperimentali \"ABM1\" e \"ABM2\". Rispetto a questi ultimi cambiarono alcuni particolari estetici, come il parabrezza e il lunotto in un solo pezzo e il ridisegnamento della linea, resa leggermente pi\u00f9 sinuosa e slanciata. Le carrozzerie previste dall'atelier interno della Renault erano tre: berlina a 6 posti, coach a 6 posti e cabriolet a 3 posti. Meccanicamente venne montato in via definitiva il 5.4 litri \"Type 450\" da 110 CV. La produzione della \"ABM3\" dur\u00f2 solo sei mesi, fino al settembre dello stesso anno, e ammont\u00f2 a 118 esemplari, quasi tutti carrozzati dalla Renault stessa (solo due esemplari vennero \"vestiti\" da due carrozzieri esterni, vale a dire Kellner e Figoni e Falaschi.\nMa gi\u00e0 nel mese di luglio dello stesso anno fu introdotto un nuovo modello, vale a dire la Nerva Grand Sport (denominazione nata dalla contrazione della denominazione del precedente modello), che and\u00f2 a sostituire la \"ABM3\" e venne indicata con la sigla ABM5. Le differenze con la \"ABM3\" furono minime e la pi\u00f9 evidente di esse fu il paraurti in un sol pezzo anzich\u00e9 in due parti com in precedenza. Anche dal punto di vista della meccanica non vi furono differenze sostanziali: solo in un secondo momento l'unit\u00e0 da 5.4 litri avrebbe subito alcuni aggiornamenti di dettaglio dando luogo all'unit\u00e0 motrice nota con la sigla \"Type 494\", ma che comunque non presentava grosse differenze rispetto alla \"Type 450\" originaria. Due mesi dopo la \"Nerva Grand Sport\" venne introdotta la prima 8 cilindri aerodinamica a portare il nome di \"Nervastella\". Va infatti notato che fino a quel momento le \"Nervastella\" vecchia maniera con carrozzeria molto meno aerodinamica erano ancora in listino e lo sarebbero state ancora per un anno. Anche per questo motivo, il passaggio dal primo al secondo periodo delle \"Nervastella\" e derivate fu graduale. Quanto alla nuova arrivata, essa affianc\u00f2 le \"Nervastella\" tradizionali e venne indicata con la sigla ABM4. Proposta dalla Casa in due varianti di carrozzeria (berlina a 6 posti e limousine a 8 posti), la \"ABM4\" riprese il telaio della \"ABM2\", il modello sperimentale prodotto in esemplare unico con carrozzeria limousine a 9 posti. Esteriormente la \"ABM4\" era analoga alla \"ABM5\", della quale mantenne il paraurti in un sol pezzo. Di questo telaio venne mantenuta la misura dell'interasse, pari a 3.38 metri, mentre meccanicamente venne equipaggiata con l'unit\u00e0 da 5.4 litri da 110 CV. La \"ABM4\" venne commissionata da alcune personalit\u00e0 del mondo della politica, in alcuni casi con carrozzeria realizzata dalla Casa su specifiche personalizzate. Nel periodo 1935-36, la popolarit\u00e0 della Nervastella raggiunse il suo apice.\nMa lo scivolone verso la fine della carriera era dietro l'angolo: alla fine di quel periodo, infatti, cominciarono a intensificarsi le manifestazioni dei dipendenti di varie aziende francesi contro i datori di lavoro e i rapporti di questi ultimi con il proletariato stavano divenendo di giorno in giorno sempre pi\u00f9 aspri. La Renault non fece eccezione, e fu in questo clima incerto e teso che al Salone di Parigi del 1936 venne presentata l'ultima evoluzione delle gamme \"Nervastella\" e \"Nerva Grand Sport\". In generale, entrambi i modelli risultarono decisamente ridisegnati nel frontale, dominato da una nuova calandra trapezoidale, da fari anteriori con nuove carenature e da un nuovo cofano motore, quest'ultimo ridisegnato per adattarsi alla nuova calandra, ma anche caratterizzato da nuove prese d'aria laterali, non pi\u00f9 a barrette orizzontali, bens\u00ec a sei grigliature romboidali disposte orizzontalmente e ognuna separata dall'altra da motivi cromati, sette in tutto. Sulla \"Nervastella\" erano presenti anche nuovi cerchi da 17 pollici, sempre del tipo \"artillerie\", mentre sulla nuova \"Nerva Grand Sport\", la cui sigla era ABM7, venivano montati cerchi da 16 pollici. Meccanicamente non vi furono novit\u00e0 rispetto ai modelli precedenti. Il clima teso che si venne a respirare in fabbrica condizion\u00f2 la produzione dei due modelli, che procedette a singhiozzo, causando ritardi enormi nelle consegne. Alla fine, vennero prodotte 46 \"ABM6\" e 104 \"ABM7\": nel luglio del 1937 vennero consegnati gli ultimi esemplari che sancirono la fine quasi improvvisa della carriera commerciale della \"Nervastella\" e delle sue derivate.\nRiepilogo caratteristiche.\nDi seguito vengono riepilogate le caratteristiche delle diverse varianti previste per la gamma \"Nervastella\" durante il suo intero arco di produzione, comprese le versioni \"Nervahuit\", \"Nervasport\" e \"Nerva Grand Sport\". I prezzi riportati si riferiscono alla configurazione pi\u00f9 economica del telaio nudo."}
{"id": "855622", "revid": "88812", "url": "https://it.wikipedia.org/wiki?curid=855622", "title": "Selezione negativa (naturale)", "text": ""}
{"id": "855623", "revid": "547034", "url": "https://it.wikipedia.org/wiki?curid=855623", "title": "Lisa Scottoline", "text": "Nata a Filadelfia (Pennsylvania), si laurea a pieni voti in lingua inglese all'Universit\u00e0 di Pennsylvania. Nel 1981 si laurea in giurisprudenza alla University of Pennsylvania Law School.\nProfessa l'avvocatura con successo, fino alla nascita di sua figlia: da quel momento decide di ritirarsi dal foro e di darsi alla scrittura a tempo pieno.\nNel 1995 vince l'Edgar Allan Poe Award per il romanzo \"Final Appeal\", mentre il romanzo \"Il momento della verit\u00e0\" ha raggiunto il quinto posto nella lista dei \"best seller\" del New York Times.\nOpere.\nSerie \"Rosato e associati\".\nSerie Rosato &amp; DiNunzio"}
{"id": "855625", "revid": "287204", "url": "https://it.wikipedia.org/wiki?curid=855625", "title": "Somebody to Love (brano musicale)", "text": ""}
{"id": "855627", "revid": "287204", "url": "https://it.wikipedia.org/wiki?curid=855627", "title": "Contea di Calhoun (Illinois)", "text": "La contea di Calhoun, in inglese Calhoun County, \u00e8 una contea dello Stato USA dell'Illinois. Al censimento del 2000 la popolazione era di 5.084 abitanti. Il capoluogo di contea \u00e8 Hardin. La contea deve il suo nome a John C. Calhoun, membro del Senato degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 735\u00a0km\u00b2, di cui 657\u00a0km\u00b2 composti da terra e 78\u00a0km\u00b2 composti di acque interne.\nStoria.\nLa Contea di Calhoun \u00e8 stata istituita nel 1825."}
{"id": "855629", "revid": "226458", "url": "https://it.wikipedia.org/wiki?curid=855629", "title": "Medoaci", "text": "I Medoaci (\"Med\u00f3akoi\", \u039c\u03b7\u03b4\u03cc\u03b1\u03ba\u03bf\u03b9 in greco antico) erano una popolazione italica citata in alcuni scritti di Strabone (Geografia, V, 9). Il geografo greco li colloca \"al di sopra dei Veneti\", si suppone quindi a settentrione, verso l'odierna Valsugana.\nL'origine del nome \u00e8 contrastata. Alcune fonti suppongono che prendano il nome dai fiumi \"Medoacus Maior\" e \"Medoacus Minor\" (Brenta e Bacchiglione), altre, viceversa, che siano i detti fiumi ad acquisire il nome dal popolo che ne abitava le rive. \nAlcuni li ritengono una colonia etrusca, altri li individuano come Galli."}
{"id": "855631", "revid": "666668", "url": "https://it.wikipedia.org/wiki?curid=855631", "title": "Country music", "text": ""}
{"id": "855633", "revid": "12290", "url": "https://it.wikipedia.org/wiki?curid=855633", "title": "Reed Richards", "text": ""}
{"id": "855640", "revid": "110157", "url": "https://it.wikipedia.org/wiki?curid=855640", "title": "Coppa Italia 1993-1994", "text": "La Coppa Italia 1993-1994 fu la 47\u00aa edizione della manifestazione calcistica.\nInizi\u00f2 il 21 agosto 1993 e si concluse il 20 aprile 1994.\nVenne vinta dalla , che se l'aggiudic\u00f2 per la quarta volta battendo in finale una delle sorprese del torneo, l' militante in Serie B.\nAvvenimenti.\nOltre all'Ancona, che dopo quindici anni riport\u00f2 una formazione della serie cadetta in finale di coppa, in quest'edizione altre due \"provinciali\" come il e il fecero la loro parte, spingendosi entrambe fino ai quarti: gli emiliani, entrati in tabellone al secondo turno, batterono e per poi cadere contro i detentori del ; invece i veneti, anch'essi militanti in cadetteria (pur potendo vantare un lontano trionfo di coppa risalente all'edizione 1940-1941), partendo dal primo turno superarono , e , fermando la loro corsa contro il succitato Ancona.\nA proposito della sorprendente compagine marchigiana, che come il Venezia inizi\u00f2 il suo cammino dal primo turno, elimin\u00f2 in sequenza , , , Venezia e Torino, perdendo solo l'atto conclusivo contro la Sampdoria che, dal canto suo, super\u00f2 i primi due turni ai quali prese parte soltanto ai tiri di rigore.\nPartite.\nTurni preliminari.\nSecondo turno.\n\u00c8 stato disputato il giorno 6 ottobre (andata) e 27 ottobre 1993 (ritorno)\nFase finale.\nOttavi di finale.\n\u00c8 stato disputato il giorno 1\u00ba dicembre (andata) e 15 dicembre 1993 (ritorno)\nQuarti di finale.\n\u00c8 stato disputato il giorno 6 gennaio (andata) e 27 gennaio 1994 (ritorno)\nSemifinali.\n\u00c8 stato disputato il giorno 9 febbraio (andata) e 24 febbraio 1994 (ritorno)"}
{"id": "855643", "revid": "466539", "url": "https://it.wikipedia.org/wiki?curid=855643", "title": "June Carter Cash", "text": "Valente musicista, suonava la chitarra, il banjo e l'autoharp. Sposata per trentacinque anni con il cantante Johnny Cash (con il quale si era unita in matrimonio nel 1968), \u00e8 stata a sua volta una \"star\" della country music. La sua famiglia di origine - nome storico della musica \"Country and Western\" e del \"bluegrass\" - \u00e8 conosciuta con l'appellativo di \"The Carter Family\". La sua morte, all'et\u00e0 di 73 anni, \u00e8 avvenuta quattro mesi prima di quella del marito, a seguito di complicazioni sopraggiunte durante la sostituzione di una valvola cardiaca. \u00c8 sepolta al Jardines Hendersonville Memory di Hendersonville, Tennessee.\nL'ultimo riconoscimento attribuito a June Carter - sigillo di una lunga e fortunata carriera artistica - \u00e8 stato, nel 1999, il premio Grammy per l'album \"Press On\". \"Wildwood Flower\", il disco inciso poco prima della morte, \u00e8 stato pubblicato postumo e premiato anch'esso con due premi Grammy. Contiene estratti del film girato durante le sessioni di registrazione al quartier generale della \"The Carter Family\" ad Hiltons, Virginia.\nBiografia.\nArtista precoce, figlia di Maybelle Carter (anch'essa cantante) nata nella piccola comunit\u00e0 di Maces Springs negli Appalachi, nel marzo del 1943, incoraggiata dal padre Ezra, June form\u00f2 assieme alla madre e alle sorelle Helen e Anita - con cui si esibiva saltuariamente gi\u00e0 dal 1939 - il gruppo \"Mother Maybelle &amp; the Carter Sisters\". All'interno del gruppo - sistematicamente attivo dal giugno di quell'anno sulla stazione radiofonica WRNL di Richmond in Virginia - l'ancora adolescente cantante si distingue per la sua spiccata \"verve\" comico-recitativa (\"un clown dal talento naturale, come non se ne sono mai visti\", si dir\u00e0 di lei).\nNel 1950 la Carter Family approda nel gruppo Opry che a Nashville - patria del \"Bluegrass\" - d\u00e0 vita ad uno show settimanale radiotramesso al sabato sera e destinato a entrare nella storia della musica country, il \"Grand Ole Opry\". In questo ambito, June Carter ha modo di conoscere artisti come Faron Young, Webb Pierce, Hank Williams ed Elvis Presley (che tra l'altro era loro lontano parente) nonch\u00e9 Johnny Cash.\nIl primo riconoscimento ufficiale, June Carter lo ottenne nel 1967 esibendosi in coppia con il marito: fu il primo premio Grammy per la categoria \"Best Country &amp; Western Performance, Duet, Trio Or Group (vocal or instrumental)\", per la canzone \"Jackson\". Tre anni dopo, nel 1970, vinceranno nuovamente il Grammy per la medesima categoria con il brano \"If I Were a Carpenter\".\nCarriera.\nJune Carter Cash \u00e8 conosciuta principalmente come cantante e autrice di canzoni, ma \u00e8 stata anche scrittrice, attrice, filantropa ed attivista umanitaria. La sua attivit\u00e0 nel cinema \u00e8 ricordata soprattutto per il ruolo di Mrs. \"Momma\" Dewey nel film del 1997 di Robert Duvall \"L'apostolo\", e per quello di \"Sister Ruth\" nella serie televisiva \"La signora del West\" (\"Dr. Quinn, Medicine Woman\") episodi 2x05, 3x09, 5x16 fra il 1993 e il 1997.\nCome cantante ha avuto una carriera articolata, ovvero sia come cantante solista sia come parte di un gruppo vocale e strumentale, dapprima con esponenti della sua famiglia - la sopracitata Carter Family - e poi al fianco del marito Johnny Cash. Come solista la sua carriera ha avuto inizio negli anni cinquanta (\"Jukebox Blues\" fu uno dei suoi primi successi, seguito da decine e decine di incisioni di \"hit\" di genere \"Country and Western\").\nI matrimoni.\nCarter si spos\u00f2 tre volte: una prima volta, il 9 luglio 1952 con il cantante di \"honky-tonk\" Carl Smith, da cui divorzier\u00e0 nel 1956 (dal matrimonio nel 1955 nacque Rebecca Carlen Smith, poi anch'essa cantante country con il nome di Carlene Carter); l'11 novembre del 1957 con il camionista Edwin \"Rip\" Nix (dalla cui unione nasce nel 1958 Rozanna - Rosie Nix Adams - prima che la coppia giunga al divorzio nel 1966). Ed infine con Johnny Cash, nel 1968.\nLa relazione con il cantante, in effetti, si trascinava dalla met\u00e0 degli anni cinquanta ed era stata rafforzata dalle difficolt\u00e0 in cui il cantante si era trovato a dibattersi per l'uso reiterato di sostanze stupefacenti ed alcool. Dal terzo matrimonio \u00e8 nato, nel 1970, John Carter Cash, anch'egli cantante e produttore cinematografico.\n\"Quando l'amore brucia l'anima\".\nParte della sua vita al fianco di Johnny Cash \u00e8 raccontata nel film biopic del 2005 \"Quando l'amore brucia l'anima - Walk the Line\", prodotto dal figlio John Carter Cash ed interpretato da Reese Witherspoon e Joaquin Phoenix nella parte del cantante country. Da notare che la Witherspoon ha dato, nel film, la propria voce alle sequenze in cui venivano eseguite le canzoni di June Carter, esibendosi in duo con Phoenix sia pure limitatamente al brano \"Jackson\" che segna uno dei momenti cruciali del film.\nIl film - tre Golden Globe e premio Oscar alla miglior attrice per Witherspoon - si sofferma in particolare sulla parte iniziale della collaborazione artistica e del \"love affair\" fra Carter, reduce da due matrimoni falliti, e Cash, dal loro primo incontro sul palcoscenico del \"Grand Ole Opry\" di Nashville alla proposta di matrimonio avanzata da Cash (che nel frattempo aveva divorziato dalla prima moglie Vivian Liberto) nel \"backstage\" di un concerto nella citt\u00e0 di London (Ontario, Canada).\nPrincipali successi.\nQuesti i brani di maggiore successo di June Carter Cash, molti dei quali eseguiti in concerto in coppia con Johnny Cash:"}
{"id": "855645", "revid": "7", "url": "https://it.wikipedia.org/wiki?curid=855645", "title": "June Carter", "text": ""}
{"id": "855649", "revid": "1522738", "url": "https://it.wikipedia.org/wiki?curid=855649", "title": "Ertra, Ertra, Ertra", "text": "Ertra, Ertra, Ertra (\u12a4\u122d\u1275\u122b \u12a4\u122d\u1275\u122b \u12a4\u122d\u1275\u122b) \u00e8 l'inno ufficiale dell'Eritrea. \u00c8 stato adottato nel 1993 subito dopo l'indipendenza. Il testo \u00e8 di Solomon Tsehaye Beraki mentre la musica \u00e8 stata composta da Isaac Abraham Meharezghi e da Aron Tekle Tesfatsion.\nTesto.\n\u12a4\u122d\u1275\u122b \u12a4\u122d\u1275\u122b \u12a4\u122d\u1275\u122b\u1361&lt;br&gt;\n\u1260\u12d3\u120d \u12f0\u121b \u12a5\u1293\u120d\u1240\u1230 \u1270\u12f0\u121d\u1232\u1231\u1361&lt;br&gt;\n\u1218\u1235\u12cb\u12a5\u1273 \u1265\u1213\u122d\u1290\u1275 \u1270\u12f0\u1262\u1231\u1362&lt;br&gt;\n\u1218\u12cb\u12a5\u120d \u1290\u12ba\u1233 \u12a3\u1265 \u12d5\u120b\u121b\u1361&lt;br&gt;\n\u1275\u121d\u122d\u1272 \u133d\u1295\u12d3\u1275 \u12b0\u12ed\u1291 \u1235\u121b\u1361&lt;br&gt;\n\u12a4\u122d\u1275\u122b'\u12db \u1213\u1260\u1295 \u12c9\u1339\u12d3\u1275\u1361&lt;br&gt;\n\u12a3\u1218\u1235\u12aa\u122b \u1213\u1242 \u12ad\u121d\u1275\u12d5\u12cd\u1275\u1362&lt;br&gt;\n\u12a4\u122d\u1275\u122b \u12a4\u122d\u1275\u122b\u1361&lt;br&gt;\n\u12a3\u1265 \u12d3\u1208\u121d \u1328\u1262\u1323\u1276 \u130d\u1261\u12a5 \u12ad\u1265\u122b\u1362&lt;br&gt;\n\u1293\u133d\u1290\u1275 \u12d8\u121d\u133d\u12a6 \u120d\u12d1\u120d \u1292\u1215\u1361&lt;br&gt;\n\u1295\u1205\u1295\u133b \u1295\u120d\u121d\u12d3\u1275 \u12ad\u1295\u1230\u122d\u1215\u1361&lt;br&gt;\n\u1235\u120d\u1323\u1295 \u12a8\u1290\u120d\u1265\u1233 \u130d\u122d\u121b\u1361&lt;br&gt;\n\u1215\u12f5\u122a'\u1208\u1293 \u130d\u121d\u1303 \u12ad\u1295\u1235\u120d\u121b\u1362&lt;br&gt;\n\u12a4\u122d\u1275\u122b \u12a4\u122d\u1275\u122b\u1361&lt;br&gt;\n\u12a3\u1265 \u12d3\u1208\u121d \u1328\u1262\u1323\u1276 \u130d\u1261\u12a5 \u12ad\u1265\u122b\u1362"}
{"id": "855650", "revid": "115233", "url": "https://it.wikipedia.org/wiki?curid=855650", "title": "Bacterium coli", "text": ""}
{"id": "855651", "revid": "110157", "url": "https://it.wikipedia.org/wiki?curid=855651", "title": "Selezione negativa (artificiale)", "text": "La selezione negativa riguardo alla selezione artificiale avviene quando vengono scelti i tratti negativi di una specie, piuttosto che quelli positivi. Generalmente non \u00e8 desiderabile, ma pu\u00f2 essere causata da comportamenti sbagliati dell'uomo, come quando gli uomini si nutrono delle piante e degli animali migliori che hanno, causando provviste sempre peggiori; si verificava spesso, per esempio, nell'apicoltura primitiva. Un altro esempio, molto pi\u00f9 recente, sono i regolamenti di pesca e caccia, riguardanti il fatto che i pesci inferiori ad una certa grandezza devono essere liberati, e i daini inferiori ad una certa grandezza non possono essere cacciati, portando a popolazioni di daini e pesci di piccola grandezza. Alcuni, come i promotori del Darwinismo sociale e dell'eugenetica sostengono che la medicina ed altre pratiche tecnologiche, sociali e culturali portano ad una selezione negativa negli uomini, conosciuta anche come disgenia. Secondo loro, l'uomo come specie manifesta molti caratteri negativi in pi\u00f9 in conseguenza di questo. Riguardo alla microbiologia e alla biologia molecolare, la selezione negativa \u00e8 usata per selezionare microrganismi che non riescono a mostrare un certo fenotipo.\nUmberto Galimberti, noto filosofo a noi contemporaneo, in un'intervista del 7 maggio 2009 nella rassegna INTELLEGO (visualizzabile a questo link: https://www.youtube.com/watch?v=P_uE9-ksKgg 8:46) ha sottolineato che la medicina intesa come strumento adoperato dall'uomo per allungare \"quella che gli altri chiamano vita e che io chiamo vecchiaia\" sia una sorta di selezione negativa che fa s\u00ec che elementi destinati a morire per inadeguatezza riescano a sopravvivere tramandando cos\u00ec geni deboli."}
{"id": "855652", "revid": "287204", "url": "https://it.wikipedia.org/wiki?curid=855652", "title": "6795 Ornskoldsvik", "text": ""}
{"id": "855656", "revid": "287204", "url": "https://it.wikipedia.org/wiki?curid=855656", "title": "6797 Ostersund", "text": ""}
{"id": "855660", "revid": "287204", "url": "https://it.wikipedia.org/wiki?curid=855660", "title": "6807 Brunnow", "text": ""}
{"id": "855664", "revid": "287204", "url": "https://it.wikipedia.org/wiki?curid=855664", "title": "6952 Niccolo", "text": ""}
{"id": "855671", "revid": "1806049", "url": "https://it.wikipedia.org/wiki?curid=855671", "title": "Personaggi di Beyond Good &amp; Evil", "text": "Questa lista comprende i personaggi del videogioco \"Beyond Good &amp; Evil\".\nJade.\nJade \u00e8 una ragazza di vent'anni proprietaria di un orfanotrofio e della Jade reporter &amp; co. Vive in un faro su una piccola isola di Hillys, insieme allo zio adottivo Pey'j e molti bambini che hanno perso i genitori durante gli ultimi attacchi notturni (o bambini i cui genitori sono misteriosamente scomparsi).\nNessuno sa chi erano i suoi veri genitori ad eccezione di Pey'j, il quale era un loro grande amico. Non \u00e8 chiaro il motivo per cui furono costretti a separarsi, l'unica cosa che si sa \u00e8 che venti anni fa, ebbero gravi problemi con le autorit\u00e0 e che per salvare Jade ancora piccola, i suoi genitori la affidarono a Pey'j; l'unico ricordo dei suoi genitori \u00e8 una vecchia macchina fotografica digitale VP-H263 15.8Mpxl.\nPass\u00f2 la sua infanzia nei quartieri poveri delle citt\u00e0 di Hillys, formando il suo spirito scaltro e vivace. Ebbe modo di formare una propria disciplina delle arti marziali usando varie tecniche con il Da\u00ef-jo, una particolare asta energetica da combattimento.\nAll'et\u00e0 di diciotto anni, inizi\u00f2 una propria carriera di foto-reporter privata, guadagnandosi da vivere con servizi fotografici su commissione.\nVerso la fine, Jade scoprir\u00e0 di possedere dei poteri particolari capaci di curare e riportare in vita le persone morte.\nPey'j.\nPei'j lo zio adottivo di Jade, \u00e8 un Sus Sapiens cio\u00e8 un ibrido tra un suino ed un essere umano.\nGrande amico dei genitori di Jade di cui si prende cura. \u00c8 in grado di riparare qualsiasi attrezzatura meccanica o elettronica. Pu\u00f2 attaccare con una specie di Cesoia-pinza-coltello con cui pu\u00f2 compiere le sue riparazioni o eseguire un attacco con stivali-jet con cui causare un'onda d'urto che fa saltare in aria i nemici e renderli pi\u00f9 vulnerabili. Pey'j non sar\u00e0 presente nella seconda parte dell'avventura perch\u00e9 verr\u00e0 rapito dalle squadre Alfa. Si scopre a meta della storia che \u00e8 il capo della rete Iris. Quindi quando Jade ricevette il messaggio di invito da parte di un agente della rete Iris sotto falso nome, seppe subito la verit\u00e0 e fu riluttante a farla andare per i rischi che avrebbe corso. \n\u00c8 un personaggio non giocabile (PNG). Nonostante ci\u00f2 potr\u00e0 essere parzialmente controllato dal giocatore nel corso di alcuni combattimenti.\nPey'j ha 50 anni. \nPey'j sembra sapere qualcosa che Jade non conosce ed \u00e8 a conoscenza dei suoi poteri.\nDoppia H.\nDoppia H \u00e8 un membro della Rete IRIS, ex-sergente dell'Esercito Regolare di Hyllis e un grande zelota del manuale militare Carlson&amp;Peeters. Pu\u00f2 sfondare qualsiasi cosa con il suo attacco Bull Rush e una difesa pi\u00f9 che efficace, anche se ci\u00f2 va a discapito della sua velocit\u00e0.\n\u00c8 un personaggio non giocabile (PNG). Nonostante ci\u00f2 potr\u00e0 essere parzialmente controllato dal giocatore nel corso di alcuni combattimenti.\nDoppia H dovrebbe chiamarsi in realt\u00e0 Hub. \u00c8 possibile scoprirlo ascoltando Me\u00ef alla base dell'IRIS, quando Jade ritorna con lui dopo averlo salvato dalla Fabbrica di Nutripillole, ed \u00e8 moribondo. Me\u00ef se ne accudir\u00e0, e preoccupata urler\u00e0 \"Hub!\". Doppia H ha 36 anni. \nRagazzi orfani del faro.\nMolti dei bambini che vivono con Jade nell'orfanotrofio hanno perso i genitori a causa degli attacchi dei Dom'Z.\nSecundo.\nSecundo \u00e8 un personaggio di secondaria importanza nella storia del gioco. Si tratta di un ologramma tridimensionale del computer di Jade (il S.A.C.). \u00c8 utile alla ragazza per la scansione e per immagazzinare gli strumenti.\nGenerale Kehk.\nIl Generale Kehk \u00e8 il comandante supremo della Squadre Alpha. Riveste perci\u00f2 un ruolo di antagonista nella storia e, dopo svariati incontri con la protagonista, verr\u00e0 definitivamente sconfitto da Jade, nella base lunare di Selene, quando riuscir\u00e0 a mettere KO il suo mezzo, una grande nave aerea simile ad un gigantesco ragno. Come ammesso dal generale Kehk, le squadre Alpha hanno stretto accordi con gli alieni DomZ per ottenere grandi poteri e l'immortalita rubandola dalle loro vittime assorbendone l'essenza vitale prolungando cos\u00ec la propria vita. Ci\u00f2 fa presupporre che il Generale Kehk sia in vita da molto pi\u00f9 tempo di un essere umano. Il Generale Kehk sembra sapere qualcosa di Jade e sulla sua vera identit\u00e0. Affermando che il capo dei DomZ era alla sua ricerca da secoli.\nDomZ.\nI DomZ sono una razza aliena, che rapisce la popolazione hillyana per assorbirne l'energia vitale prolungando cos\u00ec la propria vita. Il loro capo \u00e8 il sacerdote DomZ. La Sua Tana \u00e8 una caverna e lui sta sempre tra le braccia di un oracolo in un altare.\n\u00c8 ossessionato dal trovare Jade affermando che \u00e8 l'unica in grado di poterlo salvare utilizzando i suoi poteri. Il generale afferma che il sacerdote DomZ ha prosciugato la vita di migliaia di persone per secoli, alla continua ricerca di Jade.\nHahn.\nHahn sta a capo di una delle piccole sezioni della rete IRIS, quella in cui sta anche Jade. Sar\u00e0 lui a dare informazioni alla protagonista prima di ogni missione. Si pu\u00f2 trovare in una parte segreta della camera 3 del Bar Akuda, la base IRIS, insieme a Me\u00ef e Nino.\nMe\u00ef.\nMe\u00ef \u00e8 una redattrice della IRIS, che si occupa di fornire a Jade una linea sicura per il trasferimento dei dati e delle foto. \u00c8 un Felis Sapiens.\nSi preoccupa molto di Doppia H (Hub) e se ne prender\u00e0 cura a ritorno curandolo da un parassita Domz che lo stava divorando.\nNino.\nNino \u00e8, a detta di Hahn, colui che si occupa di appendere, per le strade di Hillys i cartelloni propagandistici dell'IRIS. Star\u00e0 sempre nell'area PC della base IRIS, e ricever\u00e0 le foto e le informazioni che gli trasmetteremo in missione.\nOcchio di Lince.\nOcchio di Lince \u00e8 il primo membro della Rete IRIS che incontreremo, nel secondo piano del Bar Akuda. Egli sottoporr\u00e0 Jade ad un gioco, chiamato dei cocci, poich\u00e9 consiste nel nascondere un piccolo oggetto in uno dei tre cocci posizionati nel tavolo, e, una volta mescolati bisogner\u00e0 seguire il corso che far\u00e0 il coccio contenente l'oggetto; in questo modo Jade ricever\u00e0 il pass per accedere alla stanza 3 e, quindi, alla base IRIS. Inoltre, come dice Hahn, sarebbe stato lui a far notare alla IRIS Jade, definendola \"Una ragazza che ha talento da vendere\", decidendo quindi di arruolarla.\nMo'.\nMo' \u00e8 il proprietario del Bar Akuda, un bar situato sul passaggio pedonale, luogo indispensabile per raggiungere la Rete IRIS. Egli parler\u00e0 a Jade di un luogo dentro un vulcano ricco di colonie di Crochax, animali voraci e violenti, a protezione di un tesoro di Perle d'Aramis. Alla fine del gioco Jade scoprir\u00e0 trattarsi dell'Isola Nera, luogo gi\u00e0 precedentemente visitato."}
{"id": "855672", "revid": "32116", "url": "https://it.wikipedia.org/wiki?curid=855672", "title": "Pey'j", "text": ""}
{"id": "855673", "revid": "124142992", "url": "https://it.wikipedia.org/wiki?curid=855673", "title": "Trattato di Fontainebleau", "text": "Con il termine Trattato di Fontainebleau ci si riferisce a numerosi accordi internazionali firmati a Fontainebleau, Francia, presso il Castello di Fontainebleau, in tempi molto diversi:"}
{"id": "855674", "revid": "32116", "url": "https://it.wikipedia.org/wiki?curid=855674", "title": "Doppia H", "text": ""}
{"id": "855677", "revid": "767487", "url": "https://it.wikipedia.org/wiki?curid=855677", "title": "Selezione direzionale", "text": "In genetica delle popolazioni, la selezione direzionale (spesso chiamata anche selezione positiva) \u00e8 un meccanismo o modalit\u00e0 particolare di selezione naturale che si verifica quando la selezione favorisce un singolo allele e perci\u00f2 la frequenza allelica cambia continuamente verso una direzione. Questo contrasta con la selezione stabilizzante, in cui la selezione pu\u00f2 favorire pi\u00f9 alleli, o la selezione purificante, che rimuove mutazioni dannose da una popolazione. \nUn esempio comune di selezione positiva sta nell'evoluzione della farfalla \"Biston betularia\", per la quale la direzione favorita \u00e8 cambiata notevolmente in relazione agli effetti dell'uomo: se prima della rivoluzione industriale il colore delle ali era generalmente bianco (per permettere loro di nascondersi sui tronchi delle betulle) in seguito al diffondersi di inquinamento che rendeva le betulle su cui esse si riposavano nere, si \u00e8 potuto osservare un rapido cambiamento nel colore delle ali della farfalla, in quanto quelle di colore nero che prima erano sfavorite sui tronchi chiari, ora con il diffuso inquinamento che rendeva i tronchi scuri, avevano una fitness maggiore potendo sfuggire dai predatori."}
{"id": "855681", "revid": "524098", "url": "https://it.wikipedia.org/wiki?curid=855681", "title": "Selezione ambientale", "text": ""}
{"id": "855683", "revid": "371529", "url": "https://it.wikipedia.org/wiki?curid=855683", "title": "Thora Birch", "text": "Biografia.\nThora Birch \u00e8 nata a Los Angeles, come figlia maggiore di Jack Birch e Carol Connors. Entrambi i genitori (che sono anche, a tutt'oggi, i suoi manager) sono stati attori di film pornografici e la madre \u00e8 apparsa anche nel celebre \"Gola profonda\". La Birch \u00e8 di origini ebraiche, tedesche, scandinave e italiane; il suo cognome originario, \"Biersch\", deriva infatti dai suoi antenati ebrei tedeschi. L'insolito nome \"Thora\" \u00e8 una versione femminile di \"Thor\", nome del dio del tuono secondo la mitologia nordica. Suo fratello si chiama Bolt (in inglese: fulmine).\nFin dalla pi\u00f9 tenera et\u00e0, i genitori la hanno spinta a presentarsi alle audizioni per interpretare spot pubblicitari; tra quelli da lei girati vi sono spot per compagnie quali Quaker Oats. Nel 1988 ebbe il suo primo vero ruolo da attrice, interpretando Molly nella serie televisiva di breve durata \"Day by Day\", in cui era accreditata semplicemente come \"Thora\". In quello stesso anno ebbe un ruolo importante nel film \"Purple People Eater\", assieme a Ned Beatty e Neil Patrick Harris, per il quale vinse uno Youth in Film Award.\nIl ruolo che segn\u00f2 una svolta fu quello del \"maschiaccio\" Billie Pike nel film \"La strada per il paradiso\" (1991), che aveva tra gli altri interpreti anche Melanie Griffith, Don Johnson e Elijah Wood. Per ottenere il ruolo, la Birch dovette competere con oltre 4000 giovani presentatesi alle audizioni; ottenne grandi lodi per la sua interpretazione e un trampolino di lancio per la sua futura carriera. L'abilit\u00e0 di Thora nell'impersonare parti da maschiaccio le fece ottenere numerose parti in questo periodo, in film come \"Hocus Pocus\" (1991), \"Caro Babbo Natale\" (\"All I Want for Christmas\", 1991) e \"Il mio amico zampalesta\" (\"Monkey Trouble\", 1994), cos\u00ec come in due blockbuster hollywoodiani, \"Giochi di potere\" (\"Patriot Games\", 1992) e il suo seguito \"Sotto il segno del pericolo\" (\"Clear and Present Danger\", 1994), entrambi con Harrison Ford.\nLa sua performance nel film \"Amiche per sempre\" (\"Now and Then\"), del 1995, \u00e8 considerata a oggi una delle migliori della sua carriera. Questo film, una sorta di \"Stand by Me\" al femminile, in cui recitarono anche Christina Ricci, Demi Moore, Melanie Griffith e Gaby Hoffmann, racconta di quattro amiche la cui unica occasione di ritrovarsi \u00e8 rappresentata dal parto di una di loro, situazione che le porta a ricordarsi l'inizio della loro amicizia nell'estate del 1970, quando erano dodicenni e iniziavano a decidere cosa fare delle loro vite.\nNel 1996 la Birch gira \"Alaska\", film d'avventura che ne consolida la fama di una delle migliori attrici bambine della sua generazione. Il suo ruolo pi\u00f9 importante arriva nel 1999 con \"American Beauty\", al fianco di Kevin Spacey e Annette Bening. Il film vince ben 5 premi Oscar, e vale a Thora una nomination al Premio BAFTA per la miglior attrice non protagonista. Dopo un'apparizione nel fantasy \"Dungeons &amp; Dragons\", ottiene un ruolo da protagonista del thriller adolescenziale The Hole (2001) in cui appare in un ruolo secondario anche Keira Knightley (all'epoca ancora poco conosciuta dal grande pubblico).\nAltro ruolo di rilievo \u00e8 quello in \"Ghost World\" (2001) tratto dall'omonima graphic novel di Daniel Clowes, in cui recita nei panni di Enid (inizialmente fu scelta Christina Ricci; tuttavia Birch, desiderando il ruolo a tutti i costi, si conci\u00f2 esattamente come la protagonista del fumetto, prendendo anche volutamente peso, per convincere Terry Zwigoff a lasciarle la parte), al fianco di Steve Buscemi e una giovanissima Scarlett Johansson. Il film riscuote ottimi consensi di critica (inclusa una nomination al Premio Oscar alla migliore sceneggiatura non originale) e rappresenta ad oggi un vero e proprio universo \"a parte\" per gli appassionati della storia, dove ogni singola scena, citazione o personaggio sono oggetti di feticcio per i suoi fedeli seguaci. Vale a Thora, tra l'altro, la sua prima nomination ai Golden Globe come miglior attrice.\nDopo la sua esperienza nel film del regista di \"Crumb\", la Birch decide di intraprendere un percorso formativo personale impegnandosi in ruoli e generi diversi da quelli per cui era conosciuta dai pi\u00f9. Dopo \"Abbandonata dal destino\" del 1999 (film TV in qualche modo precursore della sua successiva interpretazione in \"Ghost World\", 2 anni pi\u00f9 tardi), Thora si allontana dai riflettori con \"Dark Corners\", \"Train\", \"L'inverno dei sogni infranti\" e \"Deadline\", tutti prodotti tra il 2007 ed il 2010. Si nota dai lungometraggi in questione il taglio netto con atmosfere che sono pi\u00f9 vicine al giallo, all'introspezione psicologica pi\u00f9 \"orrorifica\" che ai temi prettamente adolescenziali a cui l'attrice era pi\u00f9 legata nella sua prima parte di carriera. Nonostante queste opere non siano molto rinomate, nel mercato home video e tra i fan pi\u00f9 appassionati rappresentano comunque episodi piacevoli e di culto per gli estimatori dell'attrice.\nDal 2011 al 2015 vive, per problemi personali e lavorativi, alti e bassi, un modus operandi che \u00e8 in qualche modo in linea con la sua personalit\u00e0 ed il modo di recitare stesso. Diversi sono i disguidi coi colleghi sul set o alla lettura di un copione che, purtroppo, la vedono costretta ad abbandonare pi\u00f9 di un progetto. \"\"Non fai quello che vogliono? Sei fuori. Io coi miei film voglio parlar delle persone. Questo, per\u00f2, alle persone non interessa\"\", dichiara in un'intervista molto intima al \"The Guardian\" nel 2014, dove si dice, nonostante le problematiche, fiera di non essersi mai piegata ai dettami del \"grande giro\" e di aver seguito sempre la sua strada.\nNel 2016, dopo una piccola apparizione nel serial TV \"Colony\" e altre opere minori (\"Petunia\", \"The Pregnancy Pact\") qualche anno prima, decide di staccare dal suo lavoro principale. Riprende gli studi interrotti in tenera et\u00e0 causa impegni tra le riprese e, alla fine dello stesso anno, ritorna dinanzi alla camera da presa portando a termine ben 4 progetti. Il pi\u00f9 importante, in uscita nei primi mesi del 2018, \u00e8 The Competition, commedia romantica che la vede protagonista (e produttrice) al fianco di Chris Klein, diretta da Harvey Lowry che sancir\u00e0, se si vuole, il suo ritorno sul grande schermo nonostante, come da lei spesso dichiarato, non abbia mai smesso davvero, ha solo fatto ci\u00f2 che voleva. La Birch \u00e8 sposata con Michael Benton Adler."}
{"id": "855685", "revid": "118413689", "url": "https://it.wikipedia.org/wiki?curid=855685", "title": "Trasporti in Azerbaigian", "text": "Questa voce raccoglie le principali tipologie di Trasporti in Azerbaigian.\nTrasporti su rotaia.\nRete ferroviaria.\nIn totale: 2932\u00a0km - 2125\u00a0km di linee ferroviarie pubbliche.\nReti metropolitane.\nLa metropolitana di Baku \u00e8 l'unico sistema metro dell'Azerbaigian.\nReti tranviarie.\nL'ultimo sistema tranviario, presente nella citt\u00e0 di Baku \u00e8 stato smantellato nel 2004.\nTrasporti su strada.\nRete stradale.\nStrade pubbliche: in totale 24.981\u00a0km (dati 1998)\nReti filoviarie.\nI primi bifilari sono stati installati nel 1941 a Baku, capitale dell'Azerbaigian; altre reti filoviarie esistono a Ganja (dal 1955), Sumqayit (dal 1961) ed a Mingachevir \n(dal 1989).\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nTrasporti aerei.\nAeroporti.\nIn totale: 69 (dati 1996)\na) con piste di rullaggio pavimentate: 29\nb) con piste di rullaggio non lastricate: 40."}
{"id": "855687", "revid": "32116", "url": "https://it.wikipedia.org/wiki?curid=855687", "title": "Dom'Z", "text": ""}
{"id": "855689", "revid": "22475", "url": "https://it.wikipedia.org/wiki?curid=855689", "title": "Trasmutazione delle specie", "text": "La trasmutazione delle specie \u00e8 l'alterazione di una specie in un'altra. La trasmutazione si pu\u00f2 verificare per degenerazione (ovvero tramite migrazione o cambiamenti climatici). La moderna teoria evoluzionista spiega questo fenomeno servendosi dei processi di evoluzione, mentre prima della moderna biologia evolutiva si riconosceva semplicemente che alcune specie subivano dei cambiamenti."}
{"id": "855694", "revid": "92920", "url": "https://it.wikipedia.org/wiki?curid=855694", "title": "Local Hero (album)", "text": "Local Hero \u00e8 la colonna sonora di Mark Knopfler, del film omonimo del 1983."}
{"id": "855696", "revid": "767487", "url": "https://it.wikipedia.org/wiki?curid=855696", "title": "Il colore del crimine", "text": "Il colore del crimine (\"Freedomland\") \u00e8 un film del 2006 diretto da Joe Roth, ambientato in un quartiere popolare di una cittadina nera del New Jersey.\nTrama.\nLa storia si apre con la protagonista Brenda Martin che si dirige verso l'ospedale di Dempsy con le mani insanguinate, raccontando che un giovane nero le aveva rubato la macchina con dentro suo figlio di 4 anni. Il caso viene affidato al detective Lorenzo Council che ha una certa familiarit\u00e0 con le persone residenti nelle case popolari del quartiere ghettizzato dove lui \u00e8 nato. Intanto il caso scatena un conflitto fra Dempsy e Gannon la cittadina ad alta residenza bianca, ma grazie a numerosi indizi e alla graduale confessione (argomento del film) della stessa Brenda, Council, con l'aiuto di Karen Collucci, verr\u00e0 a conoscenza della macabra quanto triste verit\u00e0."}
{"id": "855697", "revid": "1543377", "url": "https://it.wikipedia.org/wiki?curid=855697", "title": "Aculeata", "text": "Gli Aculeati (Aculeata) fanno riferimento ad una categoria sistematica interna all'ordine degli Imenotteri Apocriti posizionata al rango di sezione.\nInquadramento sistematico.\nLa classificazione tradizionale suddivide gli Apocriti in Terebrantia e Aculeata. I primi sono Imenotteri forniti di terebra con funzione di ovideposizione, in gran parte costituiti da insetti parassitoidi o, in minor misura, fitofagi. Gli Aculeati comprendono invece specie in cui la terebra \u00e8 retratta ed estroflettibile e ha perso la primitiva funzione dell'ovideposizione trasformandosi in un aculeo utilizzato come mezzo di difesa o offesa. In molti Aculeati, tuttavia, l'aculeo pu\u00f2 essere atrofizzato oppure ha perso la sua funzione.\nGli \"Aculeati\" costituiscono un raggruppamento monofiletico pertanto il termine \u00e8 largamente usato in via informale. Gli Apocriti non Aculeati formano un raggruppamento parafiletico (Terebrantia) pertanto la suddivisione dicotomica non \u00e8 pi\u00f9 accettata negli schemi basati sulle relazioni filogenetiche. Tali schemi suddividono gli Apocriti direttamente in superfamiglie.\nGran parte delle famiglie appartenenti a questa sezione hanno abitudini fossorie.\nSuddivisione interna.\nLa vecchia classificazione distingueva diverse superfamiglie. In seguito la maggior parte di queste sono state inserite al rango di famiglia in altre superfamiglie. Nell'elenco che segue \u00e8 indicata fra parentesi l'attuale collocazione delle superfamiglie tradizionalmente annoverate fra gli \"Aculeata\":"}
{"id": "855706", "revid": "767487", "url": "https://it.wikipedia.org/wiki?curid=855706", "title": "Successo riproduttivo", "text": "Il successo riproduttivo \u00e8 definito come il passaggio di geni nella generazione successiva in modo che anch'essi possano trasmettere geni consequenzialmente il pi\u00f9 possibile. In pratica, si tratta di una sorta di conteggio del numero di figli prodotto da un individuo. Una definizione pi\u00f9 corretta, che incorpora la fitness altruista, \u00e8 la produzione relativa di figli fertili da parte di un genotipo. Per esempio, i figli generati come risultato di un accoppiamento normale sono un esempio di successo riproduttivo, perch\u00e9 anche loro possono trasmettere materiale genetico alla generazione successiva. Invece la nascita di un mulo come risultato dell'accoppiamento di un cavallo con un asino non \u00e8 esempio di successo riproduttivo, poich\u00e9 il mulo \u00e8 sterile e perci\u00f2 incapace di continuare la linea germinale.\nIl successo riproduttivo \u00e8 parte del calcolo della fitness ed elemento chiave nelle teorie della selezione naturale e dell'evoluzione."}
{"id": "855709", "revid": "124749260", "url": "https://it.wikipedia.org/wiki?curid=855709", "title": "Alex Masi", "text": "Biografia.\nDopo aver studiato al conservatorio di Verona, suon\u00f2 nei Ruins e con altri gruppi musicali. Fond\u00f2 la band Dark Lord, di genere heavy metal con cui pubblic\u00f2 due EP ed in seguito i Masi che debuttarono con \"Fire In The Rain\" nel 1987, seguito da \"Downtown Dreamers\". Alex decise di dedicarsi all'attivit\u00e0 di solista, pubblicando nel 1989 il disco \"Attack of the Neon Shark\", che riscosse consensi da parte della critica e fu premiato con una nomination ai Grammy award come \"Best Instrumental Rock Album\", nonostante la presenza di alcune parti vocali.\nSi avvalse della collaborazione di molti artisti fra cui Jeff Scott Soto, Allan Holdsworth e Frankie Banali e Kuni. Segu\u00ec \"Vertical Invader\" in cui collabor\u00f2 il batterista John Macaluso e nel 1995 \"Tales from the North\". Nel 1997 \"The Watcher\", nuovo album dei Masi, seguito da \"Eternal Straggle\" dell'anno successivo.\nPoco prima di iniziare il progetto solista, Masi venne coinvolto nel supergruppo Black Roses, composto e fondato dal batterista Carmine Appice (Vanilla Fudge, King Kobra, Rod Stewart), il bassista Chuck Wright Mick Sweda (ex King Kobra, BulletBoys), assieme al cantante Mark Free, tutti riuniti soltanto per comporre la colonna sonora del film horror omonimo \"Black Roses\" (1988). Nel 1998 Alex Masi inizi\u00f2 una trilogia di album dedicati a musicisti classici: \"In the Name of Bach\", \"In the Name of Mozart\" e \"In the Name of Beethoven\" Nel 2006 da solista realizza \"Late Nights At Desert's Rimrock\" sempre con John Macaluso.\nGrazie a questa lunga collaborazione decise di fondare i MCM insieme a Randy Coven e Macaluso, realizzando prima \"Ritual Factory\" nel 2004, e il live album \"1900: Hard Times\" nel 2007. A cominciare dal 2009 Alex Masi inizia a registrare usando nuove tecnologie e sperimenta con nuove sonorit\u00e0 e contesti ritmici/armonici. Il primo frutto di questa nuova fase esce nel 2010 con il titolo di \"Theory of Everything\" nel quale appare il pezzo \"Ladies of the House\" che ottiene un notevole successo nelle radio di molti paesi del mondo. Il secondo album di questo periodo heavy/techno si intitola \"Danger Zone\" viene pubblicato nel dicembre 2013 e si impone subito con il primo singolo \"Front Line Theory\" come un ulteriore passo avanti nel processo di evoluzione musicale di Masi."}
{"id": "855711", "revid": "767487", "url": "https://it.wikipedia.org/wiki?curid=855711", "title": "Ladytron", "text": "I Ladytron sono un gruppo musicale britannico, formato a Liverpool, Inghilterra, nel 1999. Il gruppo ha preso il nome dall'omonima canzone dei Roxy Music, presente nel loro album di debutto del 1972.\nStoria.\nEsordi e \"604\".\nI produttori e DJ Daniel Hunt e Reuben Wu si sono incontrati a Liverpool negli anni novanta. Hunt aveva fondato una label indipendente e gestiva un locale, mentre Wu lavorava presso l'universit\u00e0 di Sheffield come designer.\nCon lo pseudonimo Ladytron, i due realizzano il singolo \"He Took Her to a Move\", cantato da Lisa Eriksson (che far\u00e0 poi parte dei Techno Squirrels) e pubblicato nel luglio 1999.\nNell'estate 1999 Hunt e Wu conoscono le studentesse Helen Marnie (scozzese) e Mira Arojo (bulgara, poi dottoressa in genetica), che entrano nel gruppo come cantanti e tastieriste.\nNel dicembre 1999 il gruppo pubblica l'EP \"Miss Back and Her Friends\" solo in Giappone. Questo EP \u00e8 seguito da \"Commodore Rock\" (giugno 2000) e \"Mu-Tron EP\" (ottobre 2000). Quasi tutte le tracce che costituiscono questi EP verranno inserite successivamente nell'album discografico di debutto dei Ladytron.\nIl 6 febbraio 2001 il gruppo pubblica l'album \"604\" attraverso l'etichetta statunitense Emperor Norton. Il disco viene pubblicato anche in Europa e Stati Uniti da diverse etichette. L'album, scritto per la maggior parte da Daniel Hunt, \u00e8 stato coprodotto dallo stesso Hunt con Lance Thomas. I singoli estratti sono \"He Took Her to a Movie\", \"Playgirl\" e \"The Way That I Found You\".\nPer tutto il 2001 il gruppo si esibisce dal vivo e partecipa a diversi festival anche in Spagna (Festival Internacional de Benic\u00e0ssim), Francia (La Route du Rock) e Regno Unito (Reading Festival). Inoltre la band apre i concerti dei Soulwax nel Regno Unito.\nNell'ottobre 2001 viene pubblicata la compilation \"Reproductions: Songs of The Human League\", che include il brano \"Oper Your Heart\" degli Human League interpretato dai Ladytron.\n\"Light &amp; Magic\" e \"Witching Hour\".\nIl secondo album \"Light &amp; Magic\" viene pubblicato il 17 settembre 2002 in Regno Unito e Stati Uniti e, nel giro di alcuni mesi, anche nel resto d'Europa e in Giappone. In questo disco lo stile del gruppo si fa pi\u00f9 dark rispetto al precedente. L'album \u00e8 stato scritto e prodotto a Los Angeles con la collaborazione di Mickey Petralia. Le canzoni pi\u00f9 conosciute estratte da \"Light &amp; Magic\" sono \"Seventeen\", \"Blue Jeans\" e \"Evil\".\nNel 2003 partecipano alla compilation \"Softcore Jukebox\" con due brani: il remix della loro \"Blue Jeans\" e la cover di \"Oops (Oh My)\" di Tweet. Sempre nel 2003 il gruppo \u00e8 \"open act\" di Bj\u00f6rk.\nNel periodo settembre-ottobre 2004 il gruppo si esibisce per alcune date in Cina.\nIl terzo album in studio, \"Witching Hour\", \u00e8 quello pi\u00f9 acclamato dalla critica. Esso esce il 3 ottobre 2005 per la Island Records e, come per i precedenti, sar\u00e0 distribuito in diversi Paesi sotto diverse etichette. L'album \u00e8 stato registrato presso gli Elevator Studios di Liverpool e prodotto dagli stessi Ladytron con Jim Abbiss. Inoltre si avvale della collaborazione di diversi musicisti, tra cui Pop Levi (basso) e Keith York (batteria). Le canzoni \"Sugar\", \"Destroy Everything You Touch\", \"International Dateline\", \"Weekend\" e \"Soft Power\" vengono estratte come singoli.\nSenza una precisa etichetta di supporto, il gruppo affronta un tour ricco di date e di seguito lungo circa due anni, e che include tappe in Nord e Sud America ed Europa. Nel 2007, inoltre, il gruppo si esibisce in Europa aprendo i concerti dei Nine Inch Nails.\nNel 2006 vede la luce \"Extended Play\", un doppio EP/DVD contenente materiale riarrangiato, remix e B-side, nonch\u00e9 un documentario, intitolato \"Once Upon a Time in the East: Ladytron in China\", che documenta i concerti del gruppo tenutisi in Cina nel 2004. Nello stesso anno (2006) il gruppo registra \"The Harmonium Sessions\", disco contenente quattro canzoni suonate in unplugged.\nVerso la fine del 2007 il gruppo firma un contratto con la Nettwerk.\n\"Velocifero\" e la raccolta.\nIl 2 giugno 2008 viene pubblicato l'album \"Velocifero\" (Nettwerk), registrato a Parigi con l'ausilio di Alessandro Cortini (Nine Inch Nails, Modwheelmood) e Vicarious Bliss. Dal disco vengono estratti i singoli \"Ghosts\", \"Runaway\" e \"Tomorrow\".\nIn seguito il gruppo compone tre tracce per la colonna sonora del videogioco \"The Sims 3\". Nell'aprile 2009 la Nettwerk pubblica la compilation di remix \"Velocifero (Remixed &amp; Rare)\".\nNel 2009 il gruppo si esibisce in alcune date con The Faint, Brian Eno. Sempre nel 2009 viene pubblicato il disco autoprodotto \"Live at London Astoria 16.07.08\". \nNel periodo immediatamente seguente, i Ladytron lavorano con Christina Aguilera, collaborando a diversi brani inseriti nell'edizione deluxe dell'album \"Bionic\" (pubblicato nel giugno 2010).\nInoltre il gruppo realizza un brano (\"Ace of Hz\") che viene inserito nella colonna sonora del videogioco \"FIFA 11\" e che viene pubblicato come singolo in formato digitale il 30 novembre 2010. L'11 gennaio 2011, invece, viene distribuito l'EP \"Ace of Hz\", contenente sei tracce.\nIl 28 marzo 2011 il gruppo pubblica la raccolta \"Best of 00-10\", che include 17 tracce (nell'edizione standard) tra cui un inedito, ossia la cover dei Death in June \"Little Black Angel\".\nSempre nel 2011 vengono pubblicati \"Best of Remixes\" e \"Best of 00-10 Videos\".\nNel periodo aprile-luglio 2011 il gruppo intraprende un tour che vanta tappe in Russia, Europa e Cina.\nIl 20 dicembre 2011 vengono pubblicate altre tre compilation di remix.\n\"Gravity the Seducer\".\nIl quinto album in studio del gruppo viene pubblicato nel Regno Unito il 12 settembre 2011. Si tratta di \"Gravity the Seducer\". L'album viene realizzato nelle campagne di Kent ed \u00e8 prodotto insieme a Barny Barnicott (Kasabian, Arctic Monkeys). Il primo singolo estratto da \"Gravity the Seducer\" (escludendo \"Ace of Hz\") \u00e8 \"White Elefant\", diffuso il 17 maggio 2011 e accompagnato da un videoclip pubblicato su YouTube nel luglio seguente. Viene anche estratto il brano \"Mirage\" (8 agosto, video l'11 novembre 2011).\nNel periodo settembre-dicembre 2011 il gruppo si esibisce in un tour che tocca Stati Uniti, Canada, Messico, Brasile, Cile, Thailandia, Indonesia e Singapore. Nei concerti relativi al Nord America, il gruppo \u00e8 supportato da SONOIO, VHS or Beta e Geographer.\nViene poi realizzato il brano \"Tesla\", facente parte della colonna sonora del videogame \"\".\nNel 2012 Helen Marnie intraprende la carriera solista come Marnie: pubblica infatti l'album \"Crystal World\" nel giugno 2013 (PledgeMusic). Il disco \u00e8 stato prodotto a Reykjav\u00edk con il supporto del suo compagno di band Daniel Hunt e del musicista islandese Bar\u00f0i J\u00f3hannsson.\nIl 29 novembre 2013 i Ladytron pubblicano l'album di remix \"Gravity the Seducer Remixed\".\nL'eponimo album.\nDopo un lungo periodo di tempo in cui i componenti della band si sono dedicati ad altri progetti artistici (Helen Marnie ha pubblicato due album da solista), il 1\u00ba febbraio 2019 il gruppo pubblica l'eponimo album \"Ladytron\", il sesto in studio.\nAltre attivit\u00e0.\nI diversi membri del gruppo sono attivi in maniera autonoma come DJ.\nInoltre i Ladytron hanno remixato brani di e per diversi artisti come David Gahan, Goldfrapp, Placebo, Gang of Four, Blondie, Christina Aguilera, Bloc Party, Kings of Convenience, Indochine, She Wants Revenge, Nine Inch Nails e Soulwax.\nCome gi\u00e0 citato, Helen Marnie ha pubblicato un album solista (\"Crystal World\") nel 2013, anticipato dal video di \"The Hunter\".\nDaniel Hunt ha lavorato sulle colonne sonore di diversi film, tra cui \"Would You Rather\", ed ha prodotto \"Crystal World\" di Marnie, oltre a Marina Gasolina e Niue.\nReuben Wu \u00e8 attivo anche come fotografo. A tal proposito, nel 2011 ha pubblicato un libro di foto scattate prevalentemente in Norvegia. Nel 2010 ha lavorato con gli Electric Six per l'album \"Zodiac\".\nHunt e Wu, insieme a DJ Revo, gestiscono un locale chiamato Evol a Liverpool, aperto nel settembre 2003.\nMira Arojo ha collaborato con la band indie pop The Projects (in \"Don't Eat Meat\") e con John Foxx &amp; The Maths (in \"Watching a Building on Fire\").\nI Ladytron, infine, hanno lavorato come produttori ed autori per due brani (\"Birds of Prey\" e \"Little Dreamer\") inseriti nell'edizione 2011 dell'album \"Bionic\" di Christina Aguilera.\nStile ed elementi musicali.\nIl sound del gruppo combina electro pop ed elementi di new wave e shoegaze.\nSono frequenti anche i duetti (generalmente tra Marnie e Arojo) e i brani strumentali.\nI Ladytron mescolano elementi di genere elettronico. I loro concerti dal vivo si basano sia su chitarre e percussioni, che su strumenti elettronici. Diversamente da altri artisti elettronici, evitano l'utilizzo di campionamenti nei loro spettacoli, mentre suonano tutto dal vivo con i sintetizzatori, similmente agli Human League, che sono tra i loro gruppi ispiratori.\nI loro testi sono spesso oscuri, dominati da racconti di vita quotidiana, e alcune volte sono in bulgaro, lingua di Mira Arojo, componente della band.\nLa loro prima esperienza discografica, il singolo \"He Took Her to a Movie\", era con una cantante diversa, mentre tutto il resto del materiale del loro primo disco, dal titolo \"604\", era eseguito dalle attuali cantanti. Fino ad oggi, obbiettivo dei musicisti \u00e8 stato mantenere l'equilibrio tra le strutture pop e un suono retro, contemporaneamente a inclinazioni molto pi\u00f9 sperimentali.\nStrumenti.\nDurante i concerti, il gruppo utilizza sintetizzatori d'epoca, tra cui un Korg MS-10 e un MS-20, un Roland SH-2 e quattro MS-2000B, che sono rielaborazioni moderne per quanto riguarda la tecnologia, ma \"carrozzati\" come gli originali. Questi ultimi sono soprannominati Babylon, Ulysses, Gloria e Cleopatra, e i nomi sono scritti a grandi caratteri bianchi sul retro: Hunt spiega che \u00e8 solo un accorgimento tecnico, per riconoscere gli strumenti in fase di sound check."}
{"id": "855713", "revid": "599013", "url": "https://it.wikipedia.org/wiki?curid=855713", "title": "Daniele Dichio", "text": ""}
{"id": "855721", "revid": "124624278", "url": "https://it.wikipedia.org/wiki?curid=855721", "title": "Music from &quot;Cal&quot;", "text": "Music from \"Cal\" \u00e8 un album musicale composto da Mark Knopfler come colonna sonora del film \"Cal\" del 1984."}
{"id": "855723", "revid": "1861950", "url": "https://it.wikipedia.org/wiki?curid=855723", "title": "Eritrean Airlines", "text": "L'Eritrean Airlines \u00e8 la compagnia aerea di bandiera dell'Eritrea, completamente gestita dal governo. Essa offre servizio aereo da e per l'Europa, l'Africa ed il Medio Oriente ed ha in programma l'acquisizione di nuovi aeromobili e l'avvio di nuove tratte intercontinentali. Il suo hub \u00e8 l'aeroporto Internazionale di Asmara.\nA meno che non operi in \"wet lease\", la compagnia aerea fa parte della lista dei vettori aerei soggetti a divieto operativo nell'Unione europea, e pertanto non pu\u00f2 volare nel suo spazio aereo.\nStoria.\nLa compagnia venne nominalmente istituita nel maggio 1991, servendo come agente di assistenza a terra all'aeroporto Internazionale di Asmara e ad Assab e Massawa. Agiva anche come agente di vendita per altre importanti compagnie aeree che volavano in Eritrea. Nel maggio 2002 venne decisa l'espansione nei servizi aerei. Nell'aprile 2003, un Boeing 767-300ER di 14 anni ex-EgyptAir venne noleggiato dalla Boeing e utilizzato per avviare le operazioni tra Asmara e Amsterdam. Fu il primo aereo di cui la compagnia aerea prese possesso e fu chiamato \"Queen Bee\". Il Boeing 767 venne sostituito da un Airbus A320 nel 2006, da un Boeing 757 all'inizio del 2007 e da un MD-83 alla fine dello stesso anno.\nNell'aprile 2003, Eritrean Airlines avvi\u00f2 servizi regolari tra Asmara e Francoforte, Milano, Nairobi e Roma. Nel 2004, la compagnia aggiunse Amsterdam come altra destinazione e nel 2005 iniziarono i servizi per Gibuti e Dubai. Nel frattempo, la rotta verso Nairobi venne abbandonata. Nel 2006, i voli per Amsterdam furono abbandonati mentre i voli per Milano rimanevano stagionali. Il 21 settembre 2006, Eritrean Airlines stipul\u00f2 un accordo con il governo pakistano per avviare voli diretti tra l'Eritrea e il Pakistan. La compagnia ricevette il permesso dall'Autorit\u00e0 per l'aviazione civile del Pakistan di avviare due voli a settimana ciascuno per Karachi e Lahore. Il servizio, con scalo a Dubai, veniva operato quattro volte a settimana su ciascuna rotta.\nLa compagnia annunci\u00f2 nel 2008 che avrebbe iniziato i servizi stagionali per Bamako, per i viaggiatori dello Hajj. I voli per Gibuti sono stati interrotti alla fine del 2008 a causa delle rinnovate tensioni lungo il confine tra i due paesi e i voli per Francoforte sono stati cancellati nell'estate del 2009.\nNel giugno 2011, un alto funzionario del ministero degli Esteri eritreo ha affermato che il governo degli Stati Uniti aveva esercitato pressioni vietando alle societ\u00e0 di noleggiare aerei in Eritrea. Ha affermato che Washington stava ricorrendo a tali atti illegali come parte dei suoi ostili tentativi di irrigidire le sanzioni anti-Eritrea, in un momento in cui il governo eritreo era impegnato nell'acquisto e nel leasing di aerei passeggeri sotto la nuova gestione pakistana.\nEritrean Airlines ha ripreso le operazioni il 16 luglio 2011. Ha inoltre introdotto una nuova livrea sul primo A320 ricevuto, utilizzato per il servizio inaugurale per Dubai e Lahore. In ottobre \u00e8 stato aggiunto un secondo A320 e sono stati lanciati i voli per Karachi. Il vettore prevedeva inoltre di ripristinare i servizi nazionali una volta che la flotta Dornier attualmente immagazzinata fosse stata resa idonea al volo. I piani di flotta a lungo termine includevano l'introduzione di aeromobili a fusoliera larga come l'Airbus A330, nonch\u00e9 nuovi Boeing 737.\nFlotta.\nFlotta attuale.\nA dicembre 2021 Eritrean Airlines non ha in flotta alcun aereo, avendo restituito a inizio mese l'unico Boeing 737 a Yanair.\nFlotta storica.\nEritrean Airlines operava in precedenza con i seguenti aeromobili:"}
{"id": "855724", "revid": "1934238", "url": "https://it.wikipedia.org/wiki?curid=855724", "title": "Genetica ecologica", "text": "La genetica ecologica \u00e8 lo studio della genetica su scala ecologica. Mentre la genetica molecolare studia la struttura e la funzione dei geni a livello molecolare, la genetica ecologica (e il relativo campo in genetica delle popolazioni) studia popolazioni selvatiche di organismi.\nGli studi vengono spesso effettuati su insetti ed altri organismi che hanno brevi tempi di riproduzione, e perci\u00f2 evolvono con ritmi elevati. Soprattutto, la ricerca in questo campo \u00e8 svolta su caratteri di importanza ecologica (ad esempio il tempo di fioritura, la tolleranza alla siccit\u00e0, la percentuale del sesso).\nStoria.\nSebbene lo studio delle popolazioni naturali fosse iniziato precedentemente, \u00e8 riconosciuto che questa branca sia stata inaugurata dal britannico E.B. Ford all'inizio del XX secolo. \"Ecological Genetics\" \u00e8 il titolo dell'opera principale sull'argomento (1964). Altri notevoli genetisti ecologici vi comprenderebbero anche lo studio di Theodosius Dobzhansky sui moscerini della frutta. La scuola di genetica di Ford negli anni sessanta \u00e8 famosa per i suoi studi, incluso quello di Bernard Kettlewell sulla farfalla \"Biston betularia\".\nComunque, ottenere abbastanza dati sulle popolazioni naturali \u00e8 stato difficile, cos\u00ec come ottenere i fondi di ricerca per progetti a lungo termine in questo campo. Come risultato, i fondi furono veicolati verso la genetica molecolare. Una migliore comprensione della genetica molecolare comunque ha consentito lo sviluppo di tecniche biochimiche migliori durante gli anni ottanta e novanta che di rimando hanno consentito la possibilit\u00e0 di derivarne dati sulle popolazioni naturali."}
{"id": "855727", "revid": "729019", "url": "https://it.wikipedia.org/wiki?curid=855727", "title": "Getronics", "text": "Getronics \u00e8 una compagnia informatica olandese, con sedi in svariati paesi del mondo, che gestisce sistemi tecnologici come software e hardware garantendo supporto di sviluppo per qualsiasi compagnia abbia bisogno di appoggio informatico.\nLa compagnia offre soluzioni ICT per le aziende. La societ\u00e0 fa capo a Klaas Wagenaar (Chairman e CEO), Kevin Roche (vice presidente) e Aart Klompe (vice presidente esecutivo).\nLa Getronics ha origini stabilite nel 1887 in Olanda come fornitrice ed installatrice di componenti elettrici e industriali, successivamente sviluppatasi nel settore informatico dopo la met\u00e0 nel ventesimo secolo per fornire metodi operazionali di software ad aziende di ogni tipo come ad esempio la De Nederlandsche Bank (DNB), Visa - Rapid Response with CARE, Vodafone, Votorantim Cellulose &amp; Paper, Makro - MBS 2000 ed altre.\nDa ottobre 2007 la Getronics \u00e8 sussidiaria della Koninklijke KPN NV.\nLa filiale italiana della Getronics entra in una crisi finanziaria nel 2003 sotto l'amministrazione di Roberto Schisano, che la porter\u00e0, nel giugno 2006, ad essere acquisita da Eutelia S.p.A. sotto la nuova ragione sociale \"Eunics\" S.p.A."}
{"id": "855730", "revid": "729019", "url": "https://it.wikipedia.org/wiki?curid=855730", "title": "Spedizione di Walcheren", "text": "La spedizione di Walcheren (30 luglio - 10 dicembre 1809) fu un'operazione militare dell'Impero britannico durante le guerre napoleoniche, costituita dall'ultima di una serie di operazioni in Fiandra (attuale Belgio). La spedizione puntava ad attaccare la base navale francese di Anversa e realizzare una diversione per alleviare l'alta pressione che gravava sull'esercito austriaco.\nL'attacco venne pianificato in un momento in cui il grosso dell'esercito del Regno d'Olanda era impiegato nella campagna di Spagna, e la guarnigione francese di Anversa e Flessinga grandemente ridotta, a causa della concentrazione della Grande Armata nella campagna sul Danubio, successivamente alla vittoria tattica austriaca nella battaglia di Aspern-Essling.\nNella pi\u00f9 grande spedizione britannica di quell'anno, pi\u00f9 di 100 vascelli da guerra e da trasporto, 40.000 soldati, 15.000 cavalli e l'artiglieria da campo, al comando di Lord Chatham (Esercito) e Sir Richard Strachan (Marina), attraversarono il Mare del Nord.\nCome prima mossa, i britannici presero la paludosa isola di Walcheren alla foce del fiume Schelda cos\u00ec come l'isola di Zuid-Beveland: entrambe situate negli attuali Paesi Bassi ma che controllavano lo sbocco del porto di Anversa. Le truppe britanniche cominciarono presto ad ammalarsi di malaria; dopo un mese dalla conquista dell'isola avevano 8.000 casi di febbre malarica ed i provvedimenti medici si rivelarono assolutamente inadeguati. Lord Chatham aveva una reputazione di comandante estremamente prudente e diede alle operazioni un ritmo lentissimo. Mentre le truppe britanniche erano state dirottate alla conquista delle isole olandesi, il 15 agosto, il nemico rinforzava fortemente le difese di Anversa, con un forte contributo del Regno d'Olanda, organizzato dal locale sovrano Luigi Buonaparte, fratello minore dell'Imperatore.\nCon l'obiettivo principale fuori di portata, giunse al campo notizia della decisiva sconfitta austriaca a Wagram. La spedizione venne cancellata agli inizi di settembre. Di circa 12.000 uomini sbarcati su Walcheren, in ottobre ne erano rimasti solamente 5.500. Era stato riportato molto ironicamente che un esercito francese, alcuni anni prima, aveva perso l'ottanta per cento dei suoi effettivi a causa di una malattia.\nIn complesso, il governo britannico aveva sprecato quasi otto milioni di sterline nella spedizione e 4.067 uomini erano morti (soltanto 106 in battaglia). Quasi 12.000 erano ancora ammalati nel febbraio del 1810 e molti altri rimasero invalidi."}
{"id": "855732", "revid": "110157", "url": "https://it.wikipedia.org/wiki?curid=855732", "title": "The Pop Hits", "text": "The Pop Hits\u00e8 una raccolta dei Roxette con 15 brani, pubblicata nel 2003, e seconda parte, dopo \"The Ballad Hits\" (2002).\n\"The Pop Hits\" ha due inediti, \"Opportunity Nox\", unico singolo estratto dall'album, e \"Little Miss Sorrow\"."}
{"id": "855733", "revid": "1226", "url": "https://it.wikipedia.org/wiki?curid=855733", "title": "Memnoch il Diavolo", "text": ""}
{"id": "855736", "revid": "63756", "url": "https://it.wikipedia.org/wiki?curid=855736", "title": "Rubin 'Hurricane' Carter", "text": ""}
{"id": "855737", "revid": "2188307", "url": "https://it.wikipedia.org/wiki?curid=855737", "title": "The One", "text": ""}
{"id": "855739", "revid": "173617", "url": "https://it.wikipedia.org/wiki?curid=855739", "title": "Rubin Carter", "text": "La sua carriera di pugile si \u00e8 svolta tra il 1961 e il 1966. Carter deve parte della sua notoriet\u00e0 all'essere stato accusato di un triplice omicidio, avvenuto il 17 giugno 1966 a Paterson nel New Jersey: sottoposto a processo, fu condannato a tre ergastoli e fu scarcerato nel 1985, quando l'accusa rinunci\u00f2 a muovere in giudizio una terza volta contro l'illegittimit\u00e0 processuale sollevata dalla Corte Federale sulla base di un possibile pregiudizio razziale nell'incriminazione.\nLa sua storia ha ispirato una celebre canzone di Bob Dylan, \"Hurricane\", e il film \"Hurricane - Il grido dell'innocenza\".\nBiografia.\nLa giovent\u00f9.\nNato a Clifton, Carter \u00e8 cresciuto nella confinante citt\u00e0 di Paterson, New Jersey, assieme a sei fratelli. I suoi genitori provvedevano al sostentamento familiare e all'educazione degli altri sei figli senza particolari problemi. Invece Rubin cominci\u00f2 presto ad avere problemi con la giustizia e venne assegnato a un riformatorio per aggressione e furto poco dopo il suo quattordicesimo compleanno.\nCarter scapp\u00f2 dal riformatorio nel 1954 e si arruol\u00f2 nell'esercito americano a 17 anni. Qualche mese dopo, avendo completato l'addestramento a Fort Jackson nella Carolina del Sud, fu inviato in Germania, dove, stando alla sua autobiografia del 1974, cominci\u00f2 a interessarsi alla boxe. Carter non era un buon soldato e dovette presentarsi davanti alla corte marziale per ben 4 volte per insubordinazione. Nel maggio del 1956 l'esercito lo conged\u00f2, definendolo \"inadatto al servizio militare\". La sua carriera militare dur\u00f2 21 mesi.\nTornato nel New Jersey, Carter fu arrestato e scont\u00f2 dieci mesi a causa della sua fuga dal riformatorio. Poco dopo il suo rilascio, Carter fu arrestato per una serie di crimini, tra cui aggressione e rapina a una donna di colore di mezza et\u00e0. Scont\u00f2 quattro anni nella prigione di stato del New Jersey.\nLa carriera da pugile.\nIn prigione Carter riesum\u00f2 il suo interesse per la boxe e, subito dopo il suo rilascio avvenuto il 21 settembre 1961, divent\u00f2 professionista. Alto 1 metro e 73 centimetri, Carter era mediamente pi\u00f9 basso di un peso medio, ma combatt\u00e9 per tutta la sua carriera in questa categoria. Testa rasata, baffi prorompenti, sguardo aggressivo e fisico possente facevano di lui una presenza intimidatoria sul ring, decenni prima che questo \"look\" divenisse consuetudine nel pugilato. Il suo stile aggressivo e la potenza dei suoi pugni, che gli fruttarono molti KO, catturavano l'attenzione, facendolo diventare un beniamino del pubblico, e gli fruttarono il soprannome \"Hurricane\" (Uragano).\nDopo aver battuto avversari come Florentino Fernandez, Holley Mims, Gomeo Brennan e George Benton, il mondo della boxe cominci\u00f2 a notarlo. \"Ring Magazine\" lo inser\u00ec nella sua \"Top 10\" riguardante gli sfidanti al titolo dei pesi medi nel luglio del 1963.\nCombatt\u00e9 sei volte nel 1963, con quattro vittorie e due sconfitte (contro Joey Archer e Jos\u00e9 Gonzalez). Rest\u00f2 nella parte bassa della \"Top 10\" fino al 20 dicembre, quando sorprese il campione del mondo dei welter Emile Griffith, alle sue prime apparizione nei medi, mandandolo due volte al tappeto e vincendo per KO tecnico nel primo round. La rivista statunitense \"Ring Magazine\" nomin\u00f2 l'incontro upset of the year del 1963, ritenendolo quello conclusosi nel modo pi\u00f9 contrario alle aspettative generali, sconvolgendo ogni previsione.Questa vittoria gli fece guadagnare il terzo posto nel ranking degli sfidanti al titolo mondiale dei pesi medi, appartenente a Joey Giardello.\nDopo aver vinto altri due incontri, Carter ottenne la chance di sfidare Giardello a Filadelfia, il 14 dicembre 1964, in un match di 15 round con il titolo in palio. Carter combatt\u00e9 bene nei primi round sfiorando il KO con un gancio sinistro alla quarta ripresa, ma nei round successivi Giardello assunse il controllo dell'incontro aggiudicandosi chiaramente le ultime cinque riprese e vincendo per decisione unanime. Carter era convinto di aver vinto almeno 9 riprese su 15, ma da un sondaggio svolto fra i giornalisti presenti a bordo ring risult\u00f2 che 14 giornalisti su 17 ritenevano Giardello vincente.\nDopo questo incontro Carter cominci\u00f2 a perdere posizioni nel ranking. Combatt\u00e9 nove volte nel 1965, perdendo quattro dei cinque incontri disputati contro avversari di livello (due volte con Luis Manuel Rodr\u00edguez, una con Fabio Bettini e Dick Tiger). In particolare, Tiger lo mand\u00f2 al tappeto tre volte. Carter disse: \"\"\u00c8 stata\" \"la peggior sconfitta della mia vita, dentro e fuori dal ring\"\".\nGli ultimi combattimenti di un certo livello li sostenne contro Wilbert McClure, campione olimpico a Roma nei superwelter, ottenendo una vittoria e un pareggio.\nIl palmares della carriera pugilistica di Carter - che ebbe termine il 6 agosto 1966 - fu di 27 vittorie, 12 sconfitte e un pareggio in 40 incontri, con 8 knockout e 11 knockout tecnici.\nGli omicidi.\nAlle 2:30 del mattino circa del 17 giugno 1966 due uomini di colore entrarono nel \"Lafayette Bar and Grill\" a Paterson, New Jersey, e aprirono il fuoco. Fred \"Cedar Grove Bob\" Nauyoks e il barista Jim Oliver, vennero uccisi sul colpo. Hazel Tanis, una donna, mor\u00ec circa un mese dopo: aveva la gola, lo stomaco, l'intestino, la milza, il polmone sinistro e un braccio perforati dai proiettili. Willie Marins, una quarta persona, sopravvisse all'attacco, ma perse la vista a un occhio.\nAlfred Bello, un noto criminale che si aggirava nei pressi del Lafayette per commettere un crimine quella stessa notte, vide la scena. Bello fu una delle prime persone sulla scena del crimine e chiam\u00f2 un operatore telefonico per avvertire la polizia. Patricia Graham, una residente al secondo piano del Lafayette, vide due uomini di colore salire in una macchina bianca e partire verso ovest. Ronald Ruggiero, un'altra persona, sent\u00ec gli spari e affacciatosi dalla finestra vide Bello correre per Lafayette Street. Sent\u00ec anche lo stridere degli pneumatici e vide una macchina bianca sfrecciare verso ovest, con due uomini di colore sui sedili anteriori. La macchina di Carter coincideva con quella vista dai testimoni; la polizia ferm\u00f2 Carter e John Artis, un altro uomo, e li port\u00f2 al Lafayette circa trenta minuti dopo la sparatoria. Nessuno dei testimoni riconobbe in Carter o Artis uno dei criminali, nemmeno Marins quando la polizia li port\u00f2 all'ospedale per farli identificare dall'uomo ferito.\nComunque nella macchina di Carter la polizia trov\u00f2 una pistola calibro 32 e dei proiettili per fucile calibro 12, lo stesso calibro usato dagli assassini. Carter e Artis furono interrogati in commissariato. Nel pomeriggio, entrambi vennero sottoposti al test del poligrafo. L'esaminatore John J. McGuire trasse le seguenti conclusioni: \"Dopo un'attenta analisi dei risultati dati dal poligrafo, \u00e8 opinione dell'esaminatore che i soggetti stavano mentendo alle domande. Ed erano coinvolti nel crimine. I soggetti negano qualsiasi connessione col crimine\". Il poligrafo non era comunque giudicato attendibile e quindi era inammissibile come prova. Carter e Artis furono rilasciati il giorno stesso.\nIl primo processo.\nSette mesi dopo Bello rivel\u00f2 alla polizia che quella sera c'era un altro uomo con lui, tale Arthur Dexter Bradley. Dopo un ulteriore interrogatorio, Bello e Bradley identificarono Carter come uno dei due uomini di colore armati che avevano visto fuori dal bar la notte degli omicidi; Bello identific\u00f2 anche Artis come l'altro uomo armato. Basandosi su questa ulteriore prova, Carter e Artis vennero arrestati e incriminati.\nAnche se la difesa fece presente che gli accusati non corrispondevano alla descrizione che i testimoni oculari avevano dato il 17 giugno, i due andarono avanti con la loro testimonianza.\nQuesto, pi\u00f9 la prova dell'identificazione della macchina di Carter fornita da Patricia Valentine e le munizioni trovate nella macchina di Carter, convinsero la giuria, composta da 12 persone bianche, che Carter e Artis erano gli assassini. Entrambi gli uomini vennero incriminati e condannati alla prigione a vita.\nDurante la sua prigionia, Carter scrisse la sua autobiografia \"The Sixteenth Round: From Number 1 Contender to #45472\" (\"Il sedicesimo round: da sfidante numero 1 a numero 45472\"), pubblicata nel 1974. Sostenne la sua innocenza e ottenne il sostegno della gente, che spingeva per la grazia o per un nuovo processo.\nBob Dylan gli dedic\u00f2 una canzone, \"Hurricane\" (1975), sostenendo l'innocenza di Carter. Il brano \u00e8 contenuto nell'album discografico \"Desire\", lanciato con il sussidio di una poderosa tourn\u00e9e concertistica della \"Rolling Thunder Revue\", immortalata con lo stesso Carter nel film del 1978 \"Renaldo e Clara\", scritto e diretto dallo stesso Dylan.\nNel frattempo, Bello e Bradley ritrattarono la testimonianza data nel 1967; questa ritrattazione fu usata come base per la mozione atta a ottenere un nuovo processo, ma il giudice Larner, che aveva presieduto sia il processo originale sia la ritrattazione di Bello e Bradley, neg\u00f2 la mozione.\nGli avvocati della difesa formularono un'altra mozione, basata sulle prove che vennero alla luce durante il processo della ritrattazione, tra cui un nastro della polizia contenente un interrogatorio a Bello. Anche se Larner neg\u00f2 anche questa mozione, la Corte Suprema del New Jersey concesse a Carter e Artis un nuovo processo nel 1976.\nSiccome Bello aveva dato molte versioni dei fatti avvenuti quella notte, il procuratore Humphreys fece ripetere a Bello la sua versione dei fatti analizzandolo con due diversi poligrafi. Entrambi dichiararono che Bello era sincero, uno dei poligrafi giunse alla conclusione che Bello era entrato nel Lafayette Bar subito dopo o addirittura durante la sparatoria.\nIl secondo processo.\nDurante il nuovo processo, Bello accanton\u00f2 la ritrattazione e torn\u00f2 a sostenere la testimonianza del 1967, identificando Carter e Artis come i due uomini armati che aveva visto al Lafayette Grill. Carter e Artis furono ancora una volta giudicati colpevoli, questa volta da una giuria che includeva due afroamericani, in meno di nove ore.\nCarter e Artis furono quindi condannati di nuovo alla prigione a vita.\nL'appello alla Corte Federale.\nDopo il secondo processo, Carter sembrava ormai aver perso la speranza quando ricevette una lettera inviatagli da Lesra Martin, un ragazzo di colore che abitava in Canada. Gli rispose e, tempo dopo, il ragazzo lo and\u00f2 a trovare e gli fece conoscere i suoi amici che si interessarono al caso. Questo gruppo, dopo essersi trasferito negli Stati Uniti, lavor\u00f2 sodo e aiut\u00f2 Carter e i suoi avvocati a promuovere una petizione alla Corte Federale. Tre anni dopo gli avvocati di Carter promossero una petizione per appellarsi alla Corte Federale. Ebbero successo: nel 1985 il giudice della Corte Federale Haddon Lee Sarokin sentenzi\u00f2 che Carter e Artis non avevano avuto un processo equo, affermando che l'accusa era \"basata su motivazioni razziali\". I procuratori del New Jersey si appellarono senza successo contro la decisione di Sarokin alla Terza Corte d'Appello e anche alla Corte Suprema degli Stati Uniti, che si rifiut\u00f2 di ascoltare il caso; la Corte Suprema non \u00e8 obbligata ad accettare ogni appello a essa rivolto.\nI procuratori della contea di Passaic avrebbero potuto processare Carter e Artis per una terza volta, ma decisero di non farlo. I testimoni erano irreperibili o morti, il costo di un terzo processo sarebbe stato altissimo e non era chiaro cosa sarebbe scaturito da un eventuale terzo processo. Nel 1988 i procuratori del New Jersey archiviarono una mozione per allontanare gli atti d'accusa originali portati contro Carter e Artis nel 1966, facendo quindi cadere tutte le accuse.\nArtis e Carter dopo il proscioglimento.\nJohn Artis, dopo essere stato rilasciato sulla parola nel 1981, fu ancora incarcerato nel 1986 per traffico di cocaina e possesso di un'arma rubata.\nDal 1988 Carter visse in una fattoria poco fuori Toronto in Ontario, ricoprendo la carica di direttore esecutivo dell'Associazione per la Difesa dei Condannati per Errore (ADWC) dal 1993 al 2005, lavorando inoltre come motivatore. Nel 1993 ricevette \"ad honorem\" la cintura di Campione del Mondo dal World Boxing Council.\nNel 1996 venne nuovamente arrestato a Toronto, ma anche in questo caso si tratt\u00f2 di un errore basato su uno scambio di persone e riconosciuto dalla polizia.\nIl 14 ottobre 2005 ricevette una laurea Honoris Causa in Legge dall'Universit\u00e0 di New York, da quella di Toronto e anche dalla Griffith University di Brisbane, grazie al suo lavoro per l'ADWC.\nMorte.\nDa tempo affetto da cancro alla prostata, Rubin Carter mor\u00ec a Toronto il 20 aprile 2014 all'et\u00e0 di 76 anni."}
{"id": "855742", "revid": "767487", "url": "https://it.wikipedia.org/wiki?curid=855742", "title": "John Pitt, II conte di Chatham", "text": "Ebbe vari incarichi di governo alla fine del XVIII secolo ed all'inizio del XIX. Fu governatore di Gibilterra dal 1820 al 1835.\nSpos\u00f2 Mary Townshend, figlia di Thomas Townshend, 1\u00b0 visconte Sydney, il 10 luglio 1783."}
{"id": "855746", "revid": "287204", "url": "https://it.wikipedia.org/wiki?curid=855746", "title": "Philip Jos\u00e8 Farmer", "text": ""}
{"id": "855747", "revid": "599013", "url": "https://it.wikipedia.org/wiki?curid=855747", "title": "Serhij Atel'kin", "text": "Biografia.\nNel 2008 viene colpito da arresto cardiaco. Muore il 1\u00ba ottobre 2020, all'et\u00e0 di 48 anni, a seguito di un altro attacco cardiaco.\nCarriera.\nClub.\nCresce calcisticamente nella principale squadra della sua citt\u00e0, lo , in cui milita dal 1990 al 1997 mettendo a segno una cinquantina di gol in campionato.\nDopo essersi messo in mostra in una partita di Coppa delle Coppe contro il e aver collezionato un paio di presenze nella nazionale di calcio ucraina, nel dicembre 1997 \u00e8 acquistato dal di Cesare Prandelli per la stagione di Serie A 1997-1998 in corso. Nel campionato italiano segna 3 gol in 16 presenze, in un'annata conclusasi con la retrocessione del club salentino.\nNell'ottobre 1998, dopo avere messo a referto 4 presenze in Coppa Italia, viene ceduto in prestito al , nel campionato portoghese. Le buone prestazioni (3 gol in 10 partite e il secondo posto ottenuto in campionato) spingono i dirigenti del club portoghese a chiedere il rinnovo del prestito anche per la stagione successiva.\nNella stagione 2000-2001 fa ritorno in patria, sempre nelle file dello \u0160achtar. Atelkin \u00e8 uno degli artefici principali della prima storica qualificazione della squadra ucraina alla fase finale della UEFA Champions League nel 2000-2001. Gli ucraini eliminano, infatti, nei preliminari prima il Levadia Maardu e poi lo , proprio con il gol decisivo di Atelkin nei supplementari (nel complesso sono 5 i suoi gol nelle 4 partite dei preliminari). Inseriti nel girone B con Arsenal, e Sparta Praga, gli ucraini non riescono per\u00f2 ad andare oltre il terzo posto nel raggruppamento.\nNella stagione successiva Atelkin contribuisce alla prima vittoria campionato nazionale da parte dello \u0160achtar, prima di vestire nel 2002 la maglia dell'altra squadra cittadina, il .\nNazionale.\nHa giocato le sue uniche 2 partite con la nazionale ucraina nel 1997, prima di passare al Lecce, giocando tra l'altro nel prestigioso play-off contro la Croazia in sostituzione dello squalificato Andrij \u0160ev\u010denko. Quella partita \u00e8 stata persa per 2-0 dagli ucraini e Atelkin \u00e8 stato rimpiazzato al 54\u00ba minuto da Dmytro Mychajlenko."}
{"id": "855749", "revid": "116710135", "url": "https://it.wikipedia.org/wiki?curid=855749", "title": "Dendroclimatologia", "text": "La dendroclimatologia \u00e8 una branca della paleoclimatologia che studia il clima passato estrapolando informazioni climatiche dagli alberi.\nDescrizione.\n\u00c8 ben noto che gli alberi, nel corso della loro vita, accrescono progressivamente il proprio tronco aggiungendovi ogni anno un anello di crescita chiaramente separato da quelli degli anni precedenti e successivi. Tagliando l'albero o prelevandone una carota \u00e8 quindi possibile, contando gli anelli, calcolare l'et\u00e0 dell'albero. Con uno studio pi\u00f9 approfondito degli anelli di crescita, \u00e8 possibile ricavare informazioni sull'andamento medio del clima nell'anno a cui risale ciascun anello. Il principio \u00e8 semplice: l'anello di accrescimento annuale \u00e8 tanto pi\u00f9 grande quanto pi\u00f9 alta \u00e8 stata la temperatura in quanto maggiore \u00e8 stata l'attivit\u00e0 vegetativa della pianta attraverso i cicli fotosintetici e viceversa. \u00c8 quindi possibile capire se l'anno \u00e8 stato pi\u00f9 o meno caldo, pi\u00f9 o meno piovoso, eccetera. \nInizialmente il lavoro si focalizz\u00f2 sulla misura dell'ampiezza degli anelli degli alberi, era semplice da misurare e poteva essere correlata con i parametri climatici (gli anelli pi\u00f9 spessi corrispondono ad anni pi\u00f9 caldi, quelli pi\u00f9 sottili ad anni pi\u00f9 freddi). Dubbi nascono per\u00f2 sul presunto rapporto lineare tra temperatura e anelli di accrescimento viste le molte altre variabili fisico-biologiche che influenzano la crescita di una pianta e che renderebbero il suddetto rapporto strettamente di tipo non-lineare. Anche la sensibilit\u00e0 di tali studi potrebbe essere minore (quindi l'errore maggiore) dell'ampiezza delle variazioni rilevate.\nL'annuale crescita degli alberi lascia per\u00f2 anche altre tracce, ed in particolare la densit\u00e0 massima del legno \u00e8 generalmente ritenuto essere un miglior indicatore della temperatura che l'ampiezza dell'anello. \u00c8 comunque pi\u00f9 difficile da misurare. Confrontando le serie degli anelli di alberi cresciuti in epoche differenti, ma parzialmente sovrapposte, \u00e8 possibile ricostruire l'andamento del clima su intervalli di tempo molto superiori alla vita del singolo albero: se si hanno a disposizione abbastanza alberi si pu\u00f2 ricavare una dendrocronologia lunga anche diverse migliaia di anni.\nIl confronto tra le dendrocronologie ricavate da diversi siti ha permesso agli studiosi di conoscere l'andamento globale del clima sulla Terra su tutto il periodo che va dal termine dell'ultima glaciazione (circa 10000 anni fa) ad oggi. La tecnica \u00e8 molto usata nelle latitudini temperate (il clima stabile delle regioni tropicali promuove continuamente la crescita degli alberi, eliminando la crescita degli anelli) e trova larga applicazione in archeologia.\nLa strutturazione degli anelli pu\u00f2 essere disturbata da un fattore geografico e non meramente climatico."}
{"id": "855750", "revid": "287204", "url": "https://it.wikipedia.org/wiki?curid=855750", "title": "Corno Baitone", "text": "Il Corno Baitone (\"Bait\u00f9\" in lombardo) \u00e8 una montagna della Lombardia orientale, nel gruppo dell'Adamello, alta m s.l.m..\nLa cima costituisce il punto pi\u00f9 elevato del cos\u00ec chiamato \"sottogruppo del Baitone\" o dell'Aviolo, che non \u00e8 altro che il settore nord-occidentale del massiccio montuoso dell'Adamello, che domina la Valle Camonica all'altezza di Edolo.\nIl sottogruppo del Baitone comprende, oltre al Corno Baitone, numerose altre cime oltre i 3000 metri, quali la Roccia Baitone (3263\u00a0m), il Corno delle Granate (3108\u00a0m) e la Cima Lavedole (3074\u00a0m).\nNei versanti nord occidentali del sottogruppo, sono presenti alcuni piccoli ghiacciai, il pi\u00f9 grande dei quali \u00e8 la vedretta d'Aviolo, poi si possono citare i quattro ghiacciai della val Gallinera e la vedretta di Bompi\u00e0, chiamata anche vedretta di val Rabbia.\nAlpinismo.\nNon si conosce con esattezza chi fu il primo salitore del Corno Baitone, ma si sa per certo che la vetta venne raggiunta prima del 20 agosto 1890, quando l'alpinista Paolo Prudenzini, convinto di toccare la cima per primo, trov\u00f2 invece sul percorso i resti di una precedente scalata, tra cui una forchetta arrugginita e una pipa con residui di tabacco, poco sotto la vetta.\nLa salita alla vetta \u00e8 solitamente effettuata dal versante meridionale, privo di ghiacciai e solitamente sgombro dalla neve nei mesi estivi, partendo dalla Val Malga, passando per il rifugio Franco Tonolini (2467\u00a0m) e seguendo il segnavie n.\u00b0 50 delle sezioni CAI della Valle Camonica. \u00c8 un itinerario molto facile sino al rifugio, poi diviene sempre pi\u00f9 impegnativo, adatto soltanto ad escursionisti esperti specialmente nel tratto finale. Il tempo complessivo di percorrenza, secondo le guide e i cartelli direzionali disposti lungo il percorso, \u00e8 di oltre 6 ore, delle quali 2 ore e 30 minuti necessari per raggiungere il rifugio Tonolini."}
{"id": "855751", "revid": "1543377", "url": "https://it.wikipedia.org/wiki?curid=855751", "title": "Adelphopoiesis", "text": "L'adelphopoiesis (dal greco , parola composta da (adelph\u00f3s), \"fratello\" o pi\u00f9 propriamente \"di un solo utero\", e (poieo), \"fare\"), era una cerimonia di affratellamento praticata da varie Chiese cristiane per creare una parentela spirituale fra due persone dello stesso sesso, solitamente di due uomini.\nIl rito fu praticato principalmente dalla Chiesa cristiana ortodossa.\nLo storico John Boswell nel suo libro \"Same-sex unions in pre-modern Europe\", pubblicato anche con il titolo \"The marriage of likeness\", fornisce testi e traduzioni di alcune versioni di adelphopoiesis in greco e soltanto traduzioni per un certo numero di versioni slave.\nBoswell fa notare l'assenza di un rito equivalente nella Chiesa cattolica, tuttavia lo storico Alan Bray nel suo libro \"The friend\", fornisce un testo latino con relativa traduzione di una cerimonia croata simile, intitolata \"Ordo ad fratres faciendum\".\nScopo della cerimonia.\nLo scopo dell'adelphopoiesis \u00e8 controverso. Boswell sostiene che servisse a celebrare unioni sentimentali tra due uomini, precorrendo il matrimonio omosessuale. Altri, come Brent Shaw, sostengono che fosse pi\u00f9 simile ad una \"fratellanza di sangue\" senza connotazione sessuale.\nSecondo versioni alternative questo rito sarebbe stato utilizzato per molti scopi, ad esempio per concludere un patto permanente tra i leader di due nazioni o tra \"fratelli religiosi\", come sostituto della \"fratellanza di sangue\", proibita dalla Chiesa del tempo.\nIl rito dell'adelphopoiesis.\nIl rito della chiesa ortodossa mediante il quale due persone si univano in una \"fratellanza spirituale\" era appunto l'adelphopoiesis ('affratellamento', slav. \"pobratimstwo\" o anche \"posestrinstwo\", 'assorellamento'). Gi\u00e0 nel 1914 Pavel Florenski ha strutturato gli elementi liturgici centrali di questo rito come segue:\nUna delle preghiere che venivano recitata durante questa cerimonia in traduzione italiana farebbe cos\u00ec:\n\"Nostro Dio onnipotente, Tu che esistevi gi\u00e0 prima del tempo e per tutti i secoli esisterai, Tu che ti sei degnato di far visita all'umanit\u00e0 attraverso il grembo della Vergine Maria Madre di Dio, manda il tuo santo angelo su questi tuoi servitori [nome] e [nome], che possano amarsi l'un l'altro cos\u00ec come si sono amati i tuoi santi apostoli Pietro e Paolo, Andrea e Giacobbe, Giovanni e Tommaso, Giacobbe, Filippo, Matteo, Simone, Taddeo, Mattia e i santi martiri Sergio e Bacco come anche Cosma e Damiano: non con amore carnale, ma con la fede e l'amore dello Spirito Santo. Che possano rimanere in questo amore ogni giorno della loro vita. Per Ges\u00f9 Cristo Nostro Signore. Amen.\"\nControversie.\nIl rito \u00e8 di per s\u00e9 abbastanza anodino: pu\u00f2 essere assimilato ai vari altri riti di acquisizione di parentela (fratellanza di sangue, comparaggio, adozione, padrinato) al di fuori del matrimonio, presenti in numerosissime societ\u00e0 di tutti i tempi.\nIn societ\u00e0 familistiche come quelle del passato, le alleanze tra gruppi o individui avvenivano infatti o attraverso il matrimonio, o attraverso questo tipo di riti, che davano luogo non a una generica \"solidariet\u00e0\", bens\u00ec a diritti e doveri reciproci socialmente riconosciuti e in molti casi anche regolati per legge.\nIn altre parole, due uomini \"affratellati\" avevano l'uno verso l'altro i doveri di due veri fratelli (ad esempio al mantenimento in caso di mancanza di mezzi) o non potevano sposare l'uno la sorella dell'altro senza commettere un incesto. In effetti, lo scopo di tali cerimonie era esattamente questo: creare una serie di diritti e doveri reciproci fra persone che non potessero utilizzare i normali legami di parentela di sangue previsti dalla societ\u00e0 del passato.\nCi\u00f2 che ha reso infuocato il dibattito sulla riscoperta di questo rito (di per s\u00e9 banale) da parte di John Boswell \u00e8 stato quindi non il suo carattere, bens\u00ec la scelta di Boswell d'inserire il suo libro nell'ambito del nascente (all'epoca: 1994) dibattito relativo al riconoscimento giuridico delle coppie dello stesso sesso.\n\u00c8 da rilevare peraltro che lo stesso Boswell (pp.\u00a0298\u2013299) rifiuta che \"adelphopoiesis\" possa essere propriamente tradotto con \"matrimonio omosessuale\", screditando questa definizione come \"tendenziosamente deviata\". Ci\u00f2 tuttavia non ha impedito che alcuni attivisti di gruppi religiosi gay (specie statunitensi) abbiano sostenuto che il libro di Boswell dimostrava che una forma di matrimonio gay era stata approvata dalle Chiese cristiane del passato.\nDi questo fraintendimento non \u00e8 comunque del tutto incolpevole lo stesso Boswell, che sostenne nel suo libro che \"affratellare\" fosse una traduzione letterale anacronistica, e propose \"unione omosessuale\" come interpretazione preferibile. Da qui a sostenere che l\"'adelphopoiesis\" fosse, se non un matrimonio, per lo meno una specie di \"PACS\" \"ante litteram\", il passo era breve.\nCritiche.\nLa storicit\u00e0 dell'interpretazione che Boswell d\u00e0 dell'adelphopoiesis \u00e8 contestata dalla Chiesa greco-ortodossa, che la considera invece un rito di adozione familiare, come indicherebbe l'interpretazione alla lettera del termine (\"fare fratello\").\nIn seguito all'aspra contestazione della sua interpretazione dei fatti, \u00e8 stata addirittura messa in dubbio dai detrattori la competenza ed erudizione di Boswell nel campo.\nLa polemica non \u00e8 in effetti riuscita a mantenersi nell'\u00e0mbito della discussione storico-accademica n\u00e9 da una parte n\u00e9 dall'altra. \nDopo la morte di Boswell, comunque, la polemica si \u00e8 andata progressivamente attenuando, come pure l'interesse per una cerimonia religiosa del passato il cui fascino \"esotico\" \u00e8 diminuito man mano che il cambiamento delle leggi rendeva possibili, in molte nazioni, cerimonie civili ben pi\u00f9 significative.\nSostanzialmente, dopo la morte di Boswell il dibattito sull'adelphopoiesis non \u00e8 stato pi\u00f9 proseguito al di fuori delle cerchie di \"gay credenti\" sopra ricordate, e quindi anche la corrispondente polemistica di parte avversa \u00e8 andata progressivamente scemando. \nVa peraltro ricordato che il libro di Boswell rimane tuttora popolare come uno dei fondamenti delle \"benedizioni di amicizia\" fra persone dello stesso sesso celebrate da alcuni gruppi religiosi anglosassoni di estrazione protestante."}
{"id": "855754", "revid": "82746", "url": "https://it.wikipedia.org/wiki?curid=855754", "title": "Nino Chiovini", "text": "La vita.\nNato a Biganzolo, oggi frazione di Verbania, si diploma perito chimico nel \u201842. Trasferitosi a Cuggiono, nel milanese, entra in contatto con un gruppo di giovani vicini al sacerdote antifascista don Giuseppe Albeni.\nDopo l'8 settembre 1943 entra nella Resistenza, dando vita, sulle colline retrostanti Verbania, ad una formazione partigiana che assumer\u00e0 la denominazione di \"Giovane Italia\". Essa ha vita travagliata anche a causa dei frequenti cambi dei comandanti. Tra questi si alternano lo stesso Chiovini (nome di battaglia \"Peppo\"), l'operaio comunista lombardo Alfredo Labadini (\"Guido il Monco\") ed infine i tenenti degli alpini Gaetano Garzoli (\"Rolando\"), nativo di Arizzano, e Mario Flaim, originario di Rovereto. Entrambi i tenenti moriranno sul Monte Marona il 17 giugno 1944 durante il massiccio rastrellamento della Valgrande durato dall'11 giugno alla fine del mese.\nL'ambito operativo della \"Giovane Italia\" si colloca tra l'area di azione del \"Valdossola\" di Dionigi Superti a ovest (Valgrande, alture di Premosello) e quella della \"Cesare Battisti\" di Armando Calzavara (\"Arca\") a est (dall'alta Valle Intrasca sino al versante sud della Val Cannobina).\nNel marzo 1944 Chiovini d\u00e0 vita ad una squadra \u201cvolante\u201d, pur restando sempre agli ordini della precedente formazione. Dopo il grande rastrellamento di giugno, i sopravvissuti della \"Giovane Italia\" costituiscono, con i superstiti della \"Valdossola\" di Mario Muneghina, l\u2019 85\u00aa Brigata Garibaldi \u201cValgrande Martire\u201d. \"Peppo\", invece, confluisce nella \"Cesare Battisti\", guidando la \"Volante Cucciolo\", chiamata cos\u00ec in seguito alla scomparsa del giovane partigiano Ubaldo Cavallasca (nome di battaglia \u201cCucciolo\u201d). La volante opera attivamente nel Verbano, da Intra al confine svizzero, sino al 25 febbraio 1945, quando verr\u00e0 sopraffatta a Trarego in localit\u00e0 Prom\u00e9.\nDei nove partigiani che compongono la Volante solo due sopravvivono, Carlo Castiglioni e lo stesso Nino Chiovini, il quale in seguito guider\u00e0 la volante \"Martiri di Trarego\", che parteciper\u00e0 attivamente agli ultimi mesi della Resistenza contribuendo alla liberazione di Verbania e di Cannobio.\nNel dopoguerra lavora come tecnico alla Rhodiatoce di Pallanza; il suo impegno politico continua, aderendo nel 1946 al PCI e ricoprendo tra il 1951 e il 1960 gli incarichi di consigliere e assessore al Comune di Verbania. Partecipa alle lotte operaie della sua fabbrica e agli inizi degli anni '70 aderisce, con i partigiani Gino \"Edoardo\" Vermicelli e Giuseppe \"Marco\" Perozzi, al gruppo verbanese de Il manifesto. Muore nel 1991 a Verbania; le sue ceneri sono sepolte al cimitero di Biganzolo, suo paese di nascita, accanto a quelle della moglie Mar\u00ec Favagrossa, con la quale ha avuto le figlie Adriana e Lidia.\nGli scritti sulla Resistenza.\nI primi contributi di Chiovini compaiono nell'immediato dopoguerra sul settimanale \"Monte Marona\", dove pubblica a puntate tra il 1945 e il 1946 \"Fuori legge???. Dal diario partigiano alla ricerca storica\". Nell\u2019opera vengono narrati gli eventi a partire dall\u2019ottobre 1943 fino al febbraio 1945, con le ultime azioni della Volante Cucciolo che precedono l\u2019eccidio di Trarego, il racconto unisce e intreccia la dimensione narrativa e quella interiore, riflessiva.\nDopo vent'anni riprende la sua opera di ricercatore e scrittore della Resistenza in collaborazione con l'Istituto Storico della Resistenza Piero Fornara di Novara; lavoro che, dopo una prima pubblicazione del 1966 intitolata \"Verbano, giugno quarantaquattro\", d\u00e0 luogo a quello che \u00e8 ancora oggi il principale testo sulla Resistenza nel Verbano e sul rastrellamento della Valgrande: \"I giorni della semina\" (1974). Quest\u2019opera racconta della sua formazione a partire dall'obbligata frequentazione degli ambienti fascisti per poi maturare un pensiero critico nei confronti del regime che lo porta ad abbracciare la causa partigiana l\u20198 settembre 1943. Chiovini conclude riportando un elenco dei martiri caduti in battaglia nella zona del Verbano. A completare idealmente l\u2019opera confluiscono altri due testi\": Valgrande partigiana e dintorni\" (1980) dedicata alle testimonianze di quattro protagonisti (l'infermiera Maria Peron, il comandante Dionigi Superti, il partigiano ossolano Alfonso Comazzi e il partigiano \u201ccon la stampella\u201d Gianni Cella) e \"Classe IIIa B. Cleonice Tomassetti. Vita e morte\" (1981), ricostruzione della vita dell'unica donna fra i 43 fucilati a Fondotoce il 20 giugno del 1944.\nUscir\u00e0 postumo, per sua esplicita volont\u00e0, il bellissimo racconto \"La volpe\", scritto intorno al 1949, che racconta il tragico giorno del febbraio 1945 in cui Chiovini riesce miracolosamente a salvarsi mentre i suoi compagni cadono a Prom\u00e9. Il titolo di quest\u2019opera si deve al fatto che Nino \u00e8 stato probabilmente scambiato per una volpe dai fascisti durante la sua fuga e sar\u00e0 proprio una volpe ad attraversargli \"veloce e silente la strada\" al termine del suo itinerario di salvezza. Per la sua forte valenza letteraria il racconto \u00e8 stato pubblicato in edizione trilingue: italiano, inglese e tedesco. Un altro scritto, pubblicato postumo nel 2014 con il titolo \"Piccola storia partigiana della banda di Pian Cavallone\", \u00e8 lo studio critico - ed autocritico - sulla formazione partigiana della \"Giovane Italia\". La vita travagliata della formazione viene riletta alla luce dell\u2019esigenza di unit\u00e0 non solo politica, ma anche organizzativa, della Resistenza: a simbolo di questa esigenza Chiovini fa emergere con forza la figura del partigiano Mario Flaim, in nome del quale, otto mesi dopo la sua morte sul Pizzo Marona, verranno unificate in un'unica divisione, tutte le formazioni del Verbano.\nLa ricerca storico etnografica.\nL'inizio della collaborazione con l'editore Vangelista di Milano in occasione della nuova edizione ampliata de \"I giorni della semina\" (1979), proietta Chiovini fuori dell'ambito editoriale locale stimolandolo a nuovi terreni di ricerca. Si specializza nello studio storico-etnografico riguardante la \"\u201ccivilt\u00e0 rurale montana\"\"\n\"\u201ca riconoscimento del debito di tutti quei montanari, donne e uomini, che pagando un prezzo liberamente accettato, si schierarono, ognuna nella misura in cui le era possibile o le veniva richiesto, dalla parte di chi si stava battendo per la libert\u00e0 e per la pace\" (Mal di Valgrande)\"\ne, nel contempo, alla ricerca delle proprie radici familiari, nel cuore della Valle Intrasca. Escono cos\u00ec in successione: \"Cronache di terra lepontina\" (1987) che ricostruisce le origini della cultura contadina montana, a partire dal XIII secolo, seguendo un dissidio secolare fra le due comunit\u00e0 di Cossogno (Valle Intrasca) e Malesco (Val Vigezzo), \"A piedi nudi\" (1988) epopea della vita di sussistenza di uomini e soprattutto donne di montagna ricostruita tramite testimonianze orali, \"Mal di Valgrande\" (1991). Quest\u2019ultima \u00e8 una raccolta di dieci microstorie \u2013 cinque delle quali gi\u00e0 pubblicate su periodici locali \u2013 di differente taglio e argomento ma legate ad un unico filo conduttore: la Val Grande. Infine verr\u00e0 pubblicato postumo \"Le ceneri della fatica\" (1992), resoconto in forma cronachistica e storica di una societ\u00e0 contadina. L'opera viene divisa in 4 parti: la prima sezione racconta la storia di Intra, Pallanza e dei territori collinari e montani adiacenti al Lago Maggiore, la seconda parte mette a fuoco, a partire dal XII secolo, la realt\u00e0 del piccolo borgo di Ungiasca, paese nel quale affondano le radici familiari dell\u2019autore, la terza sezione tratta degli aspetti socio-culturali della comunit\u00e0 stessa, infine l\u2019ultima sezione riguarda la storia degli avi dell'autore.\nIl Parco letterario Nino Chiovini.\nSu iniziativa del Parco nazionale della Val Grande e della Casa della Resistenza in accordo con la societ\u00e0 del Paesaggio Culturale Italiano, il 24 ottobre 2020 \u00e8 stato istituito un Parco letterario intestato a suo nome. Ventiseiesimo in Italia e primo sul territorio piemontese, fa riferimento al territorio della Val Grande che, privo di insediamenti stanziali, rappresenta l\u2019area selvaggia pi\u00f9 vasta d\u2019Italia. In passato percorso da taglialegna e carbonai, cacciatori e pescatori, alpigiani delle valli adiacenti che monticavano il bestiame nei mesi estivi, insediamento di partigiani durante l\u2019ultima guerra, oggi itinerario per gli amanti della wilderness. Chiovini, con le sue opere storiche e antropologiche a forte valenza letteraria, rappresenta la figura che maggiormente ha saputo valorizzare la storia e la cultura di questo aspro territorio."}
{"id": "855756", "revid": "1543377", "url": "https://it.wikipedia.org/wiki?curid=855756", "title": "Selezione di calcio del Principato di Monaco", "text": "La selezione di calcio di Monaco (fr. \"\u00e9quipe de Monaco de football\") \u00e8 la rappresentativa calcistica nazionale del Principato di Monaco ed \u00e8 posta sotto l'egida della Monaco Football Association. \nLa selezione non \u00e8 riconosciuta a livello internazionale, in quanto la federazione monegasca non \u00e8 membro della FIFA n\u00e9 della UEFA, pur essendo Monaco uno stato sovrano a tutti gli effetti, perci\u00f2 \u00e8 affiliata alla CONIFA dal 2013; mentre \u00e8 stata affiliata all'NF-Board dal 2003 al 2010. \nIl Principato ha una prestigiosa squadra di calcio, il Monaco che gioca in Ligue 1 la prima divisione francese, formata per\u00f2 interamente da calciatori non monegaschi.\nAttualmente il Principato occupa il 33\u00ba posto nella Classifica Mondiale della CONIFA.\nStoria.\nLa federazione calcistica monegasca fu fondata il 27 aprile 2000, mentre la selezione nazionale fece il suo esordio il 14 luglio dell'anno seguente a Friburgo, in Germania, contro la neonata selezione tibetana: la partita termin\u00f2 2-1 per Monaco. Nel 2002 ottenne un importante pareggio (2-2) contro Gibilterra, oggi membro FIFA; l'attuale presidente della federazione monegasca, nonch\u00e9 capitano della squadra, \u00c9ric Fissore, ha dichiarato riguardo a tale partita: \u00abPensavano di venire da noi e di distruggerci. Fin\u00ec 2-2. \u00c8 stata la nostra partita di riferimento dei primi anni duemila\u00bb. Nel 2003, sotto la presidenza di Christophe Michelis, la federazione monegasca fu tra i fondatori dell'NF-Board, con l'intento di creare una confederazione internazionale capace di accogliere tutte le federazioni calcistiche rivendicantisi nazionali e non riconosciute dalla FIFA.\nIl 18 febbraio 2006 la selezione sconfisse 13-1 la Cecenia, in quella che \u00e8 la migliore vittoria della sua storia. Nel mese di novembre partecip\u00f2 alla prima edizione della Coppa del mondo Viva, organizzata dall'NF-Board e disputata in Occitania. Dopo aver vinto a tavolino per 3-0 la prima partita del girone contro il Camerun meridionale, sconfisse nella seconda partita i padroni di casa dell'Occitania per 3-2, mentre perse la terza partita del girone contro la Lapponia per 14-0. Grazie al secondo posto nel girone si qualific\u00f2 alla finale, dove fu nuovamente sconfitta dalla Lapponia con il risultato di 21-1, in quella che \u00e8 ad oggi la pi\u00f9 ampia sconfitta nella storia della selezione monegasca. \u00c9ric Fissore ha dichiarato riguardo alla finale: \u00abAvevamo dei giocatori infortunati, giocavamo ogni due giorni, i giocatori erano stanchi e poi la squadra avversaria era nettamente superiore\u00bb, essendo composta anche da alcuni giocatori professionisti.\nNel 2009 il Principe Alberto II imped\u00ec alla squadra di partecipare alla terza edizione della Coppa del mondo Viva, in quanto organizzata dalla selezione della Padania, i cui giocatori sono vicini alla Lega Nord, partito politico italiano inviso al Principe. Nel 2010 la federazione monegasca abbandon\u00f2 l'NF-Board. Il capitano di allora, Yohan Garino, dichiar\u00f2: \u00abPer ragioni politiche, non siamo autorizzati dal nostro governo a giocare contro certe squadre. Abbiamo avuto anche alcuni problemi con l'NF-Board, che ha utilizzato delle foto della nazionale di Monaco e il Principe Alberto per pubblicizzare i suoi numerosi eventi senza autorizzazione. Siamo rimasti molto delusi da quest'ultimo punto\u00bb.\nNel 2013 la federazione monegasca fu uno dei cofondatori della ConIfa, di cui fa tuttora parte. Il 22 giugno 2013 a Cap-d'Ail e il 10 maggio 2014 a Roma, la selezione sconfisse due volte per 2-0 la Citt\u00e0 del Vaticano.\nGiocatori.\n\u00c8 convocabile nella selezione monegasca chi sia monegasco, coniuge di monegasco, figlio o padre di monegasco. \u00ab\u00c8 un bacino un po' limitato, anche se c'\u00e8 comunque della qualit\u00e0\u00bb, ha spiegato il c.t. Thierry Petit. I giocatori convocabili sono circa 45, perlopi\u00f9 funzionari e dipendenti della Soci\u00e9t\u00e9 des bains de mer di Monaco, il pi\u00f9 grosso datore di lavoro del Principato. In passato arrivavano a 60, \u00abma molti [giocatori] smettono per la loro vita di famiglia\u00bb. Inoltre molti giocatori \u00ablavorano al casin\u00f2, per cui le ore di lavoro notturne impediscono loro di alzarsi per gli allenamenti o per le partite. [...] Ma possiamo contare su 25 giocatori di livello abbastanza omogeneo\u00bb, ha spiegato Petit.\nStrutture.\nLa selezione di Monaco si allena e gioca la quasi totalit\u00e0 delle partite casalinghe allo Stade Municipal della vicina Cap-d'Ail, in Francia. Gli allenamenti e, occasionalmente, le partite possono aver luogo anche allo Stade des Moneghetti di Beausoleil, in Francia, in prossimit\u00e0 del confine con il Principato di Monaco e con il quartiere Moneghetti.\nConfronti internazionali.\n\"Aggiornato al 10 maggio 2014.\""}
{"id": "855757", "revid": "647919", "url": "https://it.wikipedia.org/wiki?curid=855757", "title": "Matt Murdock", "text": ""}
{"id": "855767", "revid": "1543377", "url": "https://it.wikipedia.org/wiki?curid=855767", "title": "Teoria di Iwasawa", "text": "In teoria dei numeri, la teoria di Iwasawa \u00e8 una teoria che segue il modulo di Galois, appartenente ai gruppi delle classi ideali, proposta per la prima volta da Kenkichi Iwasawa negli anni cinquanta del XX secolo come parte della teoria dei campi ciclotomici. Nei primi anni settanta, Barry Mazur prese in considerazione alcune generalizzazioni della teoria di Iwasawa per arrivare alle teorie Abeliane. Pi\u00f9 di recente, (primi anni novanta), Ralph Greenberg ha proposto una teoria di Iwasawa per i motivi in geometria algebrica.\nFormulazione.\nIl concetto base della teoria di Iwasawa \u00e8 che esistono torri di campi relativi alla teoria algebrica dei numeri, e che il gruppo di Galois \u00e8 isomorfo al gruppo additivo degli interi p-adici. Questo gruppo, generalmente indicato con \u0393 nella teoria e con notazione moltiplicativa, \u00e8 un gruppo profinito, come tutti i gruppi di Galois. Il gruppo formula_1 \u00e8 il limite inverso dei gruppi additivi formula_2, dove formula_3 \u00e8 il numero primo fissato e formula_4. Possiamo esprimere questo dualismo di Pontryagin in un altro modo: formula_1 \u00e8 duale al gruppo discreto di tutte le radici formula_6-esime dell'unit\u00e0 nei numeri complessi.\nEsempio.\nSia formula_7 una radice primitiva formula_3-esima dell'unit\u00e0 e consideriamo la seguente torre di campi di numeri:\ndove formula_10 \u00e8 il campo generato da una radice primitiva formula_11-esima dell'unit\u00e0. \nSe chiamiamo formula_12 l'unione di tutti questi campi, il gruppo di Galois costituito da formula_12 su formula_14 \u00e8 isomorfo a formula_1, perch\u00e9 il gruppo di Galois di formula_16 su formula_14 \u00e8 formula_18. \nPer ottenere un modulo di Galois interessante, Iwasawa prese in considerazione il gruppo delle classe di ideali di formula_16, e chiam\u00f2 formula_20 la sua parte di formula_3-torsione. Esistono cos\u00ec mappe di norma compatibili formula_22 quando formula_23, e pertanto esiste anche un sistema inverso. Se chiamiamo formula_24 il limite inverso, si ha un'azione di formula_1 su formula_24 indotta dall'azione di formula_18 su formula_20.\nLa motivazione era indubbiamente che la formula_3-torsione del gruppo delle classi di ideali di formula_14 gi\u00e0 era stato identificato da Ernst Kummer come il principale ostacolo della dimostrazione diretta dell'ultimo teorema di Fermat. L'originalit\u00e0 della teoria di Iwasawa \u00e8 \"scappare verso l'infinito\" in una nuova direzione. In effetti formula_24 \u00e8 un modulo sull'anello gruppale formula_32. Questo \u00e8 un anello locale, completo rispetto alla topologia indotta dal suo ideale massimale formula_33 (dove formula_34 \u00e8 un generatore topologico di formula_1), regolare e di dimensione di Krull formula_36), e questo permette di classificare in modo molto preciso i moduli (finitamente generati) su di esso.\nStoria.\nNegli anni '50, K. Iwasawa ha costruito la teoria algebrica. Una connessione fondamentale fu indicata fra la teoria algebrica e le funzioni L formula_3-adiche, che furono definite negli anni sessanta da Kubota e Leopoldt. Quest'ultimo cominci\u00f2 dai numeri di Bernoulli, e fece uso dell'interpolazione per definire gli analoghi formula_3-adici delle serie L di Dirichlet.\nLa \"congettura principale\" in teoria di Iwasawa fu formulata come l'affermazione che i due metodi usati per definire le serie L formula_3-adiche (con la teoria algebrica di Iwasawa e con l'interpolazione di Kubota e Leopoldt) dovessero in ultima analisi coincidere. Questo fu provato da Barry Mazur e Andrew Wiles per formula_40, e successivamente per tutti i campi di numeri totalmente reali da Andrew Wiles. Queste prove traevano spunto dalla dimostrazione di Ken Ribet dell'inverso del teorema di Herbrand (ribattezzato poi teorema di Herbrand-Ribet).\nPi\u00f9 di recente, anche sull'onda del metodo di Ribet, Chris Skinner ed Eric Urban hanno annunciato una dimostrazione relativa alla \"congettura principale\" per formula_41. Una prova pi\u00f9 elementare del teorema di Mazur-Wiles pu\u00f2 essere ottenuta grazie ai sistemi di Eulero introdotti da Victor Kolyvagin."}
{"id": "855771", "revid": "1745361", "url": "https://it.wikipedia.org/wiki?curid=855771", "title": "Test di paternit\u00e0", "text": "Il test di paternit\u00e0 \u00e8 un esame genetico che viene effettuato per accertare la paternit\u00e0, cio\u00e8 se un uomo \u00e8 il padre biologico di un altro individuo o meno. Questo test pu\u00f2 essere importante in vista dei diritti e dei doveri del padre. Analogamente, si pu\u00f2 effettuare un test di maternit\u00e0, pratica meno comune utilizzata in caso di una gravidanza riguardante un trasferimento dell'embrione o una donazione d'ovulo.\nModalit\u00e0 di esecuzione.\nSi pu\u00f2 realizzare tramite l'analisi del DNA dei tre individui in causa, sebbene vi fossero ulteriori metodi usati in passato come quello del gruppo sanguigno AB0, l'analisi di varie altre proteine ed enzimi o l'uso di antigeni HLA. Le tecniche attuali per il test di paternit\u00e0 usano la reazione a catena della polimerasi (PCR) e il polimorfismo da lunghezza dei frammenti di restrizione (RFLP). Queste tecniche, che si servono del DNA, hanno superato tutte le altre forme di test precedenti.\nIl DNA di un individuo \u00e8 all'incirca esattamente lo stesso in ogni cellula somatica. La riproduzione sessuata porta il DNA di entrambi i genitori ad unirsi casualmente per creare una combinazione unica di materiale genetico in una nuova cellula, ne consegue che il materiale genetico di un individuo risulta dal materiale genetico dei suoi genitori. Questo materiale genetico si chiama genoma nucleare dell'individuo poich\u00e9 si trova nel nucleo.\nConfrontando le sequenze di DNA di un individuo con quelle di un altro individuo si pu\u00f2 verificare se uno di loro deriva dall'altro oppure no. Si osservano le sequenze specifiche per vedere se sono state copiate precisamente dal genoma di un individuo a quello dell'altro. Se \u00e8 cos\u00ec, allora questo fatto prova che il materiale genetico di un individuo potrebbe essere derivato da quello dell'altro (per esteso, che uno \u00e8 il genitore dell'altro).\nOltre al DNA nucleare nel nucleo, anche i mitocondri nelle cellule hanno il loro proprio materiale genetico chiamato genoma mitocondriale. Il DNA mitocondriale proviene unicamente dalla madre, senza alcun mescolamento.\nProvare una parentela basandosi sul confronto del genoma mitocondriale \u00e8 molto pi\u00f9 facile di quello basato sul genoma nucleare. Comunque, il test del genoma mitocondriale pu\u00f2 provare solo se due individui sono imparentati per un antenato in comune in una discendenza comune di linee materne ed \u00e8 perci\u00f2 di validit\u00e0 limitata (per esempio, non si pu\u00f2 usare nel test di paternit\u00e0).\nNel test di paternit\u00e0 per un figlio maschio, pu\u00f2 inoltre essere comparato direttamente il cromosoma Y dei due individui, infatti questo cromosoma \u00e8 ereditato dal figlio maschio interamente dal padre. Questa stessa tecnica pu\u00f2 essere utilizzata per verificare la paternit\u00e0 nel caso in cui non sia possibile ottenere un campione di DNA del presunto padre; in questo caso \u00e8 per\u00f2 necessario disporre di un campione di DNA di parenti maschi del presunto padre (altri figli, fratelli, padre, nonno paterno) per poter stabilire la parentela.\nIl padre presunto in Italia pu\u00f2 rifiutare di sottoporsi al test del DNA, che non \u00e8 obbligatorio.\nNuova tecnologia non invasiva per il test prenatale.\nI test scientifici possono determinare la paternit\u00e0 dopo la decima settimana di gravidanza utilizzando in molti casi metodi di test non invasivo. Si effettua un semplice prelievo di un campione di sangue dal braccio della donna incinta. Il sangue di una donna incinta trasporta il materiale genetico del feto, che pu\u00f2 essere confrontato con il DNA del supposto padre.\nImplicazioni legali.\nNel Regno Unito non vi erano limitazioni ai test di paternit\u00e0 fino alla promulgazione dello Human Tissue Act del settembre 2006. La Sezione 45 dichiara reato il possesso senza appropriato consenso di materiale corporeo umano con l'intenzione di analizzarne il DNA. \nI test a volte vengono ordinati dal tribunale quando la prova della paternit\u00e0 \u00e8 necessaria. Nel Regno Unito, il Dipartimento per le Relazioni Costituzionali accerta su quali corpi si possa effettuare questo test. Il Dipartimento di Salute sta anche procedendo all'aggiornamento del proprio codice volontario per la pratica del test di paternit\u00e0 genetica.\nIn Italia, il giudice pu\u00f2 ordinare l'esecuzione coatta del test del DNA in base alle legge n. 85/2009 per il procedimento penale, ma non ancora al fine di accertamento della paternit\u00e0. L'esame coatto del DNA \u00e8 stato dichiarato legittimo dalla Corte Costituzionale con sentenze n. 54/1986 e n. 238/1996. Tuttavia, il giudice pu\u00f2 valutare unitamente ad altre prove la condotta della parte che rifiuta il test, come prova della paternit\u00e0 presunta."}
{"id": "855778", "revid": "78273", "url": "https://it.wikipedia.org/wiki?curid=855778", "title": "VIVA World Cup", "text": ""}
{"id": "855779", "revid": "287204", "url": "https://it.wikipedia.org/wiki?curid=855779", "title": "Riblja corba", "text": ""}
{"id": "855780", "revid": "138457", "url": "https://it.wikipedia.org/wiki?curid=855780", "title": "Bora dordevic", "text": ""}
{"id": "855782", "revid": "767487", "url": "https://it.wikipedia.org/wiki?curid=855782", "title": "Unione Sportiva Lecce 1982-1983", "text": "In questa pagina sono raccolte le informazioni riguardanti le competizioni ufficiali disputati dall'Unione Sportiva Lecce nella stagione 1982-1983.\nStagione.\nNella stagione 1982-1983 il Lecce affidato alle cure dell'allenatore Mario Corso ha raggiunto con affanno la salvezza, dopo aver disputato un girone di andata discreto con 20 punti messi nel carniere, alle spalle delle grandi, ed un girone di ritorno da cenerentola ultimo con la miseria di 14 punti raccolti, in tutto ha raccolto 34 punti, arrivando un paio di punti sopra la zona retrocessione. Sono salite in Serie A il Milan, la Lazio ed il Catania, sono retrocessi in Serie C1 la Reggiana, il Bologna, il Foggia ed il Bari. Con 7 reti il miglior realizzatore salentino \u00e8 stato Maurizio Orlandi.\nNella Coppa Italia il Lecce disputa il quinto girone di qualificazione, con sei punti si piazza al terzo posto alle spalle della Roma e del Verona che accedono agli ottavi di finale.\nMaglie e sponsor.\nPer l'anno 1982-1983 il fornitore tecnico \u00e8 Adidas, mentre lo sponsor della maglia Lemonsoda."}
{"id": "855786", "revid": "15756", "url": "https://it.wikipedia.org/wiki?curid=855786", "title": "Erythrura gouldiae", "text": "Il diamante di Gould (\"Erythrura gouldiae\") \u00e8 un piccolo uccello passeriforme della famiglia degli Estrildidae.\nTassonomia.\nVenne scoperto e descritto dal naturalista John Gould nel corso dei suoi viaggi in Australia fra il 1838 e il 1840: costui dedic\u00f2 il nome scientifico della nuova specie non a s\u00e9 stesso (come si potrebbe pensare), bens\u00ec alla moglie Elizabeth, da poco scomparsa. Questo si pu\u00f2 evincere dalla desinenza \"-ae\" tipica della prima declinazione latina, riferita generalmente a soggetti di sesso o genere femminile.\nIl diamante di Gould \u00e8 stato frequentemente riclassificato: inizialmente ascritto al genere \"Poephila\" assieme a numerose altre specie, \u00e8 stato in seguito spostato prima in un proprio genere, \"Chloebia\", ed infine accorpato ai diamanti asiatici e melanesiani del genere \"Erythrura\", classificazione che viene attualmente ritenuta corretta dalla maggior parte degli studiosi.\nDistribuzione ed \"habitat\".\nLa specie \u00e8 diffusa in Australia settentrionale, dalla penisola di Capo York ad ovest fino alla regione di Kimberley.\nIl loro \"habitat\" \u00e8 rappresentato dalle aree calde e soleggiate con elevata umidit\u00e0, con presenza di praterie ed arbusteti e di fonti di acqua dolce permanenti.\nDescrizione.\nDimensioni.\nMisura 13\u201315\u00a0cm, compresa la coda: a parit\u00e0 d'et\u00e0, le femmine sono pi\u00f9 piccole e snelle rispetto ai maschi.\nAspetto.\nL'aspetto \u00e8 massiccio, con becco conico e tozzo.\nLa colorazione \u00e8 molto caratteristica ed appariscente: nella forma ancestrale il dorso, le ali e la nuca sono di colore verde brillante, il petto \u00e8 di colore viola, il ventre \u00e8 giallo, il sottocoda \u00e8 bianco, la faccia presenta una colore rosso con un orlo nero che forma una bavetta sotto il becco ed un ulteriore bordo di colore azzurro che sfuma nel verde del dorso. Anche il codione \u00e8 azzurro, mentre la coda \u00e8 nera, il becco \u00e8 di color perla nei maschi e grigio nelle femmine, spesso con punta nera o gialla (in quest'ultimo caso l'esemplare \u00e8 un portatore dell'allele recessivo che presiede alla mutazione \"faccia gialla\"), le zampe sono di color carnicino e gli occhi bruno scuro, con anello perioculare nudo e anch'esso del colore delle zampe.\nLe femmine sono riconoscibili dai maschi in quanto presentano colorazione del petto e del ventre meno brillanti, mascherina facciale meno estesa, collare azzurro meno evidente ed assenza delle due timoniere filiformi allungate, tipiche del maschio.\nIn natura esistono inoltre numerose varianti di colore, in passato considerate sottospecie a s\u00e9 stanti e da tempo fissate in cattivit\u00e0 tramite allevamento selettivo:\nLe varie mutazioni non interferiscono l'una con l'altra e sono perci\u00f2 sovrapponibili, quindi si possono selezionare esemplari \"blu\"-\"petto bianco\", \"pastello\"-\"blu\" e via discorrendo.\nRecentemente, a Cuba \u00e8 stata inoltre ottenuta una mutazione del diamante di Gould caratterizzata da esemplari con testa azzurra.\nBiologia.\nIl Diamante di Gould \u00e8 un uccello di indole socievole e tende a vivere in gruppi numerosi, a volte anche in comunit\u00e0 con altre specie, come il diamante mascherato ed il diamante codalunga. Gli stormi si muovono tra le foreste e gli arbusteti aperti, passando la maggior parte del tempo al suolo alla ricerca di nutrimento. I gruppi sono fondamentalmente stanziali, muovendosi in aree circoscritte (circa 40 chilometri quadrati) e lasciandole solo se l'acqua od il nutrimento cominciano a scarseggiare.\nAlimentazione.\nIl diamante di Gould \u00e8 un uccello prevalentemente granivoro, che si nutre di tutti i piccoli semi che il forte becco \u00e8 in grado di spezzare. Sebbene non vi siano particolari preferenze da parte di questi animali nei confronti di un seme piuttosto che di un altro, durante la stagione delle piogge la percentuale di semi di \"spinifex\" (\"Triodia\" spp.) nella dieta aumenta considerevolmente fino a divenire preponderante, mentre durante il periodo riproduttivo \u00e8 il sorgo a costituire la maggior parte della dieta.\nRiproduzione.\nIl periodo riproduttivo coincide generalmente con l'inizio della stagione delle piogge, dimodoch\u00e9 i piccoli possano disporre di una gran quantit\u00e0 di cibo.\nIl maschio corteggia la femmina rimanendo impettito, arruffando le penne del petto e tenendo le penne della nuca ben erette, ed \"annuendo\" continuamente in direzione della femmina, in modo tale da mostrarle la sgargiante colorazione: dal canto suo, la femmina segnala la propria disponibilit\u00e0 all'accoppiamento rimanendo accovacciata e spostando lateralmente la coda.\nIl nido viene collocato generalmente in una cavit\u00e0 naturale di un tronco d'albero, che viene foderata internamente con ramoscelli, fili d'erba secca, piume e pelame: al suo interno la femmina depone dalle 4 alle 8 uova, che vengono covate da ambedue i genitori (sebbene durante la notte sia solo la femmina a covare, col maschio che rimane di guardia nei pressi del nido) per circa 15 giorni. Pare che le femmine di diamante di Gould siano in grado di controllare il sesso dei nascituri in base al colore della faccia del maschio col quale si sono accoppiate, per prevenire eventuali insuccessi riproduttivi dovuti ad incompatibilit\u00e0 genetiche: per lo stesso motivo, esse possono produrre numeri maggiori di uova in determinate covate.\nAlla schiusa i \"pulli\" misurano circa 1,5\u00a0cm di lunghezza, sono ciechi ed implumi e presentano ai lati della bocca delle caratteristiche escrescenze fluorescenti azzurre che servono a richiamare i genitori per l'imbeccata nella semioscurit\u00e0 del nido: sono entrambi i genitori a nutrire ed accudire i nidiacei, che sono pronti per l'involo a 19-23 giorni dalla schiusa, ma che tuttavia tendono a rimanere nei pressi del nido fino ai 40 giorni d'et\u00e0. La livrea adulta, invece, non viene raggiunta prima dei 3-4 mesi di vita.\nIn cattivit\u00e0, il diamante di Gould viene spesso riprodotto tramite l'ausilio di balie (soprattutto il passero del Giappone, poco selettivo nei confronti dei nidiacei, viene utilizzato allo scopo), che si prendono cura delle uova e dei nidiacei: negli ultimi anni, grazie alla crescente diffusione della specie, sono stati per\u00f2 selezionati ceppi di diamante di Gould i cui \"partner\" allevano in purezza, ossia senza bisogno di balie.\nConservazione.\nDa sempre apprezzato come uccello da gabbia, per molti anni il diamante di Gould \u00e8 stato catturato in gran numero per poi essere allevato in cattivit\u00e0 in Australia (dove la legge proibisce severamente il commercio di animali nativi selvatici fin dagli anni sessanta) e rivenduto all'estero: tale prelievo indiscriminato ha fatto s\u00ec che nei primi anni ottanta si contassero allo stato selvatico solo poche decine di esemplari. Nel 1982 venne vietata la cattura e l'esportazione di questo animale, mentre dieci anni dopo la specie venne aggiunta all'appendice C2ai dello IUCN col rango di \"minacciata in natura\", in quanto se ne contavano meno di 2500 esemplari in natura, concentrati in piccole popolazioni di numero inferiore alle 250 unit\u00e0 ciascuna (a fronte delle centinaia di migliaia di diamanti di Gould domestici, dei quali la maggior parte proprio in Australia): da allora la popolazione selvatica ha mostrato segni di ripresa.\nLa popolazione selvatica pi\u00f9 cospicua di questi uccelli si trova concentrata in un'area di circa 28\u00a0km2 nella porzione orientale della regione di Kimberley, nei pressi della citt\u00e0 di Wyndham.\nIl diamante di Gould nella cultura di massa.\nSebbene venga riprodotto ed allevato sempre pi\u00f9 frequentemente, il diamante di Gould viene tradizionalmente considerato un uccello molto pregiato e generalmente non adatto ai neofiti dell'avicoltura.\nQuesto uccello \u00e8 stato scelto per essere utilizzato nel logo della casa produttrice di apparecchi video ViewSonic, nel quale campeggiano tre diamanti di Gould.\nNel film del 1992 \"Batman Returns\", il Pinguino possiede uno di questi uccelli, che durante il colloquio con Catwoman rischia di venire mangiato da quest'ultima."}
{"id": "855787", "revid": "1315817", "url": "https://it.wikipedia.org/wiki?curid=855787", "title": "Jean Domat", "text": "Assieme a Dadin de Hauteserre, Antoine Favre e ai fratelli Godefroy, Domat fu uno dei pochi studiosi francesi tardi di legge romana di importanza internazionale.\nBiografia.\nNato il 30 novembre 1625 a Clermont-Ferrand, nella provincia francese di Alvernia, crebbe nell'ambiente della nobilt\u00e0 di toga. Iniziati gli studi a Parigi, presso il Lyc\u00e9e Louis-le-Grand, un importante collegio gesuitico, si addottor\u00f2 in giurisprudenza a Bourges, nel 1646, con Edmond M\u00e9rille.\nRitornato a Clermont-Ferrand, esercit\u00f2 la professione forense, ma presto si avvicin\u00f2 all'ambiente dei portorealisti, seguendo la via gi\u00e0 intrapresa dall'amico e concittadino Blaise Pascal (la conversione di questo al rigorismo portorealista avvenne nella notte del 23 novembre 1654), e sposandone altres\u00ec la polemica antigesuitica. Il rigore spirituale di Port-Royal aliment\u00f2 l'impegno riformista in campo giudiziario (Domat si oppose all'orientamento della scuola culta) e la sua vena di conferenziere (intervenne in numerose occasioni pubbliche, fra cui quella intorno alla questione del Formulario e quella sulla infallibilit\u00e0 pontificia). \nChiamato alla Corte di Luigi XIV, a Versailles, ottenne dal sovrano la corresponsione di una pensione pari a duemila \"livres\", che gli consent\u00ec, a partire dal 1681, di dedicarsi esclusivamente agli studi giuridici. Domat spir\u00f2 il 16 marzo 1696.\n\u00c8 conosciuto principalmente per le sue opere legali, in tre volumi, edite con il titolo di \"Lois civiles dans leur ordre naturel\" (1689).\nDomat ha introdotto un tema poi ripreso da Montesquieu, quello dell'\"Esprit des loix\", cio\u00e8 della legge in rapporto con le altre e della coerenza del sistema giuridico.\nPer Domat esistono loix immuables, naturali (cos\u00ec giuste da non poter essere modificate da alcuna autorit\u00e0) e loix arbitraires (che l'autorit\u00e0 pu\u00f2 stabilire, decidere e modificare a seconda delle necessit\u00e0); queste leggi si trovano rispettivamente nel diritto privato e nel diritto pubblico. Tra le leggi naturali ve ne sono alcune fondamentali, da cui derivano le altre: si tratta dell'amore di Dio e dell'amore del prossimo.\nIl suo \u00e8 uno dei pi\u00f9 importanti lavori di diritto che la Francia abbia mai prodotto. Domat si sforz\u00f2 di trovare tutte le leggi relative ai principi etico-religiosi, e il suo motto fu \"L'homme est fait par Dieu et pour Dieu\".\nOltre a \"Le Loix Civiles\", Domat scrisse in latino una selezione di molte leggi delle collezioni di Giustiniano I con il titolo di \"Legum delectus\" (Parigi, 1700; Amsterdam, 1703); in seguito questo lavoro venne aggiunto a \"Le Loix Civiles\". I suoi lavori sono stati tradotti in inglese. Domat mor\u00ec a Parigi il 16 marzo 1696.\nNel \"Journal des savants\" del 1843 sono contenute molte opere su Domat scritte da Victor Cousin; questi lavori forniscono molte informazioni che, altrimenti, non sarebbero recuperabili in altri posti."}
{"id": "855789", "revid": "916580", "url": "https://it.wikipedia.org/wiki?curid=855789", "title": "Estrusore", "text": "L'estrusore \u00e8 una macchina, usata soprattutto nell'industria delle materie plastiche, che permette di ottenere degli \"estrusi\", ossia delle forme di sezione costante prestabilita dalla forma della trafila e di lunghezza determinata dall'intervallo di taglio.\nSchema di funzionamento.\nUn tipico estrusore utilizzato in ambito industriale (ad esempio per la lavorazione di metalli e materie plastiche) \u00e8 costituito essenzialmente da un cilindro (costituito da un tubo di acciaio nitrurato) all'interno del quale ruotano una o due viti senza fine (si parla quindi rispettivamente di \"estrusore monovite\" e \"estrusore bivite\"); in corrispondenza dell'alimentazione al cilindro \u00e8 predisposta una tramoggia di carico (talvolta preceduta da un dosatore), mentre in corrispondenza dell'uscita del cilindro \u00e8 posta una \"filiera\" o \"matrice\". Il prodotto estruso pu\u00f2 inoltre essere inviato in stampi chiusi (\"stampaggio ad iniezione\") oppure soffiato in modo da ottenere film (\"filmatura per soffiaggio\").\nZone dell'estrusore.\nAll'interno dell'estrusore il materiale attraversa successivi cicli termici e meccanici, per cui si distinguono tre zone:\nInoltre, a seconda dello stato di aggregazione del materiale, nell'estrusore si possono individuare le seguenti zone:\nGeometria di vite e cilindro.\nLa vite \u00e8 costituita da un \"nocciolo\" centrale (di sezione variabile) attorno al quale \u00e8 avvolto un \"filetto\" spiraliforme, con un angolo di inclinazione di circa 30\u00b0. La sua funzione \u00e8 quella di trasportare il materiale.\nSe l'attrito tra il materiale e la superficie della vite fosse maggiore dell'attrito tra il materiale e la superficie del cilindro, si rischierebbe di fare ruotare il materiale attorno alla vite senza farlo avanzare; per tale motivo, viene diminuito l'attrito tra il materiale e la superficie della vite sottoponendo quest'ultima a lappatura, mentre la superficie del cilindro viene sottoposta a lavorazioni che ne aumentano la rugosit\u00e0.\nTipologie costruttive.\nEstrusore monovite.\nGli estrusori monovite sono composti da una singola vite senza fine che ruota all'interno del cilindro.\nPer mezzo dell'estrusore monovite si possono creare prodotti di piccole dimensioni e di grandezza costante oppure tubi di grandi dimensioni per le condutture dell'acqua e/o gas. La materia prima utilizzata si presenta sotto forma di granuli.\nEstrusori bivite.\nI modelli pi\u00f9 complessi sono \"bivite\", sono cio\u00e8 costituiti da due viti compenetranti nel cilindro; hanno una forma simile in sezione a un doppio cerchio parzialmente sovrapposto; le viti possono ruotare in senso concorde (\"estrusore bivite corotante\") o discorde (\"estrusore bivite controrotante\").\nLa materia prima utilizzata negli estrusori bivite si presenta sotto forma di granuli o di polvere.\nGli estrusori bivite sono molto utilizzati nell'ambito del riciclaggio delle materie plastiche; vengono impegnati in svariati settori medicali, sono adatti per la produzione di profili per serramenti, tubi di piccole e grandi dimensioni, profili di qualsiasi forma e dimensione, pannelli per coperture.\nCoestrusione.\nLa coestrusione viene utilizzata per estrudere contemporaneamente materiali diversi tra loro e stratificarli prima della matrice/testa di estrusione o direttamente nella matrice/testa di estrusione.\nTandem.\nUn insieme di pi\u00f9 estrusori adibiti a funzioni diverse viene detto \"tandem\". Generalmente si tratta di due o tre estrusori che, nell'industria dei polimeri, garantiscono rispettivamente fusione, raffreddamento con omogeneizzazione e stabilizzazione della pressione del materiale di partenza, per garantire la costanza della portata in uscita di ci\u00f2 che si sta trattando.\nI sistemi \"tandem\" prevedono la presenza di punti di iniezione tra due macchine, in modo da permettere l'ingresso di liquidi coloranti o lubrificanti tra un estrusore e l'altro.\nEstrusore per argilla.\nL'estrusore che viene utilizzato nella lavorazione delle argille \u00e8 uno strumento manuale, con una leva collegata ad un pistone, nel quale l'argilla viene spinta attraverso una trafila circolare. Di fatto, \u00e8 un dosatore di materiale, utile nelle botteghe d'arte ceramica."}
{"id": "855790", "revid": "287204", "url": "https://it.wikipedia.org/wiki?curid=855790", "title": "Ghena Dimitrova", "text": "Biografia.\nAnni '40 - '60.\nGena Dimitrova nasce a Begle\u017e, piccolo centro rurale a 140 chilometri da Sofia situato nel sud-ovest della provincia di Pleven, dimostrando gi\u00e0 da bambina un certo interesse per il canto.\nDopo aver cantato nel coro della chiesa del suo paese, dove si mette presto in luce grazie alla robustezza della voce, prende lezioni di canto private con Ivan Genkov, maestro del coro, in previsione di un'audizione per il Conservatorio di Sofia.\nDopo il diploma, il padre vuole indirizzarla agli studi di medicina, ma incoraggiata dalla sua passione per il canto e dagli amici, nel 1959 la Dimitrova si presenta alle audizioni per il Conservatorio con una canzone popolare, \"Hej Balcan ti roden na\u0161\", venendo subito ammessa Comincia a studiare da mezzosoprano con il baritono Hristo Br\u0103mbarov, passando dal secondo anno al registro di soprano. Per mantenersi agli studi si impiega come lavapiatti presso la mensa del Conservatorio, venendo derisa per questo dai compagni pi\u00f9 abbienti.\nNel 1964, dopo essersi diplomata, per mantenersi comincia a insegnare canto, frequentando nel frattempo dei corsi di perfezionamento presso il Conservatorio.\nNel 1967 viene ingaggiata dall'Opera di Sofia come \"soprano di convenienza\", cantando in parti di comprimaria (Ines nel \"Trovatore\", la Prima Dama nel \"Flauto magico\", Merc\u00e9d\u00e8s nella \"Carmen\").\nDebutta ufficialmente il 27 dicembre 1967 nel ruolo di Abigaille nel \"Nabucco\", accettando di sostituire con una settimana di preavviso due soprani che avevano rifiutato perch\u00e9 sfiniti da precedenti impegni.\nGrazie al successo ottenuto, dal 1968 al 1970 la Dimitrova diventa un membro fisso dell'Opera di Sofia, esibendosi regolarmente in un repertorio basato su tre ruoli: Abigaille, Leonora nel \"Trovatore\" ed Emma nella \"Kovancina\". Esiste di quel periodo una registrazione di \"Nabucco\" live del 28 maggio 1968, in cui l'intero cast, ad eccezione di Nicolaj Ghiaurov, canta in bulgaro.\nAnni '70 - '80.\nIl 24 maggio 1970, grazie alla sua interpretazione di Abigaille, vinse il \"IV Concorso Internazionale per Giovani Cantanti Lirici\" indetto dall'Opera di Sofia, ottenendo una borsa di studio che le consent\u00ec di trasferirsi a Milano, dove studi\u00f2 alla scuola di perfezionamento del Teatro alla Scala, prendendo lezioni dai maestri Renato Pastorino, Enza Ferrari e Renata Corosio e dal celebre soprano Gina Cigna.\nNel biennio 1971-1972 cant\u00f2 in tourn\u00e9e nei maggiori teatri francesi Leonora nella \"Forza del destino\".\nSempre nel 1972, insieme al tenore Giuliano Bernardi, vinse il \"IV Concorso Internazionale per Cantanti \"Toti Dal Monte\"\" di Treviso interpretando Amelia nel \"Ballo in maschera\": la visibilit\u00e0 ottenuta le schiuse le porte del Teatro Regio di Parma, dove cant\u00f2 l'opera accanto a Jos\u00e9 Carreras e Piero Cappuccilli.\nTra il 1974 e il 1979 prese avvio la carriera internazionale della Dimitrova che si esib\u00ec nei maggiori teatri dell'America meridionale, Spagna, Italia, Russia, Germania, Austria (Wiener Staatsoper, \"Tosca\", 1978), Cecoslovacchia e Ungheria.\nNel 1975 affront\u00f2 per la prima volta a Treviso l'impervio ruolo di \"Turandot\", il suo cavallo di battaglia per eccellenza, che la cantante sosterr\u00e0 senza problemi per oltre vent'anni, fino alle recite di addio a Tokyo del 2000.\nNel 1980 ottenne la consacrazione definitiva cantando con strepitoso successo \"Aida\" e \"La Gioconda\" all'Arena di Verona (quest'ultima con Luciano Pavarotti): l'Arena diventer\u00e0, fino al 2000, uno dei teatri dei suoi maggiori trionfi in una grande variet\u00e0 di ruoli: \"Nabucco\" (1981, 1991, 1998, 2000), \"Macbeth\" (1982), \"Turandot\" (1983, 1988, 1991, 1995), \"Cavalleria rusticana\" (1993), \"Loreley\" (1993), \"Aida\" (Amneris) (1993, 1997), \"La forza del destino\" (2000).\nDal 1980 al 1983 cant\u00f2 in tutta Europa, con particolare frequenza in Germania, Francia, Italia (Parma, Roma, Firenze e Napoli) e Bulgaria. Nel 1983 debutt\u00f2 inoltre in Inghilterra con la \"Gioconda\" (Barbican Centre) e inaugur\u00f2 con straordinario successo la stagione lirica della Scala con \"Turandot\". Il teatro milanese sar\u00e0, come l'Arena di Verona, uno dei teatri dei suoi grandi successi: \"I Lombardi alla prima crociata\" (1984), \"Macbeth\" (1985), \"Aida\" (alternandosi come Aida e Amneris) (1985-86), \"Messa di requiem\" (1986), \"Nabucco\" (1986-87, 1988), \"Turandot\" in tourn\u00e9e (1988, 1989), \"Cavalleria rusticana\" (1988), \"Tosca\" (1989).\nNel biennio 1984-1985 cant\u00f2 al Festival di Salisburgo e alla Staatsoper di Vienna nel \"Macbeth\". Sempre nel 1984 debutt\u00f2 con il \"Macbeth\" all'Op\u00e9ra di Parigi e alla Royal Opera House di Londra con \"Turandot\", sostituendo in quest'ultimo caso il soprano Gwyneth Jones.\nNel 1986 cant\u00f2 la \"Messa di requiem\" di Verdi alla Royal Albert Hall in memoria delle vittime del terremoto del Messico, svilupp\u00f2 la carriera negli Stati Uniti e in Canada, cant\u00f2 il \"Macbeth\" in tourn\u00e9e in Grecia con la Royal Opera House e inaugur\u00f2 nuovamente la stagione lirica della Scala col \"Nabucco\".\nNel 1987 cant\u00f2 a Houston, \"Norma\" a Napoli (accanto all'Adalgisa di Maria Dragoni diretta da Zolt\u00e1n Pesk\u00f3), Francoforte sul Meno e Parigi, sostituendo in quest'ultimo caso una collega indisposta nella \"Norma\". Il 14 dicembre dello stesso anno debutta al Metropolitan Opera di New York con \"Turandot\", una produzione che sar\u00e0 confermata per diverse stagioni (1992, 1995, 1996); nel teatro newyorchese canter\u00e0 anche \"La Gioconda\" (1990), \"Cavalleria rusticana\" (1988, 1997), \"Tosca\" (1992, 1994), \"La fanciulla del West\" (1993), \"Aida\" (Amneris) (1994) e nel concerto di gala per i 25 anni di carriera del maestro James Levine (1996).\nAnni '90 - 2000.\nLa carriera della Dimitrova continua brillantemente nel corso degli anni '90, grazie anche ad un'eccezionale longevit\u00e0 vocale, che le consente di continuare a cantare senza problemi tutte le opere del suo repertorio, anche le pi\u00f9 massacranti (\"Turandot\", \"Nabucco\", \"Gioconda\", \"Forza del destino\", \"Ballo in maschera\", \"Tosca\").\nAll'inizio degli anni 2000, a causa della crescente stanchezza, comincia a diradare l'attivit\u00e0. Si \u00e8 ritirata dalle scene il 1\u00ba settembre 2001, dopo aver interpretato Amneris al Festival di Gelsenkirchen ed essersi esibita al Pavarotti &amp; Friends.\nIl 17 gennaio 2003, dopo oltre un anno di inattivit\u00e0, ha accettato di cantare in un concerto a Montecarlo (dove esegue arie da \"Cavalleria rusticana\", \"Mefistofele\" e \"Adriana Lecouvreur\"), ritirandosi in seguito in modo definitivo: da quel momento si \u00e8 dedicata all'insegnamento, tenendo dei corsi di perfezionamento (\"master classes\") in vari Conservatori europei, in particolare in quello di Sofia, avendo tra le sue migliori allieve il soprano Elena Baramova.\nGena Dimitrova \u00e8 deceduta in una clinica di Milano l'11 giugno 2005, all'et\u00e0 di 64 anni, a causa di un tumore al pancreas.\n\u00c8 sepolta insieme al marito Giorgio (1941-1991) al Cimitero Centrale di Sofia.\nIl governo bulgaro ha stanziato fondi per creare una scuola di canto in suo onore. A Pleven \u00e8 stato creato un museo dedicato alla sua memoria.\nVocalit\u00e0 e personalit\u00e0 interpretativa.\nDotata di una voce di soprano drammatico dal timbro tagliente, corposa, di straordinaria potenza ed estensione (dal fa diesis grave al re bemolle sovracuto) e sorretta da un'eccellente preparazione tecnica, la Dimitrova si \u00e8 distinta per la capacit\u00e0 di alleggerire la voce in \"pianissimi\" eterei ed eseguire le agilit\u00e0 con scorrevolezza, imponendosi come una delle maggiori interpreti del repertorio lirico-drammatico dell'Ottocento grazie anche all'aderenza del fraseggio.\nNonostante il repertorio impegnativo, nel corso degli anni la Dimitrova ha subito un declino vocale modesto (evidente dalla seconda met\u00e0 degli anni '90) consistente in una leggera perdita di stabilit\u00e0 degli acuti e di armonici.\nCome attrice possedeva presenza scenica, senso della misura e forte temperamento drammatico.\nRodolfo Celletti l'ha definita \"uno dei pi\u00f9 ragguardevoli soprani del nostro tempo\"."}
{"id": "855798", "revid": "125762622", "url": "https://it.wikipedia.org/wiki?curid=855798", "title": "Hugh Grant", "text": "Raggiunge il successo internazionale con la sua interpretazione nel film \"Quattro matrimoni e un funerale\" (1994), per il quale ha vinto il Golden Globe per il miglior attore in un film commedia o musicale e il BAFTA al miglior attore protagonista. Ha ricevuto altre tre candidature ai Golden Globe per \"Notting Hill\" (1999), \"About a Boy - Un ragazzo\" (2002) e \"Florence\" (2017). In precedenza, ha vinto la Coppa Volpi per la migliore interpretazione maschile alla Mostra del cinema di Venezia per \"Maurice\" nel 1987.\nBiografia.\nNato a Londra il 9 settembre 1960, sua madre era un'insegnante di lingue (infatti Grant parla anche il francese) mentre suo padre era il direttore di una ditta di tappeti anche se aveva la passione per la pittura ad acquerelli. Ha un fratello pi\u00f9 grande di nome James. Grant studia alla Wetherby School, alla Latymer Upper School e al New College di Oxford, dove si laurea in Letteratura inglese. Nonostante la laurea, ha sempre sognato di intraprendere la carriera artistica malgrado il parere avverso dei genitori. La sua prima esperienza cinematografica risale a un \"film\" prodotto dalla stessa universit\u00e0 tramite la Oxford University Film Foundation e diretto da Michael Hoffman, un suo compagno di studi.\nVita privata.\n\u00c8 stato legato sentimentalmente all'attrice Elizabeth Hurley per tredici anni, dal 1987 al 2000. Dal 2004 al 2007 ha avuto una relazione con l'ereditiera Jemima Khan. Dal 2011 al 2012 ha avuto una relazione con Tinglan Hong da cui ha avuto due figli: Tabitha, nata il 26 settembre 2011 e Felix, nato il 29 dicembre 2012. Nel gennaio 2014 riconosce il suo terzo figlio, nato nel settembre 2012 dalla relazione con la produttrice televisiva svedese Anna Elisabet Eberstein, . I due, successivamente, hanno avuto altre due figlie nate rispettivamente nel dicembre del 2015 e nel marzo del 2018 per poi convolare a nozze il 25 maggio dello stesso anno.\nGrant \u00e8 un appassionato tifoso della squadra di calcio londinese del Fulham. Nel tempo libero ama giocare a golf e partecipa occasionalmente al torneo Alfred Dunhill Links Championship, che si svolge ogni anno in Scozia. Il 27 giugno 1995, sorpreso dalla polizia a Los Angeles in compagnia di una prostituta, \u00e8 arrestato con l'accusa di atti osceni in luogo pubblico. Nel 2007 subisce un altro arresto per l'aggressione a un fotografo. \u00c8 padrino di Damian, figlio della sua ex compagna Elizabeth Hurley, che invece \u00e8 stata madrina di sua figlia Tabitha.\nFilantropia.\nHugh Grant \u00e8 un sostenitore attivo di Pancreatic Cancer Action, ente non-profit che combatte il cancro al pancreas attraverso delle campagne di sensibilizzazione.\nCarriera.\nLa passione per la recitazione porta Hugh a far parte di una compagnia teatrale, la \"Jocke's of Norfolk\". Dopo alcune brevi esperienze televisive, nel 1987 il regista Michael Radford lo chiama a interpretare un piccolo ruolo in \"Misfatto bianco\", mentre Gonzalo Su\u00e1rez gli affida una parte in \"Remando nel vento\". La consacrazione avviene lo stesso anno, quando James Ivory gli affida il ruolo da coprotagonista in \"Maurice\", tratto dal romanzo omonimo di E. M. Forster, storia del delicato e tormentato risveglio alla propria omosessualit\u00e0 di uno studente nella puritana Inghilterra di inizio Novecento. Il film ha un grande successo e Grant ottiene la \"Coppa Volpi\" al festival di Venezia come miglior attore. Nel 1991 impersona il celebre compositore polacco Fryderyk Chopin nel film \"Chopin amore mio\". Nel 1992 interpreta il ruolo di Nigel, nel film thriller erotico \"Luna di fiele\" di Roman Pola\u0144ski.\nDel 1993 \u00e8 la vera svolta della sua carriera, quando il regista Mike Newell lo chiama a interpretare il ruolo del timido Charles nella commedia \"Quattro matrimoni e un funerale\", al fianco di Andie MacDowell. Hugh Grant ottiene un successo planetario, vince un Golden Globe e il BAFTA nel 1995 e diviene uno degli attori di commedia pi\u00f9 richiesti sul mercato. Partecipa a numerose produzioni hollywoodiane tra cui \"Nine Months - Imprevisti d'amore\" (1995), al fianco di Julianne Moore, e \"Mickey occhi blu\" (1999), una satira sulla criminalit\u00e0 organizzata al fianco di James Caan. Nel 1999 ottiene un nuovo successo planetario di critica e di pubblico grazie alla commedia romantica \"Notting Hill\", storia d'amore tra un comune libraio londinese e una diva di Hollywood, interpretata da Julia Roberts.\nNel 2001 partecipa a un'altra commedia di successo, \"Il diario di Bridget Jones\", in cui interpreta il ruolo di un cinico capoufficio, che seduce l'impacciata impiegata Ren\u00e9e Zellweger. Nel 2002, grazie al personaggio di Will Freeman, protagonista del film \"About a Boy - Un ragazzo\", tratto dal romanzo omonimo di Nick Hornby, ottiene una nuova candidatura ai Golden Globe. Nel 2003 \u00e8 nel cast della commedia natalizia \"Love Actually - L'amore davvero\", diretta da Richard Curtis, nella quale interpreta il ruolo di un neoeletto premier britannico innamorato di una segretaria di Downing Street. Nel 2004 torna a vestire i panni del cinico capoufficio in \"Che pasticcio, Bridget Jones!\", sempre al fianco di Ren\u00e9e Zellweger.\nNel 2005 partecipa come ospite alla quarta serata del Festival di Sanremo condotto da Paolo Bonolis.\nNel film \"Scrivimi una canzone\" (2007) interpreta un ex-divo degli anni '80, che ha la possibilit\u00e0 di scrivere una canzone per una diva del pop. Per questo film, in cui recita insieme a Drew Barrymore, Grant ha dovuto imparare a cantare e a ballare, interpretando la maggior parte delle canzoni del film. Nel 2009 \u00e8 nella commedia romantica \"Che fine hanno fatto i Morgan?\", in cui recita al fianco di Sarah Jessica Parker. La pellicola, diretta da Marc Lawrence, racconta le tragicomiche vicende di una coppia in crisi della borghesia newyorkese, che assiste involontariamente a un omicidio ed entra a far parte del programma protezione testimoni. \nDoppiatori italiani.\nNelle versioni in italiano dei suoi film, Hugh Grant \u00e8 stato doppiato da:\nDa doppiatore \u00e8 sostituito da:"}
{"id": "855799", "revid": "729019", "url": "https://it.wikipedia.org/wiki?curid=855799", "title": "Orecchio interno", "text": "L'orecchio interno \u00e8 la parte pi\u00f9 interna dell'orecchio dei vertebrati. Esso \u00e8 posto nell\u2019osso temporale ed \u00e8 costituito esternamente dal labirinto osseo, contenente perilinfa, e pi\u00f9 internamente da un labirinto membranoso, contenente endolinfa. L'orecchio interno \u00e8 diviso in due parti:\nLa conoscenza dell'anatomia dell'orecchio interno fu rivoluzionata da Domenico Cotugno, il quale, nel suo \"De aquaeductibus auris humanae anatomica dissertatio\" (Napoli 1761), descrisse accuratamente per la prima volta, gli acquedotti del vestibolo e della coclea e soprattutto sostenne la presenza ubiquitaria di liquido nel labirinto, suscitando sorpresa tra gli studiosi del tempo, che invece ritenevano fosse presente aria, in accordo alla dottrina aristotelica.\nVisione d'insieme dell'orecchio.\nL'orecchio esterno focalizza, dirige e amplifica le onde sonore, che mettono in vibrazione il timpano auricolare, verso l'orecchio medio. Nell'orecchio medio, l'energia di queste onde viene trasformata in movimenti meccanici della struttura ossea dell'orecchio medio (nell'ordine martello, incudine e staffa). L'ultimo dei tre ossicini della catena, la staffa, muovendosi provoca un'oscillazione della membrana posizionata sulla finestra ovale della coclea, la quale a sua volta trasmette l'impulso cinetico alla perilinfa contenuta nella scala vestibolare. Da qui si propaga fino a terminare nella finestra rotonda, che si trova alla fine della scala timpanica. Scala vestibolare e scala timpanica sono unite tra di loro nel punto apicale della coclea, detto elicotrema. La vibrazione della membrana basilare, la quale separa la scala timpanica dalla scala media, dovuta alle onde presenti nella scala timpanica, causano la percezione dello stimolo da parte delle cellule ciliate cocleari.\nLe cellule ciliate cocleari sono in contatto con le cellule nervose che fanno parte del nervo vestibolococleare. Di l\u00ec il segnale, che nella coclea viene trasdotto (l'energia cinetica diventa energia elettro-chimica), giunge all'area acustica della corteccia cerebrale, e poi al lobo temporale del cervello: qui avviene la decodificazione dell'impulso elettrico, e si giunge cos\u00ec alla percezione del suono.\nSempre nell'orecchio interno, vicino all'apparato cocleare troviamo il sistema vestibolare o apparato vestibolare. Il sistema vestibolare periferico, attraverso il nervo vestibolare, trasmette al sistema nervoso centrale (SNC) le informazioni provenienti dalle cellule ciliate riguardanti i movimenti della testa e gli effetti inerziali prodotti dalla forza di gravit\u00e0. Il sistema vestibolare utilizza, come la coclea, cellule definite ciliate per percepire l'impulso ma che hanno caratteristiche differenti da quelle cocleari.\nIl sistema vestibolare \u00e8 formato da due organi otolitici, il sacculo e l'utricolo, e da tre canali semicircolari. Gli organi otolitici sono cos\u00ec chiamati perch\u00e9 nella membrana gelatinosa (detta membrana otolitica) che ricopre l'epitelio sensoriale (situato in una zona detta macula) si trovano gli otoliti (o otoconi). Gli otoliti sono cristalli di carbonato di calcio che appesantiscono la membrana gelatinosa e, durante i movimenti del capo, rimangono indietro per inerzia. In tal modo le accelerazioni lineari (tra cui la forza di gravit\u00e0) vengono trasdotte sulle macule.\nI canali semicircolari recepiscono invece le accelerazioni angolari, grazie alla forza inerziale che i movimenti esercitano su un altro tipo di membrana gelatinosa detta cupola, la quale ricopre l'epitelio sensoriale che in questo caso si trova nelle creste ampollari."}
{"id": "855800", "revid": "110157", "url": "https://it.wikipedia.org/wiki?curid=855800", "title": "Provincia dell'Uvs", "text": "La provincia dell'Uvs (in mongolo: \u0423\u0432\u0441 \u0430\u0439\u043c\u0430\u0433) \u00e8 una suddivisione della Mongolia nord-occidentale che confina a nord con la Russia, ad est con la provincia del Zavhan, a sud con quella di Hovd e ad ovest con quella di Bajan-\u00d4lgij. La capitale \u00e8 Ulaangom che aveva, al censimento del 2000, 26.319 abitanti.\nPopolazione.\nIl 60% della popolazione appartiene ai d\u00f4rv\u00f4d (\u0414\u04e9\u0440\u0432\u04e9\u0434) (una delle quattro maggiori sub-trib\u00f9 degli ojrad, \u041e\u0439\u0440\u0430\u0434), il 15% \u00e8 bajad (\u0411\u0430\u044f\u0434) e un altro 15% Halh (\u0425\u0430\u043b\u0445). Vi sono poi anche tuvani, hoton (\u0425\u043e\u0442\u043e\u043d) e kazaki.\nLa popolazione \u00e8 dedita all'allevamento, alla pastorizia e alla pesca in prossimit\u00e0 dei grandi laghi.\nGeografia fisica.\nIl territorio \u00e8 ricoperto prevalentemente dalla taiga e dalla catena dei monti Han H\u00f4hijn (\u0425\u0430\u043d \u0425\u04e9\u0445\u0438\u0439\u043d \u043d\u0443\u0440\u0443\u0443) che arriva ai 3.798 m e qui raggiunge la sua massima altezza. L'idrografia \u00e8 caratterizzata da laghi salati molto estesi dal bacino endoreico e da corti fiumi, che sfociano negli stessi laghi. Il lago Uvs Nuur, che d\u00e0 il nome alla provincia, \u00e8 il pi\u00f9 esteso della Mongolia, e il suo bacino \u00e8 stato dichiarato Patrimonio dell'Umanit\u00e0 nel 2003. Il pi\u00f9 grande lago d'acqua dolce della provincia invece \u00e8 l'A\u010dit Nuur, che si trova a cavallo del confine con il Bajan-\u00d4lgij. Ci sono poi i laghi Hjargas nuur, Ajrag nuur e l'\u00d9\u00f9r\u0117g nuur.\nStoria.\nDopo la rivoluzione del 1921, il 21 novembre del 1925 il governo istitu\u00ec il \"\u010candman' uulyn ajmag\" (\u0427\u0430\u043d\u0434\u043c\u0430\u043d\u044c \u0443\u0443\u043b\u044b\u043d \u0430\u0439\u043c\u0430\u0433). La provincia comprendeva l'intera parte occidentale del paese (oggi: Uvs, Hovd e Bajan-\u00d4lgij). Nel 1931 dall'\"aimag \u010candman' uulyn\" vennero separate le province di Hovd e D\u00f4rv\u00f4d, quest'ultima fu rinominata Uvs nel 1933.\nSuddivisione amministrativa.\nLa provincia dell'Uvs \u00e8 suddivisa nei seguenti distretti (\"sum\"):"}
{"id": "855801", "revid": "446353", "url": "https://it.wikipedia.org/wiki?curid=855801", "title": "Sisavang Vong", "text": "Fu uno dei sovrani pi\u00f9 longevi mai esistiti, avendo regnato per 55 anni. , venne criticato nel secondo dopoguerra dagli indipendentisti laotiani per le sue simpatie filo-francesi. Nel 1947 divenne il primo sovrano del Regno del Laos, sotto il protettorato francese. Nel 1954 il regno ottenne l'indipendenza della Francia, dopo l'inizio della guerra civile che avrebbe insanguinato il Paese per i successivi 20 anni.\nContesto storico.\nDagli inizi del XVIII secolo, i territori dell'antico Regno laotiano di Lan Xang erano stati suddivisi nel Regno di Luang Prabang, di Vientiane e Champasak, che alla fine dello stesso secolo erano diventati vassalli del Siam. Il Regno di Vientiane era stato annesso al Siam nel 1828, ma nel 1893 buona parte dei territori dei tre regni era stata sottratta ai siamesi dalla Francia, che li aveva riunificati all'interno dell'Indocina Francese. L'amministrazione coloniale aveva lasciato una certa autonomia al sovrano di Luang Prabang esclusivamente all'interno della provincia omonima, anche se in tale provincia le forze armate restavano sotto controllo francese.\nBiografia.\nInfanzia e giovent\u00f9.\nNato come principe Khao, Sisavang Vong era figlio del re Zakarine di Luang Prabang. Dopo gli studi superiori al \"Lyc\u00e9e Chasseloup-Laubat\" di Saigon, frequent\u00f2 a Parigi l\"'\u00c9cole Coloniale\", dove venivano istruiti i futuri amministratori delle colonie francesi. Fu richiamato in patria per la morte del padre, avvenuta il 26 marzo 1904, giorno in cui fu proclamato re di Luang Prabang.\nIncoronazione come re di Luang Prabang.\nSal\u00ec al trono il 15 aprile 1904 nel vecchio palazzo reale a Luang Prabang. Fu incoronato il 4 marzo 1905 con i titoli ed il nome regale Samdach Brhat Chao Maha Sri Vitha Lan Xang Hom Khao Luang Prabang Parama Sidha Khattiya Suriya Varman Brhat Maha Sri Savangsa Varman, meglio conosciuto come Sisavang Vong. Il 13 febbraio di quello stesso anno, i francesi erano riusciti a strappare ai siamesi e ad annetterli a Luang Prabang i territori che formano oggi la Provincia di Xaignabouli, sulla riva destra del Mekong, oltre ad altri territori che furono assegnati alla Provincia di Champasak.\nRegno sotto il protettorato francese.\nNegli anni immediatamente successivi, i francesi definirono con siamesi e britannici i confini laotiani, che assunsero quindi la forma attuale, eludendo le rivendicazioni territoriali vietnamite sul Laos. Ad eccezione dell'Isan, territorio sull'altopiano di Korat annesso dal Siam il secolo precedente, il territorio del nuovo Laos dei francesi corrispondeva a quello di Lan Xang prima del frazionamento di inizio Settecento. Nei primi anni del suo regno, i francesi costruirono per lui a Luang Prabang il nuovo palazzo reale, tuttora esistente con la funzione di museo nazionale. Nel 1931, fu posta sotto la sua giurisdizione anche la Provincia di Houaphan.\nI colonizzatori non occuparono capillarmente il Paese, che non garantiva grandi profitti con lo sfruttamento delle limitate risorse naturali, e i pochi residenti francesi si concentrarono nelle citt\u00e0 principali dove furono costruiti pregevoli edifici in stile coloniale. In particolare fu ricostruita Vientiane, che era stata rasa al suolo durante la guerra d'indipendenza di re Anuvong. I francesi soffocarono alcune rivolte delle minoranze etniche che protestavano per le tasse eccessive. A parte tali violente sommosse, durante questo primo periodo di protettorato non si registrarono in Laos altri conflitti significativi. Se inizialmente i laotiani avevano accolto favorevolmente l'arrivo dei francesi, che li avevano affrancati dalla pesante dittatura siamese, in seguito formarono movimenti di resistenza, buona parte dei quali conflu\u00ec negli anni trenta nel Partito Comunista Indocinese, formatosi in Vietnam in quel periodo.\nLa carica di vicer\u00e9, soppressa nel 1920, fu poi reintrodotta ed assegnata al principe Phetsarath, uno dei personaggi pi\u00f9 influenti del regno. Egli riorganizz\u00f2 le cariche dell'aristocrazia e della pubblica amministrazione ed istitu\u00ec un'assemblea consultiva nazionale, assegnando cariche a livello provinciale. Riorganizz\u00f2 il Consiglio Privato del re, fond\u00f2 nuove scuole dove si studiava giurisprudenza e amministrazione e riorganizz\u00f2 la comunit\u00e0 dei monaci \"(sangha)\", fondando nuove scuole per l'istruzione dei nuovi monaci.\nSeconda guerra mondiale.\nDopo lo scoppio in Europa della seconda guerra mondiale e con la crisi della Francia legata all'occupazione tedesca, i giapponesi avevano occupato il Vietnam. Della crisi francese approfittarono anche i thailandesi, che con l'aiuto giapponese avevano intrapreso la guerra franco-thailandese, riconquistando nel 1941 i territori di Xaignabouli e Champasak persi ad inizio secolo. Le cessioni causarono le vibranti proteste di Sisavang Vong, a cui i francesi avevano garantito la difesa dei territori laotiani. Per normalizzare i rapporti, il governo coloniale formalizz\u00f2 con il re il protettorato, fino ad allora concordato solo oralmente, ed assegn\u00f2 alla giurisdizione di Luang Prabang la Provincia di Vientiane, di Xiangkhoang e di Louang Namtha. Con la sconfitta delle potenze dell'Asse nel conflitto, la Thailandia sarebbe stata in seguito costretta a restituire i territori conquistati nel 1941.\nPer fronteggiare la propaganda anti-francese che i thailandesi infiltravano in Laos, le autorit\u00e0 coloniali promossero a partire dal 1941 la formazione del movimento chiamato Lao Nhay (Rinnovamento del Laos). I nazionalisti presero coraggio e tentarono un colpo di Stato che fu soffocato, ma port\u00f2 alla formazione del movimento illegale Lao Pen Lao (Laos per i laotiani), che si rifugi\u00f2 in Thailandia.\nOccupazione giapponese.\nQuando le sorti del conflitto furono sfavorevoli alle potenze dell'Asse, dal dicembre del 1944 truppe della Francia Libera del generale Charles de Gaulle vennero paracadutate in Laos per organizzare milizie locali. I giapponesi risposero occupando Vientiane il 9 marzo 1945 e obbligando i francesi ad organizzarsi nella giungla. Le truppe di Tokyo giunsero a Luang Prabang il 7 aprile e il giorno dopo obbligarono il filo-francese Sisavang Vong a proclamare l'indipendenza del Paese, ma questi segretamente si tenne in contatto con i gruppi nazionalisti all'estero e con le truppe franco-laotiane di guerriglieri. Conferm\u00f2 inoltre al principe Phetsarath le cariche di primo ministro e vicer\u00e9 e gli fu accordato di aprire un conto bancario del regno ad Hanoi.\nRiorganizzazione dei francesi.\nCon la capitolazione giapponese del 15 agosto, le truppe di Tokyo si ritirarono ed il 28 agosto Phetsarath invi\u00f2 un comunicato ai governatori delle province che confermava l'indipendenza del Paese. Tre giorni prima, un battaglione franco-laotiano aveva occupato Luang Prabang ed il 3 settembre un altro battaglione si stanzi\u00f2 a Vientiane. In questo periodo si mise a disposizione per la lotta antifrancese il principe Souphanouvong, fratellastro di Phetsarath reduce da 16 anni di permanenza ad Hanoi, dove aveva stretto legami con i comunisti Viet Minh, che avevano dichiarato l'indipendenza del Vietnam il 2 settembre. Propose di unire le forze con i Viet Minh per liberare l'Indocina, ma la sua offerta non fu accettata da Phetsarath. Il 15 settembre, Phetsarath proclam\u00f2 la riunificazione del regno con capitale a Vientiane, malgrado la presenza delle truppe franco-laotiane, ed annunci\u00f2 l'imminente formazione di un Parlamento. Il 22 del mese giunse in Laos un contingente cinese incaricato di presidiare il nord.\nLao Issara e destituzione di Sisavang Vong.\nIl 7 ottobre 1945, Souphanouvong ed una delegazione di Viet Minh si incontrarono a Savannakhet con i partigiani guidati da Boun Oum, il principe di Champasak, che erano appena rientrati dall'esilio ed avevano preso il controllo della Provincia di Champasak. I due gruppi strinsero alleanza militare e formarono il Comitato del Laos Indipendente. Souphanouvong torn\u00f2 verso nord occupando Thakhek e giungendo poi a Vientiane, dove il 15 ottobre si era installato il governo rivoluzionario chiamato Lao Issara.\nIl re Sisavang Vong era rimasto fedele ai francesi ed invi\u00f2 una lettera di licenziamento a Phetsarath dalle cariche di primo ministro e vicer\u00e9. Il principe accett\u00f2 le dimissioni ma gli altri membri del governo iniziarono le ostilit\u00e0 contro la monarchia. Il 12 ottobre fondarono Lao Issara e promulgarono la Costituzione provvisoria che istituiva la Repubblica del Pathet Lao e destituiva la monarchia. La presidenza della repubblica fu affidata a Phetsarath. Nel movimento conflu\u00ec il Comitato del Laos Indipendente di Souphanouvong, che venne nominato ministro degli esteri e capo dell'esercito, e subito sigl\u00f2 un'alleanza militare con il governo Viet Minh egemonizzato dai comunisti di Ho Chi Minh.\nPer formalizzare la nuova situazione politica, venne inviata un'armata a Luang Prabang, dove il comandante delle truppe francesi era stato arrestato dalla guarnigione cinese ed il governatore aveva fatto imprigionare i sostenitori della causa monarchica. Il sovrano fu costretto ad accettare la propria destituzione il 10 novembre e qualche giorno dopo il nuovo governo eman\u00f2 un'ordinanza con la quale si proibiva ai ministri qualsiasi contatto con le autorit\u00e0 francesi. Il governo di Lao Issara era nato su basi instabili e mancavano i soldi per pagare i funzionari. Insufficienti si rivelarono i tentativi di monopolizzare il controllo del traffico di oppio e di ricevere prestiti dalla Thailandia; in gennaio inizi\u00f2 il rapido declino. I francesi si riorganizzarono tornando a rifornire la guerriglia e riguadagnando le posizioni perse. Riconquistato il sud, i francesi marciarono verso Vientiane.\nRe del Laos.\nIn evidente difficolt\u00e0, il governo di Lao Issara dovette abbandonare Vientiane e trasferirsi a Luang Prabang; il 23 marzo 1946 fu chiesto formalmente a Sisavang Vong di riprendere la carica di capo di Stato, ma il re non rispose subito. Con le truppe francesi ormai prossime alla citt\u00e0, i membri del governo fuggirono in Thailandia ed il 23 aprile il sovrano torn\u00f2 al potere. Dichiar\u00f2 nulli tutti gli atti emanati dall'occupazione giapponese in poi e l'11 maggio 1947 promulg\u00f2 la Costituzione che sanciva l'istituzione del Regno del Laos, una monarchia costituzionale sotto protettorato francese. Il Paese rimase una colonia della Francia, con lo status di dipartimento d'oltremare autonomo dell'Unione Francese, il nuovo organismo che controllava tutte le colonie francesi nel mondo e che sostituiva l'Indocina francese. I francesi, duramente impegnati in Vietnam nella guerra d'Indocina, diminuirono il controllo del Laos, distribuendo i poteri tra i nuovi ministri del regno, mantenendo per\u00f2 i ministeri chiave degli Esteri, della Difesa e delle Finanze.\nMentre continuava la lotta di resistenza degli indipendentisti, che effettuavano operazioni di guerriglia sia all'interno del Paese che lungo la frontiera thailandese, il governo del Lao Issara si riform\u00f2 in esilio a Bangkok, appoggiato dalla locale diplomazia guidata dal progressista Pridi Banomyong. Tra i membri del governo rifugiati a Bangkok vi fu anche il principe Souvanna Phouma, che avrebbe avuto un ruolo importante nei decenni successivi. Altri membri del movimento, tra cui i futuri capi del Partito Rivoluzionario del Popolo Lao Kaysone Phomvihane e Nouhak Phoumsavanh, si rifugiarono ad Hanoi, dove in quel periodo ebbe inizio la guerra d'Indocina tra i comunisti di Ho Chi Minh e i colonizzatori francesi. Ritornato al potere in Thailandia, il dittatore Plaek Pibulsonggram tolse l'appoggio al Lao Issara che si spacc\u00f2. Souphanouvong si un\u00ec ad Hanoi a Kaysone Phomvihane e conflu\u00ec nel movimento comunista Pathet Lao (letteralmente: patria dei lao). Souvanna Phouma ottenne il perdono dal re e rientr\u00f2 in Laos, mentre Phetsarath prese le distanze dalla scena politica e rimase in Thailandia.\nIndipendenza del Laos e guerra civile.\nL'indipendenza fu formalmente concessa nel 1950, ma \"de facto\" il paese rimase in mano ai francesi, che continuarono a mantenere il controllo dell'esercito. Tra il 1951 ed il 1952, sia il Pathet Lao, con l'aiuto dei Viet Minh, che il Regno del Laos, con l'aiuto francese, formarono ed addestrarono un proprio esercito. Nell'aprile del 1953, un esercito di 40.000 Viet Minh, comandati dal generale V\u00f5 Nguy\u00ean Gi\u00e1p e supportati da 2.000 militanti del Pathet Lao agli ordini di Souphanouvong, invasero il nord-est del paese con lo scopo di prendere Luang Prabang e la Piana delle giare. Furono fronteggiati da 10.000 truppe reali affiancate da 3.000 regolari francesi. I ribelli occuparono buona parte delle province del nord-est e si insediarono a Xam Neua. Furono le avvisaglie della guerra civile laotiana, conflitto legato alla guerra fredda e fronte occidentale della guerra del Vietnam. A capo dei governi laotiani durante il conflitto si succedettero il principe di Champassak Boun Oum, che rappresentava la fazione reazionaria e filo-occidentale, e il neutralista Souvanna Phouma, vanamente impegnato a cercare la riconciliazione nazionale.\nNel 1954, truppe nord-vietnamite furono respinte nel nord e nel Laos centrale, probabili tentativi di distrarre l'esercito francese dal vero obiettivo Viet Minh, l'assalto alle unit\u00e0 francesi dislocate nel nord-ovest del Vietnam. La successiva battaglia di Dien Bien Phu, combattuta tra il marzo ed il maggio del 1954, vide la distruzione di tali forze e la fine del dominio francese in Indocina. Dopo la vittoria, i nord-vietnamiti distaccarono un gruppo a supporto del Pathet Lao che si insedi\u00f2 a Ban Nameo, nelle montagne del Laos nord-orientale.\nLa conseguente Conferenza di Ginevra del 1954 sanc\u00ec l'indipendenza laotiana e la suddivisione del Vietnam. Le forze nord-vietnamite continuarono a operare nel Laos nord-orientale e sud-orientale. Dopo la caduta dei francesi, furono gli statunitensi che si presero in carico di finanziare il Governo Reale Laotiano e l'esercito del regno per arginare la diffusione del comunismo in Indocina.. Agli inizi del 1955 fu istituita una missione operativa americana in Laos che pag\u00f2 l'80% delle spese governative e la totalit\u00e0 delle spese militari. In risposta, il Pathet Lao boicott\u00f2 le elezioni di quell'anno.\nIl dialogo tra le due fazioni riprese nel 1956, con il ritorno a Primo Ministro di Souvanna Phouma che convinse il fratellastro Souphanouvong ad accettare un cessate il fuoco. I comunisti posero come condizione l'accettazione del governo dell'amministrazione del Pathet Lao sui territori che occupava nel nord-est. Per far naufragare queste operazioni, il servizio segreto statunitense della CIA finanzi\u00f2 nel 1957 7.000 guerriglieri hmong guidati dal generale Vang Pao, che si insediarono sulle colline intorno alla Piana delle giare, occupata dai comunisti. Questi guerriglieri costituirono per anni una spina nel fianco delle truppe nord-vietnamite.\nIl Pathet Lao entr\u00f2 in un governo di unit\u00e0 nazionale con le elezioni del maggio 1958; gli americani subito sospesero gli aiuti e provocarono un tracollo della valuta locale. Il Parlamento fu costretto in agosto a formare un governo di emergenza che fu assegnato alle destre filo-americane. Fu in questo periodo che americani e francesi firmarono un accordo che prevedeva l'aumento del personale americano in Laos e la riduzione delle missioni militari dei francesi, che avevano continuato a presidiare il paese anche dopo l'indipendenza concessa ai laotiani.\nNel 1959, le truppe di Hanoi iniziarono la costruzione del sentiero di Ho Chi Minh, buona parte del quale attraversava il territorio montuoso laotiano. Venne costruito per permettere alle truppe nord-vietnamite di infiltrarsi nella Repubblica del Vietnam e di aiutare il Fronte di Liberazione Nazionale. Le zone del paese in mano ai ribelli comunisti furono oggetto della pi\u00f9 devastante serie di bombardamenti americani dalla seconda guerra mondiale.\nDecesso ed eventi successivi.\nNell'ottobre di quello stesso anno morirono Phetsarath e Sisavang Vong. Il monarca aveva regnato per 54 anni . Poco prima di morire abdic\u00f2 in favore del figlio Savang Vatthana, l'ultimo Re del Laos che, privo dell'ascendente e del carisma del padre, venne deposto dai ribelli del Pathet Lao nel 1975. I vittoriosi guerriglieri comunisti di Souphanouvong, appoggiati dalle truppe nord-vietnamite e dagli aiuti sovietici, istituirono quell'anno la Repubblica Popolare Democratica del Laos. Nel 1977, Savang Vatthana fu deportato assieme a tutta la famiglia in un campo di rieducazione, dove sarebbe morto qualche anno pi\u00f9 tardi."}
{"id": "855807", "revid": "287204", "url": "https://it.wikipedia.org/wiki?curid=855807", "title": "La mossa del Drago", "text": "La mossa del Drago \u00e8 un romanzo techno-thriller scritto nel 2000 dallo scrittore statunitense Tom Clancy che vede come protagonista Jack Ryan, personaggio utilizzato in molti libri di Clancy come, ad esempio, \"La grande fuga dell'Ottobre Rosso\".\nTrama.\nLa Russia, menomato ed indebolito erede dell'Unione Sovietica, ha nei suoi territori siberiani le risorse minerarie, petrolio, gas naturali, oro e vari altri metalli pregiati, che costituiscono il suo passaporto per il XXI secolo. Ma la Cina, suo ingombrante vicino ed in passato alleato di comodo, ha altri programmi. Dopo una campagna di riarmo, effettuata modernizzando la sua linea di armamento con tecnologia occidentale acquisita pi\u00f9 o meno lecitamente, decide di lanciare una campagna di invasione dei territori siberiani non appena avuta la conferma dai suoi servizi segreti\nche i russi hanno trovato un importante giacimento aurifero. La loro certezza si fonda sul fatto che l'ex Armata Rossa, ormai l'ombra di se stessa, non riuscir\u00e0 ad opporsi ad un deciso attacco terrestre cos\u00ec lontano dalle sue principali posizioni in Europa, dovendo rifornire peraltro le truppe attraverso un unico asse, la Transiberiana, che corre vicino al confine cinese per lunghi tratti.\nMa la CIA riesce ad entrare in possesso dell'informazione grazie ad un agente infiltrato indirettamente presso uno dei membri del Politburo cinese, ed il presidente Ryan, nella speranza di prevenire una guerra, informa il suo collega russo offrendogli di entrare a far parte della NATO. Questo significherebbe, in virt\u00f9 dell'articolo 5 del trattato, la protezione militare automatica in caso di invasione. Ma i cinesi non vogliono interpretarlo in questo senso, e danno inizio all'invasione.\nGli USA, di conseguenza sostengono la mobilitazione delle forze russe, composta principalmente di unit\u00e0 terrestri meccanizzate, con una divisione corazzata, ma soprattutto con una massiccia iniezione di tecnologia aerea, dagli E3 AWACS, a gruppi di F-16 Little Weasel ed F-15E ed ai loro droni spia Dark Star.\nDopo aver lasciato che i cinesi si inoltrassero in profondit\u00e0 nel loro territorio i russi, coadiuvati dai rinforzi americani, attaccano dapprima l'avanguardia cinese, e successivamente le forze restanti dell'armata meccanizzata attaccante, mentre gli F-117 distruggono le linee di rifornimento cinesi. Ma i cinesi hanno ancora un'arma: missili intercontinentali a testata nucleare che minacciano di lanciare sulle principali citt\u00e0 russe ed americane. Viene deciso di distruggere il sito di lancio con una incursione di forze speciali, formate dagli \"Spetsnaz\" russi e dal gruppo Rainbow della NATO. L'incursione riesce quasi completamente, ma un missile sopravvive e viene lanciato per ordine del ministro della difesa cinese. Solo l'intervento dell'incrociatore \"Gettysburg\", una nave AEGIS dotata di un modello sperimentale di missile SM-2 Standard modificato, riuscir\u00e0 a salvare Washington, bersaglio del missile, e Jack Ryan, che si \u00e8 rifiutato di recarsi nel rifugio antiatomico presidenziale.\nInfine, una nuova pacifica rivolta di piazza Tiananmen, questa volta supportata dalle immagini di sconfitta delle forze cinesi riprese dai droni Dark Star, sostituisce il Politburo con una guida pi\u00f9 moderata che chiede la pace ai russi ed agli americani."}
{"id": "855809", "revid": "110157", "url": "https://it.wikipedia.org/wiki?curid=855809", "title": "Basilica di San Gennaro ad Antignano", "text": "La basilica minore pontificia di San Gennaro ad Antignano \u00e8 una delle chiese monumentali di Napoli; si erge nella V Municipalit\u00e0 Arenella-Vomero, nella Circoscrizione Vomero, in Via San Gennaro ad Antignano n\u00ba 82.\nLa basilica fu iniziata il 27 dicembre 1904 e terminata nel 1968, fu creata basilica minore dal papa Pio X il 17 marzo 1905, dichiarata \"pontificia\" nel 1912 ed eretta a parrocchia nel 1956 dall'arcivescovo di Napoli cardinale Marcello Mimmi, attualmente aggregata alla parrocchia di San Giovanni Battista dei Fiorentini) della Zona Vomero del 5\u00b0 Decanato dell'arcidiocesi di Napoli.\nStoria.\nSorge nei pressi del luogo in cui, nel 315, si verific\u00f2, per la prima volta, il prodigio della fusione del sangue di san Gennaro, dopo che, nel 1897, era stata eseguita la demolizione della cappelletta memoriale (da cui il luogo trae la denominazione popolare di \"abbasci'\u00ea ccappelle\" (dal napoletano: \"gi\u00f9 alle cappelle\", le quali erano, per l'appunto, due, dedicate, rispettivamente, a san Gennaro e a san Pietro), e dopo il fallimento del progetto, voluto da Ferdinando II di Borbone, di realizzazione d'una basilica modellata su quella di San Francesco di Paola, progettata da Francesco Cappelli e Giuliano Taglialatela.\nL'edificio religioso originario fu fondato nel corso del Medioevo, in data tuttora ignota; tuttavia, nel XVII secolo, Camillo Tutini e Carlo Celano riportano la presenza di \"\"un altarino e sopra di esso la testa di marmo del Santo\", eretto in epoca assai risalente, e gi\u00e0 meta di fastose processioni da parte dei numerosi fedeli.\nNel 1707 la duchessa di Diano Brigida Spinola, vedova del Marchese di Ramonte Marcello Cal\u00e0, e suo figlio Filippo Ossorio \"olim\" Cal\u00e0, Marchese di Villanova, proprietari del terreno ove sorgeva l'edicola, commissionarono l'erezione di \"una volta a mo' di cappella\"\". Sulla facciata di tale complesso fu posta la summenzionata testa del Santo, di fattura cinquecentesca, ad oggi incorporata in un monumento in piperno posto nei pressi di via Conte della Cerra, mentre all'interno si trovava una lapide commemorativa della fondazione.\nSul finire del secolo la detta cappella dedicata a San Gennaro divenne possesso della famiglia Vacchiano e prese, forse, a chiamarsi col nome dei proprietari (nello specifico \"cappella Vacchiano\"), i quali, in seguito, la vendettero al re Ferdinando II di Borbone nel 1857, che progett\u00f2 di realizzarvi una basilica che tuttavia rimase incompiuta a causa della caduta della dinastia borbonica.\nNel 1897 (forse 1895) il complesso fu abbattuto, nonostante Vittorio Emanuele II l'avesse dichiarato monumento nazionale nel 1861.\nNel 1902 il monsignore Gennaro Sperindeo (1870 - Napoli, 1954) programm\u00f2 la realizzazione d'una chiesa mediante raccolta di elemosine, vista l'indignazione degli abitanti della zona per l'abbattimento della vecchia Cappella e anche in occasione del sedicesimo centenario del martirio di san Gennaro.\nIl terreno che avrebbe dovuto ospitare la costruenda basilica fu, in un primo momento, individuato in quello di fronte (dall'altro lato della strada, quello a sud, dove era collocata da cappella abbattuta) al quale, poi, effettivamente, fu costruita la basilica.Il primo terreno era esposto a nord e, quindi, la facciata della basilica sarebbe stata buia e, data la pendenza nord-sud della strada, infossata; esso fu permutato con quello di fronte (a nord) e si iniziarono i lavori di costruzione.\nIl 27 dicembre 1904 fu posta la prima pietra e il 10 settembre 1905 fu inaugurata, aprendo al culto solo la cripta. I lavori proseguirono con molto rilento per problemi finanziari.\nIl 19 settembre 1932 fu aperta al culto tutta la basilica, ma doveva essere ancora rifinita, mancando finanche il rivestimento della facciata.\nNel 1968 la basilica fu definitivamente completata.\nNon lontano dal fabbricato, all'inizio di via della Cerra, si erge un'edicola risalente al 1941, con un'effigie marmorea della testa di san Gennaro, prelevata dalla preesistente cappella Vacchiano, eretta, nel 1707, dai proprietari della vicina villa Pontaniana, sul medesimo sito e sempre intitolata al santo, per commemorare, secondo la leggenda, la prima miracolosa liquefazione del suo sangue, avvenuta, seconda una tradizione locale, al passaggio delle ossa del martire lungo quella strada sotto l'impero di Costantino.\nPrecedenti Chiese e Cappelle in zona.\nLa ristretta zona ove sorge l'attuale basilica \u00e8 stata, a partire da almeno il IV secolo, sede di costruzione di molte chiese e cappelle che si sono succedute nel tempo, ed hanno contribuito a rendere non chiara l'effettiva localizzazione e l'attribuzione di opere ed eventi, esse sono (elenco parziale):\nArchitettura.\nLa basilica fu progettata, tra il 1902 ed il 1904, dall'Ing. Giuseppe Pisanti (Ruoti, 19 novembre 1826 - Napoli, 28 novembre 1913), con la collaborazione nella realizzazione della progettazione dell'ing. Silvio Castrucci (Alvito, 21 novembre 1854 - Alvito, 31 agosto 1919), che ne fu anche Direttore dei Lavori, sostituiti poi, alla loro morte, nel 1919, dall'Ing. Gaetano Cappa, che diede inizio alla copertura della basilica, lavori terminati nel 1932.\nLa pianta della basilica \u00e8 a croce latina, a 3 navate che terminano con 3 absidi semicircolari; quella di centro \u00e8 di larghezza maggiore delle laterali e sono divise da 12 colonne in granito grigio con capitelli corinzi in marmo bianco, ricalca lo stile romanico e paleocristiano del IV secolo d.C., del quale in Italia esistono oggi visibili solo pochissime evidenze, in riferimento al secolo in cui San Gennaro sub\u00ec il martirio, ma rivisitato in chiave eclettica.\nIl caratteristico effetto policromo a contrasto, della facciata e delle pareti, \u00e8 dato dalla variet\u00e0 alternata dei materiali dei paramenti murari:\ninoltre, i contrasti cromatici e dei materiali utilizzati si hanno anche tra:\nIl soffitto \u00e8 a capriate in legno.\nLa facciata \u00e8 a frontone con due spioventi laterali; i portali sono 3 ed hanno vani rettangolari.\nOpere d'arte.\nAll'interno della basilica sono esposte le seguenti opere d'arte:\nAltare maggiore e ciborio.\nAll'incrocio tra la navata e il transetto, in asse verticale con la cupola, \u00e8 collocato l'altare maggiore all'infuori dell'abside, costruito da una mensa in marmo bianco, sul modello della basilica di Santa Cecilia in Trastevere a Roma con pannelli verticali squamati, su quello anteriore con il monogramma di Cristo o crismon sulla parte liscia centrale, su quello posteriore una croce sulla parte liscia centrale.\nSul davanti c'\u00e8 una piccola grata metallica che fa da sfogatoio della cripta sottostante.\nUn semplice ciborio a volta a vela in marmo bianco, con in cima un piccolo crocefisso, sorretto da 4 colonne scanalate con capitelli corinzi, il tutto in marmo bianco, sovrasta l'altare maggiore.\nI bassorilievi in marmo bianco, cos\u00ec come l'altare maggiore ed il ciborio sono opere di Michele Parlati (Montescaglioso, 1867 - 1938).\nMosaico.\nNel catino absidale della navata centrale c'\u00e8 un mosaico policromo raffigurante san Gennaro orante, dal titolo \"Sancto Martyri Ianuario\", con sotto una scritta: \"NE CESSES PRO NOBIS CLAMORE AD DOMINI\", eseguito negli anni sessanta, opera della scuola dello Studio del Mosaico Vaticano diretta dal professor Giovanni Bencivenga, sul modello delle pitture delle catacombe di San Gennaro a Napoli.\nQuadri.\nNella parete interna della facciata, sopra il portale, a sinistra, in corrispondenza della navata destra c'\u00e8 un quadro su tela raffigurante san Pietro, mentre sopra il portale, a destra, in corrispondenza della navata sinistra, c'\u00e8 un quadro su tela raffigurante san Paolo.\nNel transetto sinistro, sulla parete di sinistra, al centro, c'\u00e8 un quadro su tela raffigurante sant'Alfonso Maria de' Liguori.\nNell'abside della cappella absidale della navata sinistra c'\u00e8 un quadro su tela raffigurante la Madre del Buon Consiglio, opera di Raffaele Span\u00f2 (Napoli, 1817 - 1884).\nNel transetto destro, sulla parete di fondo, al centro, c'\u00e8 un quadro su tela raffigurante il sogno di san Giuseppe.\nNella navata destra, sulla parete destra, in corrispondenza della 2\u00aa colonna di destra, c'\u00e8 un quadro su tela raffigurante la Madonna del Rosario di Pompei con san Domenico e santa Caterina.\nNell'anticamera della sagrestia, sulla parete di sinistra, ci sono due quadri a tela, il primo raffigurante la Madonna del Rosario di Pompei con san Domenico e santa Caterina, il secondo raffigurante la Madonna con Bambino e rose, del 1937, opera di Rosina Cuoco.\nStatua.\nNel transetto sinistro, sulla parete di fondo, al centro, c'\u00e8 una statua lignea policroma raffigurante San Gennaro benedicente, dal titolo \"Divo Ianvario Patrono Praestantissimo\", poggiante su un basamento di marmo bianco, opera di Gaetano Chiaromonte (Salerno, 1872 - Napoli, 1962).\nBassorilievi.\nSulla facciata esterna, sotto il geison, a mo' di metope, ci sono 5 bassorilievi quadrati di marmo bianco, raffiguranti i simboli tetramorfi dei 4 Evangelisti e centralmente con una croce latina inscritta in una corona d'alloro innastrata, da sinistra a destra:\nSulla facciata esterna, sotto l'architrave del portale principale, c'\u00e8 un bassorilievo rettangolare di marmo bianco, raffigurante il busto orante di san Gennaro, inscrito in un medaglione circolare, sorretto da 2 angeli, uno portante un Vangelo su cui sono appoggiate le due ampolle contenenti il sangue del santo, l'altro un ramo di palma e benedicente.\nSulle due testate del basamento della gradinata d'accesso, ci sono 2 lastre di basalto con un bassorilievo, raffigurante lo stemma pontificio, chiavi incrociate (decussate) sormontate dal triregno, per rendere evidente l'essere basilica minore pontificia.\nNella navata destra, sulla parete destra, al centro, tra la 3\u00aa e la 5\u00aa colonna di destra, c'\u00e8 un bassorilievo rettangolare, di marmo bianco, raffigurante e dal titolo \"Traslazione del Corpo di San Gennaro\", del 1936, opera di Vincenzo Meconio (Napoli, 1900 - Napoli, 1945).\nLapidi commemorative.\nNella basilica ci sono due lapidi commemorative di marmo bianco con iscrizioni in cinabro.\nLa prima, del 1932, posizionata nella navata sinistra, sulla parete sinistra, al centro, tra la 3\u00aa e la 4\u00aa colonna di sinistra, riporta in latino:\nLa seconda, del 1934, posizionata nel transetto sinistro, sulla parete di fondo, a sinistra, riporta in italiano:\nRettori e parroci.\nDi seguito il cronotassi dei rettori e dei parroci della basilica:\nPubblicazioni.\nLa chiesa prima e la basilica poi ebbero una propria pubblicazione, che nel corso degli anni prese le seguenti denominazioni:\nRiferimenti letterari.\nLa basilica e la relativa via sono citate in alcuni brani letterari:"}
{"id": "855811", "revid": "765341", "url": "https://it.wikipedia.org/wiki?curid=855811", "title": "Chiesa di San Severo fuori le mura", "text": "La chiesa di San Severo fuori le mura (meglio conosciuta come San Severo alla Sanit\u00e0) \u00e8 un'antica chiesa di Napoli e sorge in uno dei quartieri pi\u00f9 popolosi del capoluogo campano (rione Sanit\u00e0), in piazza San Severo a Capodimonte.\nStoria.\nAlla fine del IV secolo, il vescovo Severo, pose il suo sepolcro gentilizio sul sito dove poi vennero erette le sue catacombe. Quando le spoglie del vescovo vennero trasferite nella chiesa di San Giorgio Maggiore, la devozione popolare che circondava l'area cimiteriale and\u00f2 via via a diminuire.\nLa chiesa attuale fu eretta molto pi\u00f9 in l\u00e0, nel XVI secolo. Il tempio infatti fu costruito nel 1573 per volont\u00e0 dell'arcivescovo Mario Carafa, che in seguito lo affid\u00f2 ai conventuali. Nel 1680, i frati, inaugurarono un riassetto globale del complesso, attuarono dei rimaneggiamenti, mentre l'ampliamento venne affidato a Dionisio Lazzari.\nDescrizione.\nLa chiesa presenta una pianta a croce latina con tre cappelle per lato e transetto. A sinistra dell'atrio vi \u00e8 una piccola cappella con un'antica statua del santo titolare. All'ingresso, su entrambi i lati, si trova un'acquasantiera con un angioletto in stucco che regge un drappo su cui \u00e8 inciso lo stemma francescano. Sulle pareti laterali delle cappelle un ignoto pittore napoletano dell'Ottocento dipinse le immagini dei \"dodici apostoli\" su rame o a fresco. Nella prima cappella a destra si conserva una \"Piet\u00e0\" di Benedetto Torre, mentre nella seconda un'Annunciazione di Leandro Carcano. Nel braccio destro del transetto si ammira un pregevole altare in marmi policromi sovrastato da un \"Sant'Antonio in gloria\" di Antonio Cicalese. Sulla parete sinistra \u00e8 collocata una \"Madonna del Rosario\" di Paolo de Matteis e su quella destra \"I Santi Pietro e Paolo\" di Pietro Lambertucci. Oltrepassata la balaustra, si accede all'area absidale con l'altare maggiore in marmi policromi, nel cui paliotto \u00e8 incassato un \"Cristo Morto\" in stucco. Alle spalle ci sono, ai lati, due nicchie che accolgono le statue in stucco dei \"Santi Ludovico da Tolosa e Anselmo\" (attribuite alla mano di Giuseppe Scarola) e, al centro, la cona che racchiude una grande tavola di Dirk Hendricksz con la \"Madonna con il Bambino e i Santi Severo, Ludovico, Francesco e Antonio\". Sopraelevato rispetto all'abside, \u00e8 il coro dominato da un pregevole organo del 1780 dei fratelli Carlo e Nicola Mancini. Nel braccio sinistro del transetto si imbatte in un altro bell'altare in stucco che richiama i colori dei marmi policromi, sul quale campeggia un \"Miracolo delle Rose\" di ignoto pittore settecentesco. Accanto a questa tela, sulla destra, \u00e8 murato uno splendido rilievo marmoreo di Girolamo D'Auria rappresentante la \"Madonna con il Bambino\". Sulla parete destra \u00e8 collocata una \"Visitazione\" di Paolo de Matteis, su quella sinistra \"I Santi Francesco e Rocco in estasi al cospetto della Madonna con il Bambino\" di Pietro Lambertucci. La terza cappella a sinistra permette di accedere alle eponime catacombe paleocristiane che conservano affreschi e resti lapidei del V-VII secolo. La seconda cappella contiene un \"Santo Vescovo in gloria\" della scuola di Luca Giordano, mentre la prima un crocifisso ligneo dell'Ottocento.\nAdiacente alla chiesa \u00e8 l'Oratorio della Confraternita dei Bianchi di Sant'Antonio col suo interno decorato da pregevoli stucchi e ben ventitr\u00e9 tele, molte delle quali sono state realizzate da importanti pittori locali (Luca Giordano, Andrea Vaccaro, Francesco Fracanzano, Giovan Battista Spinelli, Giacinto Diano, Michele Ragolia).\nCuriosit\u00e0.\nNell'attiguo monastero Domenico Cimarosa mosse i primi passi nell'apprendimento della musica."}
{"id": "855812", "revid": "121826644", "url": "https://it.wikipedia.org/wiki?curid=855812", "title": "Chiesa di Santa Croce e Purgatorio al Mercato", "text": "La chiesa di Santa Croce e Purgatorio al Mercato \u00e8 un caratteristico luogo di culto di Napoli, ubicato al centro dell'esedra di piazza del Mercato.\nStoria e descrizione.\nNel 1351 (anche se ci sono storici, come il Galante, che riportano il 1331) fu eretta dal conciatore di pelli Domenico Persio (o Punzo) una cappella sul luogo dove fu decapitato Corradino di Svevia per ordine di Carlo I d'Angi\u00f2 il 29 ottobre 1268. In precedenza il luogo era segnalato solo da una colonna sormontata da una croce di stile gotico. La cappella sorgeva a sud-est di piazza Mercato e fu dedicata alla Santa Croce per via della colonna con croce (definita \"colonna espiatoria\") che fu posta all'interno.\nNel XVII secolo invece furono adoperate delle cisterne granarie in piazza come fosse comuni per l'epidemia di peste del 1656. Su queste fosse fu eseguito un recinto per segnalare la presenza del luogo di sepoltura e fu costruita (secondo il Galante nel 1774) una cappella, che fu detta \"della Santa Croce delle Anime Purganti\", pi\u00f9 brevemente \"del Purgatorio\".\nNella notte del 22 luglio 1781 un incendio generato dai fuochi d'artificio per festeggiare la Madonna del Carmine distrusse le botteghe in legno della piazza e, di conseguenza, danneggi\u00f2 anche le cappelle. Fu incaricato da Ferdinando IV l'architetto Francesco Sicuro affinch\u00e9 realizzasse un'esedra in muratura nella piazza, regolamentando cos\u00ec le botteghe. Inoltre lo stesso architetto concluse l'esedra centralmente progettando una nuova chiesa che sostituisse le due cappelle. La denominazione di questa chiesa contiene infatti quelle delle due cappelle. Eretta nel 1786, fu consacrata il 3 novembre 1791. Nel 1911 fu sottoposta ad una importante ristrutturazione.\nIl tempio, che reca una pianta a croce greca divisa in tre navate, \u00e8 stato fortemente danneggiato dai bombardamenti della seconda guerra mondiale nonch\u00e9 dal terremoto dell'Irpinia del 1980, eppure rappresenta ancor oggi un'importante testimonianza della citt\u00e0, sia per la piazza in cui sorge sia perch\u00e9 all'interno conserva un ceppo con lo \"Stemma dei cuoiai\", che si pensa essere quello sul quale fu decapitato Corradino (anche se \u00e8 pi\u00f9 probabile che si tratti della chiave di volta della cappella dove fu inizialmente sepolto).\nLa colonna commemorativa in porfido reca incisa questa frase: \"Asturis ungue leo pullum rapiens aquilinum hic deplumavit acephalumque dedit\", cos\u00ec traducibile: il leone artigli\u00f2 l'aquilotto ad Astura, gli strapp\u00f2 le piume e lo decapit\u00f2. La morte del sovrano in piazza sanc\u00ec la fine della dinastia sveva e del suo sogno imperiale, favorendo l'ascesa degli angioini di Napoli.\nLe tele di Nicola Malinconico, Giacinto Diano e di altri artisti sono state trasferite al Museo civico di Castel Nuovo, mentre le opere scultoree di Angelo Viva (nello specifico: le due acquasantiere e il putto reggi-mensa dell'altare maggiore) sono state, purtroppo, trafugate.\nLa chiesa \u00e8 chiusa al pubblico; tuttavia \u00e8 prossima a ricevere interventi di restauro, in quanto rientra nel Progetto Unesco per il centro storico di Napoli."}
{"id": "855813", "revid": "12712249", "url": "https://it.wikipedia.org/wiki?curid=855813", "title": "Chiesa dei Padri della Missione", "text": ""}
{"id": "855815", "revid": "155613", "url": "https://it.wikipedia.org/wiki?curid=855815", "title": "Chiesa della Madonna delle Grazie (Napoli)", "text": ""}
{"id": "855816", "revid": "1305772", "url": "https://it.wikipedia.org/wiki?curid=855816", "title": "Somebody to Love", "text": "Somebody to Love (\"qualcuno da amare\" in lingua inglese) pu\u00f2 riferirsi a:"}
{"id": "855817", "revid": "599013", "url": "https://it.wikipedia.org/wiki?curid=855817", "title": "Chiesa della Santissima Trinit\u00e0 dei Pellegrini (Napoli)", "text": "La chiesa della Santissima Trinit\u00e0 dei Pellegrini \u00e8 una chiesa di Napoli, ubicata in via Portamedina, nel centro storico della citt\u00e0\nStoria.\nL'edificio di culto e l'omonimo ospedale sono stati fondati dal cavaliere gerosolimitano Fabrizio Pignatelli di Monteleone nel XVI secolo; in seguito, il complesso, venne affidato alla Confraternita della Santissima Trinit\u00e0.\nL'ospedale ivi annesso, la cui struttura fu disegnata da Carlo Vanvitelli, fu ampliato nel 1769 e con l'occasione fu realizzato anche l'ampliamento della chiesa (1792-1796), che assunse cos\u00ec l'aspetto che mostra ancora oggi.\nNel 2021 \u00e8 stato concluso il restauro della facciata, con le due grandi statue in stucco, e dello scalone che versavano in pessime condizioni conservative.\nDescrizione.\nLa facciata \u00e8 caratterizzata dalle pregevoli statue in stucco di Angelo Viva, raffiguranti \"San Filippo Neri\" e \"San Gennaro\" e riproduce quella originale di epoca cinquecentesca.\nL'architettura del tempio \u00e8 alquanto singolare; la pianta \u00e8 formata da due ottagoni uniti da un rettangolo, con il primo ottagono che assume la funzione di navata ed il secondo che funge da oratorio, mentre il rettangolo \u00e8 il presbiterio.\nGli altari laterali (tre per lato) sono sormontati da pregevoli tele di Onofrio Palumbo (\"Il San Filippo Neri raccomanda alla Trinit\u00e0 i confratelli e i pellegrini\" e \"Il San Gennaro che allontana i fulmini da Napoli\", eseguito con la collaborazione di Didier Barra), Andrea Vaccaro (\"Il Calvario\"), Francesco Fracanzano (\"Il Transito di San Giuseppe\"), Giacomo Farelli (\"La Visione di Sant'Antonio\") e Marcantonio del Santo (\"L'Immacolata\"), semisconosciuto allievo di Battistello Caracciolo. Alle spalle della settecentesca balaustra in marmi policromi vi \u00e8 il presbiterio, il quale \u00e8 dominato dall'imponente altare maggiore - sul quale si staglia \"La Santissima Trinit\u00e0\", gruppo scultoreo in stucco di Angelo Viva e ai cui lati vi sono un \"San Giuseppe con il Bambino\" della bottega di Paolo De Matteis e una \"Madonna con il Bambino e San Giovannino\" di Giuseppe Bonito - ed \u00e8 arricchito lungo le pareti da quattro grandi tele di Giacinto Diano e da un \"San Francesco Geronimo\" di ignoto e un \"San Filippo Neri in estasi\" di Paolo Vetri. Gli affreschi monocromo della cupola si devono alla mano di Melchiorre De Gregorio.\nAlle spalle del presbiterio vi \u00e8 un piccolo vano di raccordo (la cui volta venne affrescata da Crescenzo Gamba), dopo il quale si giunge al coro. Quest'ambiente venne progettato da Giovanni Antonio Medrano e decorato sotto la direzione di Giuseppe Astarita. Esso \u00e8 delimitato da imponenti stalli in legno di noce e contiene tele di Francesco De Mura (di sua mano \u00e8 \"La Vergine che intercede la Santissima Trinit\u00e0 per le anime del Purgatorio\") e Paolo De Majo (\"I Quattro Evangelisti\").\nNella sacrestia si ammira sull'altare una tela di Giuseppe Bonito; mentre negli ambienti privati dell'Arciconfraternita sono conservate decine di opere d'arte (dipinti, sculture, paramenti sacri), risalenti a diverse epoche e pervenute soprattutto grazie a donazioni."}
{"id": "855823", "revid": "125595156", "url": "https://it.wikipedia.org/wiki?curid=855823", "title": "Dialoghi con Leuc\u00f2", "text": "I Dialoghi con Leuc\u00f2 sono una serie di ventisette brevissimi racconti, strutturati in forma dialogica, scritti da Cesare Pavese dal dicembre del 1945 al marzo 1947, anno della pubblicazione.\nIl Mito.\nIl tentativo che intende operare Pavese in quest'opera \u00e8 quello della ricerca, o ancor meglio della riscoperta di quel sostrato culturale comune, irrinunciabile e costitutivo che \u00e8 il mito. Un mito che, seppur storicamente proprio di un'epoca ormai tramontata (quella greca), ci appartiene ancora in maniera viscerale nella misura in cui sublima ed eternizza le angosce e le esperienze pi\u00f9 intime dell'uomo, antico e moderno.\nOgni racconto ha come interlocutori due personaggi presi dalla mitologia greca (rivista attraverso l'etnologia, il pensiero di Freud e l'esistenzialismo), dei quali lo stesso Pavese definisce le componenti e le relazioni che si instaurano tra i vari temi. L'autore stesso riporta, nel volume stesso uno schema con precise indicazioni.\n \nAttraverso l'incontro di due personaggi, siano essi d\u00e8i o semplici mortali, questi dialoghi presentano di volta in volta l'amore, l'amicizia, il dolore, il ricordo, il rimpianto, la fragilit\u00e0, la morte e il destino. In altre parole: l'intrinseca essenza di ogni individuo, resa manifesta dal discorso stesso nella sua nuda purezza. \u00c8 infatti attraverso il solo linguaggio che questi personaggi vengono costruiti, si mostrano e si svelano nel pieno della loro concretezza, della loro intensa umanit\u00e0. E quindi il \"l\u00f2gos\", come dimensione onto-logica, manifestazione del pi\u00f9 profondo essere, rivelazione della pi\u00f9 intima realt\u00e0.\nQuesti dei ed eroi che discutono di morte e di destino escono da un periodo di barbarie e di culti contadini.\nLista completa dei dialoghi.\nSono di seguito annotati i titoli dei diversi dialoghi che compongono l'opera, con annotati i protagonisti.\n- \"La nube\". Parlano la Nube (Nefele) e Issione.\n- \"La Chimera.\" Parlano Ipp\u00f2loco e Sarpedonte.\n- \"I ciechi.\" Parlano Edipo e Tiresia.\n- \"Le cavalle\". Parlano Ermete ctonio e il centauro Chirone.\n- \"Il fiore.\" Parlano Eros e T\u00e0natos.\n- \"La belva\". Parlano Endimione e uno straniero.\n- \"Schiuma d'onda\". Parlano Saffo e Britomarti.\n- \"La madre\". Parlano Meleagro e Ermete.\n- \"I due.\" Parlano Achille e Patroclo.\n- \"La strada\". Parlano Edipo e un mendicante.\n- \"La rupe\". Parlano Eracle e Prometeo.\n- \"L'inconsolabile\". Parlano Orfeo e Bacca.\n- \"L'uomo-lupo\". Parlano due cacciatori.\n- \"L'ospite\". Parlano Litierse e Eracle.\n- \"I fuochi\". Parlano due pastori.\n- \"L'isola\". Parlano Calipso e Odisseo.\n- \"Il lago\". Parlano Virbio e Diana.\n- \"Le streghe\". Parlano Circe e Leucotea.\n- \"Il toro\". Parlano Lelego e Teseo.\n- \"In famiglia\". Parlano Castore e Polideute.\n- \"Gli Argonauti\". Parlano Iasone e M\u00e9lita.\n- \"La vigna\". Parlano Leucotea e Ariadne.\n- \"Gli uomini\". Parlano Cratos e Bia.\n- \"Il mistero\". Parlano Dioniso e Demetra.\n- \"Il diluvio\". Parlano un satiro e un'amadriade.\n- \"Le Muse\". Parlano Mnem\u00f2sine e Esiodo.\n- \"Gli d\u00e8i\". Parlano due dialoganti non specificati, che sembrano appartenere all'epoca contemporanea.\nLa Nube.\nIn \"La nube\" \u00e8 la stessa che porta ad Issione il messaggio che il dio Pan \u00e8 morto e che \"novus saecolorum nascitur ordo\". Inizia la lenta trasformazione dell'uomo che esce dal mondo istintivo e prelogico per avviarsi verso la luce della storia. Ma, come scrive Lorenzo Mondo, \u00ab\u2026 nelle parole della Nube amante, che cerca d'infrenare la giovanile baldanza di Issione, gi\u00e0 s'intravede la ruota e il Tartaro: prezzo della raggiunta consapevolezza \u00e8 la morte, non pi\u00f9 cambiamento irriflesso della propria natura, un \"versarsi in tutte le cose\", ma \"un amaro sapore che dura e si sente\"\u00bb.\nLa Chimera.\nMa nel dialogo \"La chimera\" troviamo Bellerofonte che ha ormai liberato il mondo dai mostri liberandone la terra ma che si chiede con grande disperazione, dopo tanto sangue e morti a cosa tutto questo sia servito e, per tutto il dialogo, egli, che si \u00e8 scoperto ancora facente parte del destino, grida l'inutilit\u00e0 di ogni lotta.\nCome scrisse Mario Untersteiner in un articolo del '47 \u00abCon una frase e talora anche con una sola parola va alla radice perenne del mito, quella che ancora oggi \u00e8 vitale\u00bb. \nUna doppia riflessione, quindi, quella di Pavese: sulla sfera mitica, come luogo archetipo da riportare alla luce, e sull'uomo stesso, il cui segreto non pu\u00f2 non emergere da queste profonde e immense radici, costituite dall'intrecciarsi della dimensione simbolica, antropologica e psicoanalitica.\nI ciechi.\nIl dialogo, assai pessimista, avviene tra Edipo, re di Tebe e il vecchio Tiresia che \u00e8 stato accecato dagli d\u00e8i verso i quali egli dimostra sfiducia. Ma l'argomento di fondo \u00e8 sicuramente il destino e la sua inevitabilit\u00e0. Edipo, ancora ignaro del suo destino, ancora ingenuo e felice, parla quasi ottimisticamente a Tiresia, che invece gli far\u00e0 dolorosamente aprire gli occhi."}
{"id": "855825", "revid": "21079", "url": "https://it.wikipedia.org/wiki?curid=855825", "title": "Prisma archimedeo", "text": ""}
{"id": "855829", "revid": "2062310", "url": "https://it.wikipedia.org/wiki?curid=855829", "title": "Urban Trad", "text": "Urban Trad \u00e8 una band folk belga, i cui membri sono sia di lingua olandese che francese. Fondato nel 2000 la musica del gruppo \u00e8 ispirata alle canzoni popolari europee, perlopi\u00f9 celtiche. Gli arrangiamenti per\u00f2 spesso sono molto moderni, rock ed elettronici, che danno una veste moderna ed attuale alle loro canzoni.\nGli Urban Trad hanno rappresentato il Belgio all'Eurovision Song Contest 2003 con \"Sanomi\", una canzone interpretata in una lingua immaginaria, evitando cos\u00ec o di essere vallona o fiamminga. Con solo due punti di stacco dalla canzone prima classificata, gli Urban Trad si sono classificati al secondo posto."}
{"id": "855833", "revid": "1305772", "url": "https://it.wikipedia.org/wiki?curid=855833", "title": "Margherita di Navarra", "text": "Con il nome Margherita di Navarra sono conosciuti i seguenti personaggi storici:"}
{"id": "855834", "revid": "1543377", "url": "https://it.wikipedia.org/wiki?curid=855834", "title": "Coazze", "text": "Coazze (\"Coasse\" in piemontese, \"Couvase\" in francoprovenzale, \"Couasse\" in francese) \u00e8 un comune italiano di abitanti della citt\u00e0 metropolitana di Torino, in Piemonte.\nGeografia fisica.\nCoazze si trova in Val Sangone ed \u00e8 naturalmente bagnata dal fiume Sangone.\nStoria.\nIl paese esisteva durante l\u2019epoca romana, e secondo alcuni addirittura il re segusino Cozio (vissuto tra la fine dell\u2019epoca pagana e l\u2019inizio dell\u2019epoca cristiana) fu sepolto a Coazze, poich\u00e9 faceva parte dei 12 paesi da lui comandati.\nIl primo documento che attesta l\u2019esistenza di Coazze fu scritto nel 1035, nel quale si parla della donazione di Covaciae al monastero di S. Solutore di Torino da parte del vescovo Orlico e della vedova di Olderico Manfredi II (Marchese di Susa), confermata nel 1079 dalla contessa Adelaide di Savoia.\nSuccessivamente, Amedeo V di Savoia scambi\u00f2 i feudi di Coazze, Valgioie e Beinasco per quelli delle valli di Ayas e Challant. Quindi, fino al 1374 Coazze fu dominato dai feudatari di Montjovet, quando l\u2019abate di San Michele acquist\u00f2 questi territori.\nA partire dal XIV secolo, nei monti al di sopra di Forno di Coazze vennero create miniere di ferro oligisto (ematite); il materiale estratto veniva portato in borgata Ferria per essere selezionato e poi in fucine (di cui si ha la prima notizia certa nel 1430). Il ricco patrimonio boschivo della valle offriva il carbone di legna necessario per la fusione. Quest'attivit\u00e0 estrattiva prosegu\u00ec fino a met\u00e0 dell'Ottocento.\nAccanto all'attivit\u00e0 agricola, da met\u00e0 del Settecento si svilupp\u00f2 la filatura e tessitura, dapprima di canapa, a carattere domestico, e pi\u00f9 tardi a carattere industriale, anche nei settori del cotone e della juta, dove l'attivit\u00e0 prosegu\u00ec fino al secondo dopoguerra. Alla fine dell'Ottocento fu aperta una cartiera che funzion\u00f2 anch'essa fino al secondo dopoguerra. Queste industrie hanno dato lavoro a una importante frazione della popolazione locale.\nLocalit\u00e0 di villeggiatura di mezza montagna, rinomata soprattutto tra la fine dell'Ottocento e l'inizio del Novecento, \u00e8 famosa per aver ospitato nel 1901 Luigi Pirandello per un mese di vacanza.\nIl motto riportato sul campanile della chiesa di Coazze, \"Ognuno a suo modo\", ispir\u00f2 Pirandello per una delle sue opere pi\u00f9 famose, \"Ciascuno a suo modo\".\nDurante la seconda guerra mondiale, Coazze \u00e8 stato teatro di un eccidio nazifascista. Il 16 maggio 1944 in localit\u00e0 Forno di Coazze vennero fucilati 24 partigiani, catturati nei giorni precedenti nel corso di rastrellamenti operati in tutta la Val Sangone. I partigiani vennero uccisi proprio davanti a una fossa che, con molta probabilit\u00e0, essi stessi scavarono; dopo le fucilazioni furono lasciati morire per dissanguamento, e venne impedito a chiunque di avvicinarsi ad essi. Lo stesso giorno, sempre a Forno di Coazze, vennero uccisi altri quattro partigiani fra cui la medaglia d'oro al valor militare (alla memoria) Renato Ruffinatti. Dopo la guerra fu realizzato l'Ossario di Forno di Coazze dove riposano i resti di 98 vittime dei nazifascisti. \nEtimologia.\nDal latino \"covum\", al plurale \"cova\", cio\u00e8 \"cavit\u00e0\". Una presunta derivazione da \"Covum Sachsi\" avrebbe dovuto lasciare un /s/ prima della vocale tonica (\"Sachsum-i\" (Spada-Sassone), secondo una forma tarda di declinazione latina, subentrata al classico 'Saxo-onis', attestata nell'alto tedesco antico). \u00c8 dunque pi\u00f9 probabile l'origine proposta da Gasca Queirazza \"et alii\" (1992) che, a latino \"covum\", nel senso di \"cavit\u00e0, nascondiglio\", aggiungono un suffisso aggettivante molto produttivo \"-aceus\" (al pl. \"covaceae\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Coazze sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nChiesa Cattolica.\nIl comune appartiene all'arcidiocesi di Torino e comprende due parrocchie.\nChiesa Evangelica.\n\u00c8 presente una comunit\u00e0 valdese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "855837", "revid": "848247", "url": "https://it.wikipedia.org/wiki?curid=855837", "title": "Alberto Mario", "text": "Biografia.\nErede di una nobile famiglia di origini ferraresi, nacque il 4 giugno 1825 a Lendinara (RO), in un grande edificio seicentesco nell'attuale via Cavour, ove oggi una targa lo ricorda. Visse una giovinezza gaia e spensierata. Frequent\u00f2 le locali scuole dei Padri Cavanis dell'Ordine degli Scolopi e poi il seminario di Rovigo, ma lo studio gli era allora assai indigesto. Nel 1844 si iscrisse all'Universit\u00e0 di Padova. Scelse prima matematica, poi legge, ma l'unica cosa che gli interessava era la Storia. L'8 febbraio 1848 partecipa attivamente alle manifestazioni, tanto da essere costretto a riparare a Bologna, dove si unisce agli studenti volontari aggregati alle truppe di Pio IX.\nCombatte contro gli austriaci a Bassano del Grappa, Treviso e Vicenza. Dopo il fallimento della campagna, ripara a Milano dove conosce Giuseppe Garibaldi e Giuseppe Mazzini.\nNegli anni che vanno dal 1849 al 1857, Mario soggiorn\u00f2 a lungo a Genova insieme agli altri patrioti in esilio. Dopo aver passato alcuni mesi nel carcere di Sant'Andrea a Genova per il fallimento dei progetti rivoluzionari, Mario si trasfer\u00ec a Londra dove nel 1858 spos\u00f2 Jessie White, giornalista corrispondente del \"London Daily News\". Con la moglie intraprese una serie di viaggi che lo portarono anche negli Stati Uniti dove peror\u00f2 la causa risorgimentale.\nTornato in Italia, dopo aver passato qualche giorno in prigione, fu espulso dal Regno di Sardegna e ripar\u00f2 a Lugano, dove si trovavano Mazzini e Carlo Cattaneo. L\u00ec Mario assunse la direzione dell'organo mazziniano \"Pensiero ed azione\". Mario, con la moglie, riusc\u00ec ad imbarcarsi per la Sicilia per raggiungere Garibaldi con la seconda spedizione capitanata da Medici.\nConvinto federalista, Mario teorizzava la necessit\u00e0 di abbattere le \"satrapie burocratiche\" del centralismo italiano, allo scopo di realizzare una legislazione articolata, adatta a garantire l'autogoverno di istituzioni decentrate come regioni e comuni.\nPassato in Calabria, ebbe il compito di reprimere le rivolte dei contadini fedeli ai borboni.\nNel 1862, Mario scrisse \"La camicia rossa\", memoriale sulla spedizione dei Mille pubblicato in lingua inglese. Partecip\u00f2 alla campagna del 1866 al comando di alcune unit\u00e0 di flottiglia sul Lago di Garda. Nel 1867 fu con Garibaldi a Monterotondo e a Mentana.\nCompiutasi l'unit\u00e0 d'Italia, si dedic\u00f2 a tempo pieno al giornalismo: diresse \u00ab\"La Provincia di Mantova\"\u00bb (1872-74), la \u00ab\"Rivista Repubblicana\"\u00bb (1878-79), la \u00ab\"Lega della Democrazia\"\u00bb (1880-83) sempre su posizione federaliste, seguace di quel Cattaneo che aveva celebrato nel 1870, a un anno dalla morte, con un libro dal titolo significativo, \"La mente di Carlo Cattaneo\".\nDal 1862 al 1866 risiedette a Bellosguardo, vicino a Firenze e dopo l'annessione del Veneto, si ristabil\u00ec nella natia Lendinara, dove mor\u00ec il 2 giugno 1883.\nSulla sua tomba, ora nel cimitero di Lendinara, la vedova Jessie White volle fosse riportato il seguente brano dell'orazione funebre che Giosu\u00e8 Carducci tenne di fronte alla salma:"}
{"id": "855842", "revid": "1429175", "url": "https://it.wikipedia.org/wiki?curid=855842", "title": "Francesco Apolloni", "text": "Biografia.\nDiplomato all'Accademia nazionale d'arte drammatica Silvio D'Amico nel 1990, continua la sua formazione frequentando workshop diretti da Michael Margotta e Bernard Hiller e partecipando ai corsi dell'Actors Studio di Los Angeles.\nScrive e dirige commedie per il teatro, scritto e pubblicato romanzi, realizzato documentari, cortometraggi e film come \"La verit\u00e0 vi prego sull'amore\" e \"Fate come noi\".\nMolti dei suoi lavori partecipano a festival, ottenendo riconoscimenti sia da parte del pubblico che dalla critica. Come regista realizza anche campagne sociali contro la droga e a favore della ricerca per la lotta contro il cancro.\nCome attore \u00e8 protagonista dei film \"Ovunque tu sarai\" (di cui \u00e8 anche sceneggiatore) e \"Malati di sesso\", coprotagonista di \"Scusa ma ti chiamo amore\" e \"Scusa ma ti voglio sposare\", e partecipa a \"Third Person\", \"Per sfortuna che ci sei,\" e \"Tutta colpa di Freud\". In tv \u00e8 coprotagonista di \"Rino Gaetano - Ma il cielo \u00e8 sempre pi\u00f9 blu.\"\nHa collaborato con Il Sole 24 ORE, Il Messaggero, Il Tempo e RomaItaliaLab, ed \u00e8 stato direttore artistico del Terminillo Film Festival."}
{"id": "855845", "revid": "1442080", "url": "https://it.wikipedia.org/wiki?curid=855845", "title": "Monetazione di Pandosia", "text": "La monetazione di Pandosia riguarda le monete coniate a Pandosia, un'antica citt\u00e0 del Bruzio, citata dagli storici antichi e di incerta identificazione.\nContesto storico.\nLe nostre conoscenze su questa citt\u00e0 sono esigue, la sua stessa ubicazione \u00e8 ancora oggetto di dibattito.\nMoneta di alleanza con Crotone.\nEsiste una moneta emessa da Crotone e Pandosia. Si tratta di uno statere.\nUna copia di questa moneta si trova all'Ashmolean museum di Oxford.\nLa moneta Crotone - Pandosia di Oxford ha un diametro di 26\u00a0mm e pesa 7,11g.\nLo stile della moneta la fanno datare tra il 500 ed il 480 a.C. Crotone ha anche coniato una moneta con gli stessi tipi con Sibari. Questa moneta Croton - Sybaris per caratteristiche stilistiche e per le dimensioni del tondello appare comunque posteriore a quella Croton - Pandosia. Esistono anche monete \u03d8PO/TE ma non \u00e8 chiaro se si tratti di Terina o Temesa.\nTutte queste monete lasciano supporre alleanze anche di tipo militare. Mancano comunque riferimenti storiografici precisi sulle motivazioni di queste ed altre emissioni. Secondo l'interpretazione di N.F. Parise non si tratterebbe di un'alleanza paritetica ma di una subordinazione politica a Crotone.\nCa. 435-425.\nIn questo periodo viene collocata la seconda moneta ascrivibile a Pandosia nel Bruttium. Si tratta anche in questo caso di uno statere\nL'alfabeto usato \u00e8 arcaico; in particolare il Sigma \u00e8 ruotato di 90\u00b0 cos\u00ec da apparire simile alla lettera M. Anche la Pi e la Iota hanno forme arcaiche. La moneta mostra che la forma arcaica di queste lettere era ancora in uso nella mat\u00e0 del V secolo a meno che non si voglia supporre che si tratti di un arcaismo voluto.\nUna foto di una moneta \u00e8 qui\nLa scritta della moneta sembra accreditare l'ipotesi che la citt\u00e0 sorgesse nei pressi del fiume Crati.\nTesori.\nLa monete di Pandosia nel Bruttium sono presenti in due tesori il 1908 ed 1977 secondo la numerazione del IGCH.\nIl primo \u00e8 un tesoro trovato in una localit\u00e0 imprecisata della Calabria nel 1864. Si ritiene che il tesoro sia stato sepolto verso il 390 a.C. Oltre ad uno statere di Pandosia contiene altri 96 monete d'argento provenienti da diverse citt\u00e0 della Magna Grecia tra cui Tarentum, Metapontum, Caulonia, Croton e Terina. L'unica moneta di cui si ha ancora notizie \u00e8 quella di Pandosia che si trova a Boston.\nL'altro tesoro fu trovato nel 1926 a Torchiarolo, a circa 15 da Brindisi. L'anno ipotizzato per la sepoltura \u00e8 il 270 a.C. circa Si tratta di un tesoro molto importante (1849 monete d'argento). Le monete provengono da tutta la Magna Grecia, da Roma e dalla Grecia vera e propria. Pandosia \u00e8 rappresentata da una frazione di statere."}
{"id": "855846", "revid": "729019", "url": "https://it.wikipedia.org/wiki?curid=855846", "title": "Campionato italiano di calcio a 5 1988-1989", "text": "Il campionato italiano di calcio a 5 1988-1989 \u00e8 stata la 6\u00aa edizione nazionale del campionato italiano di calcio a 5. Durante la stagione 1988-1989 si svolse la fase interregionale, al termine della quale le societ\u00e0 qualificate presero parte alla fase finale organizzata a Roma presso il Foro Italico dall'11 luglio al 15 luglio 1989.\nAvvenimenti.\nLa stagione rappresenta la conferma dello strapotere delle formazioni romane nel panorama del calcio a 5 italiano. La rinuncia del Millefonti Torino alla semifinale guadagnata sul campo contro il Camel Vigna Stelluti Roma, aumenta il numero di compagini capitoline a tre su quattro semifinaliste, con l'unica eccezione rappresentata dal Barbagrigia Ascoli. La riconferma a campioni d'Italia per la Roma RCB viene solo dopo una combattutissima finale con il Camel Vigna Stelluti terminata 2-2 ai tempi supplementari e 5-4 ai calci di rigore."}
{"id": "855853", "revid": "767487", "url": "https://it.wikipedia.org/wiki?curid=855853", "title": "Un digiunatore", "text": "Un digiunatore (\"Ein Hungerk\u00fcnstler\", letteralmente \"Un artista della fame\") \u00e8 un racconto scritto da Franz Kafka. Venne pubblicato inizialmente nel periodico \"Die neue Rundschau\" nel 1922, e successivamente nel 1924 nella raccolta omonima.\nIl protagonista del racconto \u00e8 un \"artista della fame\", che esprime il digiuno estremo come forma d'arte; si tratta di un individuo emarginato e vittima della societ\u00e0 in generale. \nLa storia esplora temi familiari della poetica kafkiana, quali la morte e l'isolamento, l'arte e l'ascetismo, la povert\u00e0 spirituale e l'inutilit\u00e0 o fallimento personale, il tutto all'interno d'una generale corruzione dei rapporti umani.\nTrama.\nLa vicenda viene raccontata in modo retrospettivo attraverso la narrazione in terza persona, ed il narratore ripercorre le gesta del protagonista, un digiunatore, nei diversi decenni della sua vita; c'era un momento, inizialmente, in cui il pubblico assisteva meravigliato alle sue performance di professionista della fame. I suoi digiuni prolungati avvenivano all'interno d'una gabbia esposta al pubblico, a cui partecipavano anche gruppi di osservatori (solitamente tre macellai) il cui compito era d'assicurarsi che non mangiasse di nascosto.\nMolti, nonostante questo, continuavano a rimanere convinti ch'egli imbrogliasse e si prendesse gioco degli spettatori. Tali sospetti infastidivano non poco l'artista della fame, che per\u00f2 non aveva modo di dimostrare la sua correttezza, visto che nessuno poteva rimanere a fianco della gabbia per tutto il tempo del digiuno. Questo tempo era di quaranta giorni ed era imposto dall'impresario che lo assisteva. Allo scoccare dell'ultima ora, per\u00f2, il digiunatore trovava sempre questo limite temporale ingiusto ed arbitrario, in quanto gli impediva di migliorare il proprio record. A quel punto, pensava, sarebbe stato portato in trionfo nella gabbia in cui si trovava tra squilli di fanfare, e finalmente avrebbe potuto mangiare a saziet\u00e0; il promotore degli spettacoli invece temeva non per la sua salute, ma per il fatto che se il tempo si fosse allungato troppo l'interesse del pubblico avrebbe cominciato via via a scemare e l'arte del digiunatore avrebbe iniziato ad essere rifiutata.\nQueste performance di digiuno, intervallate da periodi di recupero, si ripeterono per molti anni; il digiunatore, durante i suoi digiuni continuava a sentirsi insoddisfatto ed incompreso: se uno spettatore, osservando la sua apparente malinconia avesse cercato di consolarlo, gli avrebbe risposto furiosamente, scuotendo violentemente le sbarre della sua gabbia. L'impresario allora avrebbe punito tali esplosioni d'ira chiedendo al contempo scusa al pubblico e sottolineando che l'irritabilit\u00e0 era una conseguenza del digiuno prolungato; avrebbe poi iniziato a perorare la causa del digiunatore, lodando il suo nobile intento, ma mostrando anche alcune fotografie, scattate al quarantesimo giorno, in cui lui era esausto nella gabbia, che al contempo svalutavano i propositi del digiunatore. Alla vista di quelle foto il digiunatore ricadeva snervato sulla paglia, poich\u00e9 riteneva che con quelle l'impresario distorcesse la verit\u00e0: la conseguenza di una fine anticipata del digiuno (ovvero, dal punto di vista del digiunatore, le foto mostravano il digiunatore a seguito dell'interruzione troppo anticipata del digiuno), era presentata come una causa e farlo smettere.\nMa ecco che da un giorno all'altro i gusti popolari presero un'altra direzione, per qualche ragione di cui l'autore dice di non essere a conoscenza ( ma che si evince dalla fine del racconto), ed il digiuno in pubblico divent\u00f2 una cosa fuori moda. L'artista della fame si trov\u00f2 cos\u00ec a rompere i propri rapporti lavorativi con l'impresario e, fattosi assumere da un circo, sperava di poter finalmente compiere le imprese strabilianti di digiuno prolungato che aveva sempre desiderato compiere. Purtroppo, non essendo pi\u00f9 l'attrazione principale, gli venne assegnata una delle gabbie periferiche del circo, vicino a quelle degli animali.\nOra, anche se il luogo rimaneva facilmente accessibile e la folla passava davanti a lui, gli spettatori si dividevano spesso in due gruppi: quello di chi voleva passare per vedere gli animali e quell'altro che voleva fermarsi ad ammirare il digiunatore. In un primo momento il digiunatore attendeva con ansia che giungesse l'ora del passaggio del pubblico ma poi, poco per volta, si trov\u00f2 a sentirsi sempre pi\u00f9 irritato a causa del rumore che creava l'assembramento di persone; inoltre il fetore, i ruggiti e la carne che vedeva portata agli animali lo deprimeva sempre pi\u00f9.\nAlla fine il digiunatore cominci\u00f2 ad esser completamente ignorato; nessuno, nemmeno lui stesso, teneva pi\u00f9 il conto dei suoi giorni di digiuno totali. Un giorno uno dei sorveglianti not\u00f2 la sua gabbia che sembrava vuota, chiedendone il motivo agli altri; nessuno lo ricordava finch\u00e9 uno, vedendo anche i cartelli ormai tutti strappati, si ricord\u00f2 del digiunatore. Assieme agli altri assistenti lo trov\u00f2, smuovendo la paglia, in punto di morte. L'artista chiese perdono, confessando che non vi era davvero alcun motivo perch\u00e9 lui dovesse essere ammirato, in quanto la ragione vera del suo digiuno era semplicemente che non riusciva a trovare il cibo di suo gradimento.\nIl digiunatore venne sepolto insieme alla paglia della sua gabbia e sostituito da una pantera. Ad essa veniva sempre portato il cibo, che lei gradiva senza fare storie. Gli spettatori cominciarono allora ad affollare entusiasti la gabbia, felici di vedere l'animale che trasmetteva la gioia di vivere e che sembrava non rimpiangere neanche la libert\u00e0; ed anzi sembrava portarla con s\u00e9, nascosta in qualche punto della dentatura."}
{"id": "855858", "revid": "7336", "url": "https://it.wikipedia.org/wiki?curid=855858", "title": "Materiale ferromagnetico", "text": ""}
{"id": "855864", "revid": "7336", "url": "https://it.wikipedia.org/wiki?curid=855864", "title": "Materiale diamagnetico", "text": ""}
{"id": "855865", "revid": "204012", "url": "https://it.wikipedia.org/wiki?curid=855865", "title": "Anti-Spyware", "text": ""}
{"id": "855868", "revid": "339392", "url": "https://it.wikipedia.org/wiki?curid=855868", "title": "Chiesa San Gennaro ad Antignano", "text": ""}
{"id": "855869", "revid": "599013", "url": "https://it.wikipedia.org/wiki?curid=855869", "title": "Il resto di niente", "text": ""}
{"id": "855871", "revid": "827463", "url": "https://it.wikipedia.org/wiki?curid=855871", "title": "Museattivo Claudio Costa", "text": "Il Museattivo Claudio Costa \u00e8 un museo della pittura e scultura ospitato nell'ex-ospedale psichiatrico di Quarto dei Mille, a Genova.\nCaratteristiche.\nNato come museo all'interno dell'Istituto per le Materie e le Forme Inconsapevoli (I.M.F.I.) \u00e8 stato rinominato a ricordo del suo ideatore - Claudio Costa - scomparso nel 1995. Una dei suoi tanti ispiratori \u00e8 stata la psichiatra brasiliana Nise da Silveira.\nRaccoglie un insieme di dipinti, opere in tecnica mista, sculture di artisti, alcuni di fama internazionale come lo stesso Claudio Costa, accostate ai lavori di degenti dell'ex-ospedale e di coloro che collaborarono nell'applicare l'arte come forma di appoggio terapeutico.\nL'intero museo \u00e8 considerato dalla critica come un'opera d'arte di Costa stesso, ferma restando la validit\u00e0 sia delle opere dei singoli autori (sono presenti, fra le altre, opere di Davide Mansueto Raggio, Aurelio Caminati, Edoardo Alfieri, Giannetto Fieschi, Emanuele Luzzati, Mauro Marcenaro, Enrico Bruno Novali), sia l'intero materiale utilizzato per studio psichiatrico.\nNel 2007 la biblioteca dell'ex ospedale, ancora attiva e frequentata soprattutto per libri di consultazione specialistica nel settore psichiatrico, \u00e8 intitolata a Claudio Costa.\nIl giardino delle sculture.\nDopo la morte di Costa, la scultura fu applicata in maniera pi\u00f9 compiuta come tecnica di appoggio terapeutico, completando la parte interna gi\u00e0 esistente del museo con una sezione esterna: il \"giardino delle Sculture\", posizionato nei giardini dell'ex-ospedale e inaugurato il 23 aprile 1999. La sezione \u00e8 collocata nel giardino della comunit\u00e0 terapeutica Michelini, sempre all'interno del perimetro dell'ex-ospedale.\nLa tecnica basata sulle opere scultoree dei malati psichici tendenzialmente aggressivi si fonda sul supporto teorico di partenza ideato dal britannico Sir Read, che approccia la \"trasformazione\" dell'aggressivit\u00e0 attraverso un metodo di utilizzo dell'aggressivit\u00e0 stessa in senso creativo.\nL'iniziativa \u00e8 stata organizzata sul piano strettamente tecnico e logistico da Gianfranco Vendemmiati mentre gli interventi nello specifico applicativo sono stati condotti dall'artista-psichiatra Margherita Levo Rosenberg(responsabile del settore connesso all'uso terapeutico dell'espressione ed applicazione artistica presso la locale A.U.S.L.) e dallo scultore Alfonso Gialdini. Parte delle impostazioni teoriche degli interventi derivano da elaborazione ed affinamento di concetti espressi da Arturo Martini, Sir Herbert Read, \u00c9mile-Antoine Bourdelle(allievo di Rodin).\nStruttura.\nNella pianta a fianco le parti colorate sono i giardini che circondano l'edificio. I due tondi blu indicano il tavolo delle riunioni, quello pi\u00f9 grande nella \"sala Musica\", l'altro pi\u00f9 in basso. Il portone interno di passaggio per il corridoio che portava al bar gestito dai pazienti e, andando avanti, alla sala mostre utilizzata sia per i degenti sia per gli artisti professionisti posizionata sulla sinistra, dalla quale sempre sulla sinistra si usciva nel \"Giardino delle Sculture\". Nel secondo giardino pi\u00f9 piccolo in basso si tenevano i corsi di scultura mentre il \"Giardino delle Sculture\" con le opere permanentemente in mostra \u00e8 rappresentato dalla fascia colorata al di sopra della mappa di interno uscendo dalla sala mostre. Adesso tutto il museo \u00e8 spostato in uno degli edifici prospicienti al complesso terapeutico casa Michelini, mentre il Giardino delle Sculture \u00e8 stato riposizionato nei diversi giardini di tale complesso; nell'ampio spazio dentro l'edificio fra i primi due corridoi, visualizzati in basso nella mappa, era sistemato il laboratorio arterapeutico della psichiatra artista Margherita Levo Rosenberg."}
{"id": "855876", "revid": "92723", "url": "https://it.wikipedia.org/wiki?curid=855876", "title": "Michail Vasil'evi\u010d Lomonosov", "text": "Per il contributo che ha dato alla cultura e alla scienza russa, per la spinta verso una modernizzazione della sua patria e per il ruolo che ha avuto anche a livello mondiale, viene spesso considerato il Leonardo da Vinci russo. Fu scienziato, naturalista, poeta. Fu inoltre pittore, storico, promotore di uno sviluppo nazionale dell'istruzione, delle scienze e dell'economia, e contribu\u00ec alla formulazione di una teoria cinetica del calore, di una teoria cinetica dei gas, di un principio di conservazione della materia e di un'ipotesi ondulatoria della luce.\nPrimo a sostenere che petrolio e metano sono prodotti della trasformazione di materiale biologico in decomposizione in molecole di idrocarburi (teoria poi confermata nel 1877 da Mendeleev), a lui sono intitolate numerose istituzioni culturali e universit\u00e0 russe, nonch\u00e9 monumenti, stazioni della metropolitana, alcune localit\u00e0 (Lomonosov), una corrente oceanica, la corrente di Lomonosov, una dorsale sottomarina la penisola di Lomonosov e la centrale nucleare galleggiante Akademik Lomosonov.\nBiografia.\nL'infanzia nel villaggio natale.\nNacque nel villaggio di Denisovka (che poi sar\u00e0 ribattezzato Lomonosovo in suo onore) su un'isola del Mar Bianco non distante da Cholmogory nel governatorato di Arcangelo. Era figlio di Vasilij Dorofeevi\u010d Lomonosov, un contadino agiato che alternava il lavoro dei campi con la pesca e giunse a diventare proprietario di un'imbarcazione, con cui fece fortuna mediante il trasporto di merce tra i porti del Mar Bianco. La madre, Elena Ivanovna Sivkova, prima moglie di Vasilij Dorofeevi\u010d, era figlia del diacono della parrocchia.\nNei primi dieci anni di vita Lomonosov non usc\u00ec dal suo villaggio, successivamente suo padre lo condusse con s\u00e9 nei suoi viaggi in mare. Dimostr\u00f2 fin da bambino una spiccata capacit\u00e0 di apprendimento e un insaziabile desiderio di conoscenza. Impar\u00f2 a leggere dal suo vicino Ivan \u0160ubnij: passava ogni suo momento libero sui libri. Continu\u00f2 i suoi studi con il diacono Sabelnikov, ma aveva a disposizione solo testi religiosi. A quattordici anni gli furono date copie della grammatica di antico slavo ecclesiastico di Meletij Smokric'kij (\u0413\u0440\u0430\u043c\u043c\u0430\u0442\u0456\u043a\u0438 \u0441\u043b\u0430\u0432\u0454\u043d\u0441\u043a\u0438\u044f \u043f\u0440\u0430\u0432\u0438\u043b\u043d\u043e\u0454 \u0421v\u043d\u0442\u0430\u0491\u043c\u0430) e dell'aritmetica di Leontij Magnickij (\u0410\u0440\u0438\u0444\u043c\u0435\u0442\u0438\u043a\u0430).\nDopo la morte di Elena Ivanovna, nel 1721 il padre si spos\u00f2 per la seconda volta con Feodora Michailovna Uskova, che mor\u00ec nel 1724, anno in cui Vasilij Dorofeevi\u010d si spos\u00f2 per la terza volta con Irina Sem\u00ebnovna Korel'skaja, con cui Michail Vasil'evi\u010d ebbe un rapporto difficile, tanto da meditare di abbandonare il villaggio.\nGli studi in Russia.\nNel dicembre del 1730, in una brama incontenibile per lo studio, abbandon\u00f2 il villaggio e, unendosi a una carovana di mercanti di pesce, si diresse a Mosca, in pieno inverno e a piedi. I suoi esordi furono duri, poich\u00e9 dovette guadagnarsi da vivere e, a causa delle sue scarse conoscenze, si vide obbligato a iscriversi ad una scuola per fanciulli, lui che aveva 19 anni ed era alto pi\u00f9 di due metri. La sua naturale intelligenza e la sua capacit\u00e0 di impegno impressionarono i maestri e, al termine dell'anno, con il loro aiuto riusc\u00ec ad entrare nell'Accademia Moscovita di Studi Classici, dichiarando per\u00f2 di essere figlio di un sacerdote. Questa falsa dichiarazione lo esporr\u00e0 pi\u00f9 tardi al rischio di essere espulso.\nA Mosca Lomonosov era costretto a economie rigidissime: spendeva per vivere tre copeche al giorno, il suo vitto consisteva di pane nero e di kvas.\nDopo tre anni fu inviato a Kiev per proseguire gli studi all'Accademia Mogila, ma insoddisfatto dell'accademia torn\u00f2 a Mosca dopo pochi mesi. In cinque anni comp\u00ec brillantemente gli studi programmati per dodici anni e, dopo aver superato gli esami di greco, latino, antico slavo, storia, filosofia e altri, ricevette nel 1736 una borsa di studio per proseguire i suoi studi all'Accademia delle Scienze di San Pietroburgo.\nGli studi in Germania.\nNell'agosto del 1736, dopo aver concluso con un premio straordinario gli studi all'Accademia delle Scienze, ricevette un'altra borsa di studio per studiare per due anni all'Universit\u00e0 di Marburgo in Assia. A quel tempo l'universit\u00e0 di Marburgo era famosa per la presenza del celebre filosofo illuminista Christian Wolff, di cui Lomonosov diventer\u00e0 allievo personale.\nQui Lomonosov, che solo sei anni prima aveva abbandonato a piedi il suo villaggio natale, impar\u00f2 rapidamente il tedesco. Nel maggio del 1740 si spos\u00f2 con Catharina Zilch, una tedesca figlia di un sarto e vedova di un birraio. Incominci\u00f2 a sviluppare con grande intensit\u00e0 la sua attivit\u00e0 di scrittore e di poeta. In seguito si diresse a Freiberg in Sassonia, dove si trovava una prestigiosa Accademia Mineraria, per studiare chimica, fisica, meccanica, ingegneria mineraria e metallurgia.\nIl sussidio che aveva ottenuto in Russia gli giungeva per\u00f2 con poca puntualit\u00e0, il che gli rendeva difficile il mantenimento della famiglia, per cui decise di tornare a San Pietroburgo.\nIl ritorno in Russia.\nLomonosov torn\u00f2 in Russia nel 1741. L'anno successivo fu nominato assistente nel dipartimento di fisica dell'Accademia delle Scienze. Nel maggio del 1743 Lomonosov fu accusato, arrestato e tenuto agli arresti domicilari per otto mesi, dopo aver insultato vari membri dell'Accademia. Fu rilasciato e graziato nel gennaio del 1744 dopo aver chiesto scusa agli interessati. Lomonosov divenne membro ordinario dell'Accademia e fu nominato professore di chimica nel 1745. Fond\u00f2 il primo laboratorio di chimica dell'Accademia. Bramoso di migliorare il sistema educativo russo, nel 1755 Lomonosov si un\u00ec al suo patrono, il conte Ivan \u0160uvalov, per fondare l'Universit\u00e0 statale di Mosca.\nNel 1756, Lomonosov cerc\u00f2 di replicare l'esperimento di Robert Boyle del 1673. Ne concluse che la teoria del flogisto allora comunemente accettata era falsa. Anticipando le scoperte di Antoine Lavoisier, scrisse nel suo diario: \"Oggi ho compiuto un esperimento in fiale ermetiche di vetro per stabilire se la massa dei metalli aumenti per l'azione del solo calore. Gli esperimenti \u2013 dei quali accludo una relazione in 13 pagine \u2013 hanno dimostrato che il famoso Robert Boyle si ingann\u00f2, perch\u00e9 senza accesso di aria dall'esterno la massa del metallo bruciato resta la stessa\".\nConsiderava il calore come una forma di movimento, sugger\u00ec la teoria ondulatoria della luce, contribu\u00ec alla formulazione della teoria cinetica dei gas e dichiar\u00f2 l'idea della conservazione della materia con queste parole: \"Tutti i mutamenti in natura sono tali che tutto ci\u00f2 che viene tolto ad un oggetto viene aggiunto ad un altro. Quindi, se la quantit\u00e0 di materia diminuisce in un luogo, aumenta in un altro. Questa legge universale della natura comprende anche le leggi del movimento, perch\u00e9 un oggetto che ne muova altri mediante la sua forza, in realt\u00e0 impartisce ad un altro oggetto la forza che esso perde\".\nNel 1762 Lomonosov present\u00f2 all'Accademia russa delle scienze un progetto migliorato di un telescopio riflettore, con lo specchio primario inclinato di 4\u00b0 rispetto all'asse del telescopio. Questo metteva a fuoco l'immagine sul lato del tubo del telescopio, dove l'osservatore poteva vedere l'immagine mediante un oculare senza bloccare l'immagine. Tuttavia, l'invenzione non fu pubblicata fino al 1827, e questo tipo di telescopio \u00e8 pi\u00f9 noto associato al nome di William Herschel, autore di un'invenzione simile.\nLomonosov fu il primo a registrare il congelamento del mercurio e ad ipotizzare l'esistenza di un'atmosfera su Venere basandosi sull'osservazione del transito di Venere del 1761 da un piccolo osservatorio vicino alla sua casa di San Pietroburgo. Credendo che la natura fosse soggetta ad un'evoluzione regolare e continua, dimostr\u00f2 l'origine organica della terra, della torba, del carbone, del petrolio e dell'ambra. Nel 1745 pubblic\u00f2 un catalogo di oltre 3\u00a0000 minerali e nel 1760 spieg\u00f2 la formazione degli iceberg.\nCome geografo, Lomonosov si avvicin\u00f2 alla teoria della deriva dei continenti, teoricamente predisse l'esistenza dell'Antartide (sostenne che gli iceberg dell'Oceano del Sud si sarebbero potuti formare solo da una terraferma coperta di ghiacci), e invent\u00f2 strumenti di navigazione per calcolare pi\u00f9 agevolmente direzioni e distanze. Nel 1764 organizz\u00f2 una spedizione (guidata dall'ammiraglio Vasilij Jakovlevi\u010d \u010ci\u010dagov) per trovare il passaggio a nord-est fra l'Atlantico e il Pacifico navigando lungo la costa settentrionale della Siberia.\nLomonosov era orgoglioso di aver ripristinato l'antica arte del mosaico. Nel 1754, in una lettera a Eulero, scrisse che i suoi tre anni di esperimenti sugli effetti della chimica dei minerali sul loro colore lo avevano portato ad interessarsi all'arte del mosaico. Nel 1763 impiant\u00f2 una fabbrica di vetro che produsse il primo mosaico in vetro fuori dall'Italia. Dei quaranta mosaici attribuiti a Lomonosov, ne rimangono oggi ventiquattro. Fra i migliori \u00e8 il ritratto di Pietro il Grande e la \"Battaglia di Poltava\", che misura 4,8 \u00d7 6,4 metri.\nNel 1761 fu eletto membro corrispondente straniero dell'Accademia Reale Svedese delle Scienze. Nel 1764 Lomonosov fu nominato segretario di stato. Mor\u00ec l'anno successivo a San Pietroburgo. La maggior parte delle sue scoperte e invenzioni rimase sconosciuta fuori dalla Russia per lungo tempo dopo la sua morte.\nLa questione linguistica e le opere letterarie.\nCre\u00f2 le basi della lingua letteraria russa moderna, mettendo a punto il sistema di versificazione tonico-sillabico, ancor oggi prevalente in Russia. Intervenne in ottica classicista all'interno del dibattito sulla \"questione della lingua\" (quale lingua fosse opportuno usare e in quale genere letterario: lo slavo ecclesiastico pi\u00f9 ricco di termini astratti, o il russo parlato, pi\u00f9 diffuso e molto diretto). Suggerisce che ai tre stili (alto-sublime, medio, umile) corrispondano tre usi della lingua: lo slavo ecclesiastico per i componimenti pi\u00f9 solenni, una commistione delle due per i generi medi, ed una prevalenza del russo corrente per le opere di stile \"basso\".\nDando seguito alla sua teoria poetica, compose oltre venti odi cerimoniali solenni, fra cui \u00e8 notevole la \"Meditazione serale sulla grandezza di Dio\". Nelle sue poesie applic\u00f2 una teoria fonosimbolica, associando le parole con le vocali e, i, ju a sentimenti teneri e le parole con le vocali o, u, y a sentimenti che causavano paura (come rabbia, invidia, dolore, tristezza).\nLomonosov pubblic\u00f2 una storia della Russia nel 1760. Inoltre, port\u00f2 a termine un poema epico su Pietro il Grande, basato sull'Eneide di Virgilio."}
{"id": "855882", "revid": "1649409", "url": "https://it.wikipedia.org/wiki?curid=855882", "title": "Chris Hadfield", "text": "\u00c8 stato il primo canadese ad aver effettuato una passeggiata nello spazio.\nBiografia.\nNato in Ontario nel 1959, ha completato l'addestramento per piloti dell'esercito canadese. Ha volato con i CF-18 Hornet per il Comando di Difesa Aerospaziale del Nord-America. Successivamente ha studiato nella USAF.\nNel 1993 \u00e8 entrato a far parte della NASA. In 25 missioni dello Shuttle \u00e8 stato la voce a terra, cio\u00e8 il capo delle comunicazioni alle capsule (CAPCOM) della NASA.\nNel 1995 \u00e8 stato assegnato alla missione STS-74 dello Shuttle in qualit\u00e0 di specialista di missione. Nel 2001 \u00e8 stato assegnato alla missione STS-100 (alla quale ha partecipato anche Umberto Guidoni) nella quale ha trascorso 14 ore e 54 minuti nello spazio aperto durante due attivit\u00e0 extraveicolari. Durante la missione STS-100 fu portato in orbita un altro modulo della stazione spaziale, il Multi-Purpose Logistics Module Raffaello.\nDal 2001 al 2003 \u00e8 stato il Direttore Operativo del centro per l'addestramento dei cosmonauti della NASA presso la Citt\u00e0 delle Stelle in Russia. Nel 2003 si \u00e8 ritirato da colonnello delle Canadian Forces, diventando un astronauta civile della Canadian Space Agency.\nIl 12 maggio 2013 lascia il comando della Stazione Spaziale Internazionale e, prima di rientrare sulla Terra, realizza un video musicale sulla stazione, il primo video girato nello spazio: ha imbracciato la chitarra per cantare \"Space Oddity\" di David Bowie.\nL'aeroporto di Sarnia \u00e8 stato dedicato a Chris Hadfield nel 1997.\nNel 2013 ha pubblicato il libro \"An Astronaut's Guide to Life on Earth\".\nMusica.\nDurante la missione Expedition 35, Hadfield ha registrato un album, utilizzando la chitarra portata sulla ISS.\nLa prima canzone registrata nello spazio, \"Jewel in the Night\", \u00e8 stata diffusa tramite YouTube la vigilia di Natale 2012. Il 15 febbraio del 2012 ha inoltre suonato \"Moondance\" in diretta dalla Stazione Spaziale Internazionale con il gruppo i Chieftains.\n\"Is Somebody Singing? (I.S.S.)\", canzone da lui scritta e registrata con la collaborazione del gruppo canadese Barenaked Ladies, \u00e8 andata in onda sulla radio canadese CBC e distribuita on-line l'8 febbraio 2013.\nIl 12 maggio 2013, dopo aver lasciato il comando della ISS, Hadfield ha registrato un video musicale a bordo della Stazione Spaziale Internazionale, il primo mai girato nello spazio, in cui reinterpreta \"Space Oddity\" di David Bowie."}
{"id": "855883", "revid": "78273", "url": "https://it.wikipedia.org/wiki?curid=855883", "title": "Michail Vasilievi\u010d Lomonosov", "text": ""}
{"id": "855885", "revid": "78273", "url": "https://it.wikipedia.org/wiki?curid=855885", "title": "Chiesa San Severo alla Sanit\u00e0", "text": ""}
{"id": "855888", "revid": "123730788", "url": "https://it.wikipedia.org/wiki?curid=855888", "title": "Clostridium botulinum", "text": "Il Clostridium botulinum \u00e8 un batterio Gram+, sporigeno, lungo 4-, con uno sporangio a clostridio che deforma il germe, della famiglia delle Clostridiaceae, compreso nel genere a cui appartengono anche \"Clostridium perfringens\" e \"Clostridium tetani\". \u00c8 un batterio non molto mobile seppur provvisto di ciglia e la tossina che secerne causa il botulismo, una grave intossicazione alimentare.\nProduzione di tossine.\nI sintomi causati dalla tossina botulinica sono paralisi flaccida, debolezza muscolare, diplopia, difficolt\u00e0 del movimento, perdita della coordinazione dei muscoli della faringe e dei muscoli volontari e, nei casi mortali, paralisi dei muscoli respiratori. Agisce a livello della giunzione neuromuscolare impedendo il rilascio di acetilcolina.\nLa tossina botulinica \u00e8 estremamente attiva, essendo uno dei veleni pi\u00f9 potenti noti all'uomo. di tossina pura sono in grado di uccidere un essere umano, assumendo una LD50 intravenosa o intramuscolare di 1\u00a0ng/kg e un peso dell'individuo di 75\u00a0kg.\nLa tossina botulinica \u00e8 di natura proteica, termolabile a e resistente ai succhi gastrici. Viene anche utilizzata a scopi medici per la preparazione del Botox, farmaco che crea una paralisi che riduce le rughe di espressione del volto, o in altre applicazioni come il trattamento del dolore facciale grave dovuto a nevralgia del trigemino.\nCrescita.\n\"Clostridium botulinum\" cresce in terreni comuni in condizioni di anaerobiosi e in agar sotto forma di colonie cotonose, evanescenti, indefinite. Fermenta il glucosio e il maltosio, producendo solfuro di idrogeno dal caratteristico odore di uova marce, inoltre \u00e8 proteolitico, ossia liquef\u00e0 le gelatine producendo odore putrido, e in brodo comune determina un intorbidamento diffuso (la proteoliticit\u00e0 \u00e8 la capacit\u00e0 di idrolizzare i substrati proteici quali la carne, la caseina, l'uovo coagulato, siero coagulato ecc).\nIl germe e le spore si trovano anche nel suolo e nei vegetali: l'uomo viene intossicato generalmente dalla tossina ingerendo alimenti contaminati e non ben cotti o conserve alimentari in cui si \u00e8 sviluppato il batterio. Utili spie di alimenti contaminati da botulino sono l'odore di putrido, di burro rancido, e la disgregazione dell'alimento con formazione di bolle gassose, anche se alcuni tipi di contaminazione possono non mostrare alcuna modifica organolettica degli alimenti. L'uso di nitrito quale conservante alimentare ha tra i suoi principali scopi quello di impedire il moltiplicarsi di \"Clostridium botulinum\". Esistono anche altre forme di botulismo: il \"botulismo infantile\" \u00e8 causato dall'ingestione delle spore che germinano nell'intestino dei bambini e rilasciano la tossina, mentre una forma pi\u00f9 rara si contrae per infezione delle ferite.\nSpora.\nLa crescita e la virulenza della spora \u00e8 data da vari fattori:\nTemperatura.\nOccorre fare una distinzione tra ceppi proteolitici e ceppi non proteolitici. I primi (ceppi A e B) si riproducono in coltura a una temperatura di 10 \u00b0C o superiore mentre i ceppi non proteolitici hanno bisogno di una temperatura di almeno 3 \u00b0C. La temperatura di crescita ideale per tutti i ceppi \u00e8 25 \u00b0C, mentre non possono pi\u00f9 moltiplicarsi alla temperatura normale del corpo umano, 37 \u00b0C, quindi non possono dare infezioni.\nAw.\nL'attivit\u00e0 dell'acqua riferita all'alimento, ovvero la capacit\u00e0 del microrganismo di utilizzare l'acqua dell'alimento per le proprie reazioni metaboliche \u00e8 0,94 e 0,97 rispettivamente per i ceppi proteolitici e non proteolitici.\nAlofilia.\nLa capacit\u00e0 di crescere in soluzioni salate \u00e8 10% proteolitici e 5% non proteolitici.\nPotenziale redox.\nLo sporigeno, nella fase vegetativa, si moltiplica solo in ambienti anaerobici con formazione di composti solforati e acido butirrico. Viene inibito dalla flora intestinale dove subisce il fenomeno dell'\"antagonismo batterico\" per opera soprattutto dei lattobacilli, pi\u00f9 efficienti metabolicamente.\npH.\nIl pH di sicurezza totale, al di sotto del quale il microrganismo \u00e8 inattivo, quindi incapace di produrre la tossina, \u00e8 4,6. Questo valore \u00e8 un parametro fondamentale per la sicurezza alimentare.\nTipi.\nEsistono sette tipi di clostridio del botulino, distinti da sette tipi di esotossine:"}
{"id": "855891", "revid": "339392", "url": "https://it.wikipedia.org/wiki?curid=855891", "title": "Alaris", "text": ""}
{"id": "855892", "revid": "599013", "url": "https://it.wikipedia.org/wiki?curid=855892", "title": "Equity (common law)", "text": "L'equity identifica un insieme di principi di diritto adottati secondo equit\u00e0 seguiti negli Stati che adottano il sistema di common law.\nStoria.\nUna critica risalente all\"equity\" per come essa si svilupp\u00f2 storicamente, fu che essa non ebbe regole fisse di modo che il Lord Cancelliere, che giudicava secondo l\"equity\", di tanto in tanto emanava sentenze troppo legate al suo personale senso del giusto e dell'ingiusto. Nel corso del tempo, le regole dell\"equity\" persero la loro flessibilit\u00e0 e dal XVII secolo in poi l\"equity\" si consolid\u00f2 rapidamente in un sistema di precedenti analogo a quello presente nella \"common law\" intesa in senso stretto.\nIl romanzo di Charles Dickens, \"Bleak House\" parodi\u00f2 le lungaggini processuali ed il tempo eccessivo associato ai giudizi che si svolgevano dinanzi alla \"Court of Equity\" nel XIX secolo in Inghilterra.\nCaratteristiche generali.\nEssi intervengono, in via suppletiva, ogni qualvolta l'applicazione dello stretto diritto risulti in concreto iniqua, operando come criterio di giustizia che tiene conto delle particolarit\u00e0 del caso di specie e delle correlate circostanze umane, al fine di realizzare la cosiddetta \"giustizia del caso concreto\". \n\u00c8 spesso contrapposta, in modo improprio, alla \"legge\" scritta, che negli ordinamenti di \"common law\" si indica come \"statutory law\".\nDistinzione con i paesi di \"civil law\".\nNella pratica legale contemporanea dei Paesi di \"common law\", la pi\u00f9 importante distinzione fra \"law\" e \"equity\" \u00e8 nel diverso insieme di rimedi che ciascuna di esse offre. Il pi\u00f9 comune strumento di tutela che pu\u00f2 offrire una Corte che giudichi secondo diritto \u00e8 il risarcimento del danno. In base all'equity, invece, \u00e8 possibile emanare \"injunctions\" o \"decrees\" in base ai quali si pu\u00f2 ordinare o proibire a taluno di fare una determinata cosa. Spesso questa forma di rimedio \u00e8 di maggior interesse per l'attore rispetto al semplice risarcimento del danno. \nUn'altra distinzione di rilievo \u00e8 la mancanza di una giuria nei giudizi basati sull\"equity\". I rimedi accordati in base a quest'ultima possono essere emessi solo da un giudice. La questione relativa al se una causa debba essere decisa da una giuria o da un giudice secondo l\"equity\" dipende essenzialmente dal tipo di rimedio giurisdizionale richiesto dall'attore e dall'essere quest'ultimo accordabile nell'uno o nell'altro tipo di giudizio.\nUn'altra importante distinzione fra \"law\" e \"equity\" \u00e8 nella fonte delle regole in base alle quali si giunge alla decisione. Le decisioni secondo diritto sono effettuate facendo riferimento alla dottrina o alle leggi scritte, gli \"statutes\". Invece, nelle decisioni prese secondo l\"equity\", potendo queste ultime essere rese in base all'equit\u00e0 ed alla giustizia sostanziale, si adottano come parametri di riferimento le cosiddette \"maxims of equity\" o \"massime di equit\u00e0\"."}
{"id": "855893", "revid": "1632387", "url": "https://it.wikipedia.org/wiki?curid=855893", "title": "Slowly We Rot", "text": "Slowly We Rot \u00e8 il primo album in studio del gruppo musicale statunitense Obituary, pubblicato nel 1989 e rimasterizzato nel 1997."}
{"id": "855896", "revid": "400694", "url": "https://it.wikipedia.org/wiki?curid=855896", "title": "Whoopi Goldberg", "text": "Whoopi Goldberg \u00e8 una delle poche celebrit\u00e0 ad aver conseguito un EGOT, cio\u00e8 ad aver vinto i quattro premi principali nell'ambito dell'intrattenimento statunitense: un Emmy, un Grammy, un Oscar ed un Tony Award. Ha vinto l'Oscar alla miglior attrice non protagonista per \"Ghost - Fantasma\" (1990) e ha precedentemente ricevuto una candidatura come miglior attrice protagonista per \"Il colore viola.\" Whoopi Goldberg \u00e8 stata la seconda donna afroamericana ad aver vinto un premio Oscar dopo Hattie McDaniel; ha anche vinto due Golden Globe, due Emmy Award, un Saturn Award, quattro People's Choice Awards, cinque Kids' Choice Awards, sette Image Awards, due Drama Desk Awards e un Bafta. Nel 2002 le \u00e8 stata assegnata una stella nella Hollywood Walk of Fame.\nBiografia.\nFiglia di Robert James Johnson Jr. (1930\u20131993), un ecclesiastico battista, ed Emman Harris (1931-2010), un'infermiera e insegnante. \u00c8 cresciuta nel progetto di edilizia popolare, Chelsea-Elliot Houses, a New York.\nGoldberg ha descritto sua madre come una \"donna severa, forte e saggia\" che l'ha cresciuta come una madre single con suo fratello Clyde (1949-2015).\nEsordi.\nSul palcoscenico dall'et\u00e0 di otto anni, esordisce al teatro Helena Rubistein Children's di New York. Appassionata della \"Star Trek\", capisce guardando Nichelle Nichols che il suo futuro \u00e8 nella recitazione tanto che all'inizio degli anni settanta abbandona la scuola per partecipare ai musical di Broadway. Dopo un periodo passato a combattere problemi di droga, nel 1973 sposa Alvin Martin, l'assistente sociale che la cura dalla tossicodipendenza. Dopo il divorzio da Martin nel 1979 si trasferisce a San Diego con la figlia ed inizia a lavorare per il San Diego Repertory Theatre. Per mantenersi lavora come muratrice, lavapiatti e truccatrice per un'azienda di pompe funebri. Nel frattempo cambia il nome in Whoopi e assume il cognome della madre. All'inizio degli anni ottanta durante lo spettacolo teatrale\" Spook Show\", viene notata da Mike Nichols, che la porta a Broadway.\n\"Il colore viola\" e l'anno 1985.\nNel periodo di Broadway cattura l'attenzione di Steven Spielberg che nel 1985 le offre la parte di protagonista ne \"Il colore viola\" e si aggiudica subito diversi riconoscimenti, tra i quali un Golden Globe e la nomination agli Oscar come miglior attrice.\nNello stesso anno, vince un Grammy Award per il disco \"Whoopi Goldberg: Original Broadway recording\" e un Drama Desk Award per il musical \"Whoopi Goldberg\".\nNei successivi anni ottanta, dimostra di saper recitare ruoli drammatici ma anche comici, ne sono una prova \"Jumpin' Jack Flash\" e \"Il grande cuore di Clara\".\nDa \"Ghost\" al successo.\nTra i protagonisti del video musicale di Michael Jackson Liberian Girl, nel 1990 per \"Ghost - Fantasma\" si aggiudica il secondo Golden Globe, vince un Saturn Award per la miglior attrice non protagonista (film) e riceve l'Oscar come miglior attrice non protagonista. Il personaggio della sensitiva Oda Mae Brown ottiene consensi di critica e pubblico, tanto che nel 2008 Premiere Magazine la classifica al 95\u00b0 tra le cento pi\u00f9 grandi interpretazioni di tutti i tempi. Nel 1992, con \"I protagonisti\" e \"Sister Act - Una svitata in abito da suora\" (per il quale si aggiudica una nomination ai Golden Globe) accresce il suo successo. L'affetto del pubblico per Whoopi Goldberg si vede proprio grazie a \"Sister Act\", che per otto mesi, si rivela uno dei VHS pi\u00f9 venduti e richiesti. Nel 1993 reinterpreta il ruolo di Maria Claretta in \"Sister Act 2 - Pi\u00f9 svitata che mai\". Nel 1994 \u00e8 la prima donna a presentare gli Academy Awards, esperienza che ripete nel 1996, 1999 e nel 2002, aggiudicandosi anche due candidature agli Emmy Award. Voce originale della iena Shenzi in \"Il Re Leone\" e ironica governante in \"Una moglie per pap\u00e0\". Nel 1994 \u00e8 nominata ai Saturn Award per \"Star Trek - Generazioni\", tra il 1993-1996 vince quattro People's Choice Awards come migliore attrice e si aggiudica due nomination agli Image Awards come migliore attrice protagonista per i film \"A proposito di donne\" e \"L'agguato - Ghosts from the Past\".\nNel 1996 si aggiudica una candidatura ai Razzie Awards come peggiore attrice protagonista per \"Bogus - L'amico immaginario\" e una ai Kids' Choice Awards come migliore attrice per la commedia \"Eddie... un'allenatrice fuori di testa\". Nel 1998 partecipa come ospite speciale nel ruolo di se stessa nella commedia \"Hollywood brucia\". In televisione recita come guest star (nel doppio ruolo di se stessa e di una fotografa di cani) in due episodi della sitcom \"La tata\". Da sempre in prima linea per i diritti e i doveri degli omosessuali (nel 1996 assieme ad altri colleghi partecipa al documentario che narra l'omosessualit\u00e0 nella storia del cinema, \"Lo schermo velato\") nel 1999 viene premiata dalla comunit\u00e0 gay con il Gay &amp; Lesbian Alliance Against Defamation. Parallelamente, partecipa al film \"Ragazze interrotte\" e vince un Image Awards come migliore attrice non protagonista per \"Benvenuta in Paradiso\".\nAnni duemila.\nMeno fortunato per il versante cinematografico il terzo millennio, dove gli unici film degni di nota sono \"Rat Race\" e \"Star Trek - La nemesi\". In compenso ottiene ottimi successi con la televisione ed il teatro. Nel 2001 al Madison Square Garden, affiancata dalla cantante Melissa Etheridge porta in scene \"I monologhi della vagina\". Nel 2002 vince un Emmy Award per la trasmissione televisiva \"Beyond Tara: La vita straordinaria di Hattie McDaniel\" e si aggiudica un Tony Award ed un Drama Desk Award per il musical \"Millie\". Nel luglio 2002, dopo vent'anni di carriera, riceve una stella nella Hollywood Walk of Fame.\nInterprete e produttrice assieme a Spike Lee del film per la televisione \"Good Fences\", tra il 2003-2004, sceneggia, produce e recita nella serie televisiva della NBC Whoopi. Tra il 2005-2006 presta la voce a Franny (la capra bocca di rosa) in \"Striscia, una zebra alla riscossa\" e doppia il ruolo di Darlin nell'ultimo film diretto da Christopher Reeve, Piccolo grande eroe.\nDal 2006 conduce il programma per l'ABC \"The View\" che nel 2009 le fa guadagnare un Daytime Emmy Award come migliore Talk Show. Proprio in questo periodo, durante un'intervista con Larry King annuncia il suo ritiro dalla carriera di attrice; questo perch\u00e9 non riceve pi\u00f9 copioni di film da interpretare:\nNonostante tutto il ritiro non c'\u00e8 mai stato, ma ha saputo investire con successo in settori come televisione, teatro, produzione, scrittura, doppiaggio di film d'animazione, radio e cinema indipendente. Produttrice e sceneggiatrice di \"Squadra Med - Il coraggio delle donne\", nel 2006 partecipa come guest star alle serie televisive \"\" e \"Tutti odiano Chris\". Nel 2009 produce il musical \"Sister Act\". La sera del 14 gennaio 2010 i produttori di The Lion King sorprendono il pubblico di Broadway chiamando l'attrice (per un'unica sera) a interpretare la parte di Rafiki. Nel 2010 ha doppiato il personaggio di Stretch in \"Toy Story 3\".\nPremiata con una Laurea honoris causa al Wilson College di Chambersburg, secondo un sondaggio dell'Abacus, per ben dodici anni, tra il 1992-2004, Whoopi Goldberg risulta una delle attrici pi\u00f9 apprezzate e stimate dal pubblico italiano per comicit\u00e0 e bravura. Nel 1995 si rivela l'attrice pi\u00f9 amata per il maggiore numero di audience, mentre nel 1999 il popolo italiano la definisce l'artista pi\u00f9 simpatica. Nel 2004 si classifica quarta per bravura e prima per simpatia. Ha ricevuto un piccolo ruolo nella terza e nella quarta stagione della nota serie \"Glee\" interpretando Carmen Tibideaux, preside della Nyada.\nAnni duemiladieci.\nNel 2011 si fa conoscere anche dai bambini, partecipando al film \"Tartarughe Ninja\". Nel 2015 prende parte alla famosa serie TV \"Law &amp; Order - Unit\u00e0 vittime speciali\" e nel 2017 partecipa al film \"\", una delle pellicole pi\u00f9 apprezzate dell'anno. Nel 2019 le viene offerta una cosa particolare: doppiare se stessa in forma di cartoon nella serie animata \"Scooby-Doo and Guess Who?\", ovviamente, Whoopi accetta. A dicembre 2019 vince il Saturn Award alla carriera.\nAnni duemilaventi.\nAd ottobre 2020 partecipa come ospite d'onore al noto talk show italiano \"Che tempo che fa\", condotto da Fabio Fazio. Continua a condurre \"The View\" e prende parte, come co-protagonista, alla serie TV \"The Stand\", nel ruolo di Madre Abagail. Nel 2021, \u00e8 la special guest star di \"Godfather of Harlem\". Nello stesso anno supporta la campagna vaccinale contro il COVID, assieme ad altri suoi colleghi.\nVita privata.\nIl suo nome d'arte \u00e8 tratto dall'espressione: \"whoopee cushion\" (oggetto usato per riprodurre il suono della flatulenza). Una donna infatti le aveva detto: \"se fossi tua madre ti chiamerei Whoopi perch\u00e9 quando sei triste emetti un suono simile a quello di un whoopee cushion\". Quelli che avevano ascoltato queste parole iniziarono quindi a chiamarla Whoopi. Dato che alcuni suoi lontani antenati portavano il cognome \"Goldberg\" fu lei stessa a volerlo aggiungere al suo nome. In tal senso l'attrice ha affermato: \"Goldberg \u00e8 una parte della mia famiglia, dovunque essa si trovi...\".\nWhoopi \u00e8 stata sposata tre volte. La prima dal 1973 al 1979 con Alvin Martin, l'assistente sociale che l'aiut\u00f2 nel recupero dalla tossicodipendenza e che la rese madre della sua unica figlia, l'attrice e produttrice Alex Martin, nata nel 1973. Nel 1986 convol\u00f2 a nozze con il direttore della fotografia David Claessen, dal quale divorzi\u00f2 nel 1989. Anche il terzo matrimonio, avvenuto nel 1994 con l'attore Lyle Trachtenberg, fu di breve durata, concludendosi l'anno successivo.\nDal 1995 al 2000 \u00e8 stata fidanzata con l'attore Frank Langella. \u00c8 diventata nonna nel 1989, all'et\u00e0 di 34 anni, quando la figlia Alex ha avuto il primo figlio all'et\u00e0 di appena 16 anni. Nel 2014, all'et\u00e0 di 59 anni, \u00e8 divenuta bisnonna di Charlie Rose. Dal 1989 \u00e8 membro onorario degli Harlem Globetrotters.\nControversie.\nIl 2 febbraio 2022 la ABC ha sospeso per due settimane Whoopi Goldberg per la seguente dichiarazione:\"L'Olocausto non riguarda la razza\".\nDoppiatrici italiane.\nNelle versioni in italiano dei suoi film, Whoopi Goldberg \u00e8 stata doppiata da: \nDa doppiatrice \u00e8 sostituita da:"}
{"id": "855897", "revid": "287204", "url": "https://it.wikipedia.org/wiki?curid=855897", "title": "John Lynch Phillips", "text": "Phillips \u00e8 nato in Virginia, \u00e8 sposato con Laura Jean Doell ed ha due figli. Gli piace sciare, andare in kayak, l'escursionismo, stare in famiglia e varie attivit\u00e0 di fitness.\nNel 1972 ha conseguito un Bachelor of science in matematica ed in russo presso l'accademia navale degli Stati Uniti d'America; nel 1974 un master in sistemi aeronautici presso l'Universit\u00e0 della Virginia; Nel 1984 un master e nel 1987 un dottorato in geofisica ed fisica dello spazio alla UCLA.\nPhillips \u00e8 stato selezionato dalla NASA nell'aprile del 1996. Ha volato nella missione STS-100 dello Shuttle (con Umberto Guidoni) e nella Expedition 11 nella quale ha trascorso circa 176 giorni nella ISS."}
{"id": "855899", "revid": "1632387", "url": "https://it.wikipedia.org/wiki?curid=855899", "title": "Cause of Death", "text": "Cause of Death \u00e8 il secondo album in studio del gruppo musicale statunitense Obituary, pubblicato il 19 settembre 1990 dalla Roadrunner Records.\nVenne rimasterizzato nel 1997."}
{"id": "855901", "revid": "1632387", "url": "https://it.wikipedia.org/wiki?curid=855901", "title": "The End Complete", "text": "The End Complete \u00e8 il terzo album in studio del gruppo musicale statunitense Obituary, pubblicato nel 1992 dalla Roadrunner Records.\nSi tratta del disco che ha ottenuto il maggior numero di copie vendute tra quelli del gruppo, ed \u00e8 forse il loro disco dalle atmosfere pi\u00f9 lugubri ed opprimenti. Nella versione rimasterizzata del 1998 sono state aggiunte due tracce live: \"I'm in Pain\" e \"Killing Time\"."}
{"id": "855903", "revid": "785863", "url": "https://it.wikipedia.org/wiki?curid=855903", "title": "Les Chants Magn\u00e9tiques", "text": "Les Chants Magn\u00e9tiques (anche riportato con il titolo in lingua inglese Magnetic Fields) \u00e8 il quarto album in studio del musicista francese Jean-Michel Jarre, pubblicato nel 1981.\nIl disco.\nMagnetic Fields \u00e8 il primo album di Jarre eseguito utilizzando anche strumentazione digitale, anzich\u00e9 solo analogica come nei precedenti lavori.\nStoria.\nL'album \u00e8 uno dei primi nella storia della musica ad usare campionamenti di suoni naturali e segn\u00f2 l'inizio del cambiamento di sonorit\u00e0 di Jarre, cambiamento che verr\u00e0 confermato nei successivi album. Per la sua realizzazione Jarre \u00e8 stato parzialmente ispirato da lavori di Andy Warhol e dalla riproducibilit\u00e0 dei suoni digitali.\nIl primo lungo brano consiste in 3 differenti movimenti, il secondo dei quali presenta sonorit\u00e0 sperimentali, anticipando quello stile che contraddistinguer\u00e0 il successivo lavoro di Jarre, Zoolook.\nHa raggiunto la sesta posizione nella classifica britannica e la 98\u00aa in quella americana\nUn estratto di \"Part I\" \u00e8 stato utilizzato come segnale di intervallo in una Numbers station. Lo stesso estratto \u00e8 stato utilizzato nel telefilm americano \"Bare Essence\". Il brano \"Part IV\" \u00e8 stato inserito in alcuni videogiochi prodotti negli anni '80 dalla Konami, tra cui il pi\u00f9 noto \u00e8 Yie Ar Kung-Fu. Un estratto di \"Part II\" \u00e8 stato utilizzato come prima sigla per la rubrica \"Appuntamento al cinema\" della Rai dal 1983 al 1986.\nTitolo.\nL'album ha il suo titolo ufficiale sia in francese sia in inglese. Il titolo francese, \"Les Chants Magn\u00e9tiques\", \u00e8 un gioco di parole, poich\u00e9 in francese le parole \"Champs\" (campi) e \"Chants\" (canzoni) si pronunciano allo stesso modo. Il gioco di parole non funziona per\u00f2 in inglese, dove le parole si traducono in \"Songs\" per canzoni e \"Fields\" per Campi, che alla fine \u00e8 stato scelto come titolo."}
{"id": "855905", "revid": "827882", "url": "https://it.wikipedia.org/wiki?curid=855905", "title": "Magnetic Fields (album)", "text": ""}
{"id": "855909", "revid": "1632387", "url": "https://it.wikipedia.org/wiki?curid=855909", "title": "World Demise", "text": "World Demise \u00e8 il quarto album della band Death metal statunitense Obituary del 1994."}
{"id": "855912", "revid": "729019", "url": "https://it.wikipedia.org/wiki?curid=855912", "title": "Terra de Trives", "text": "La Terra de Trives (in castigliano: \"Tierra de Trives\") \u00e8 una delle 53 comarche della Galizia, con una popolazione di 5.473 abitanti; suo capoluogo \u00e8 A Pobra de Trives.\nFa parte della provincia di Ourense, che \u00e8 suddivisa in 12 comarche."}
{"id": "855924", "revid": "1543377", "url": "https://it.wikipedia.org/wiki?curid=855924", "title": "Jurij Valentinovi\u010d Lon\u010dakov", "text": "Biografia.\nLon\u010dakov \u00e8 nato nell'Unione delle Repubbliche Socialiste Sovietiche nel territorio dell'attuale Kazakistan, a Balcha\u0161, nella regione di Qara\u01e7andy.\n\u00c8 entrato nella \u0412\u043e\u0435\u043d\u043d\u043e-\u0432\u043e\u0437\u0434\u0443\u0448\u043d\u044b\u0435 c\u0438\u043b\u044b \u0420\u043e\u0441\u0441\u0438\u0438 (aviazione russa) nel 1982. \u00c8 stato selezionato come cosmonauta nel 1997 del Centro di addestramento cosmonauti Jurij Gagarin (GCTC). Ha volato con lo Shuttle nel 2001 con la missione STS-100 diretto verso la Stazione Spaziale Internazionale. \u00c8 tornato alla ISS nel 2002 con la missione Sojuz TMA-1 e nel 2008 con la missione Sojuz TMA-13.\nEra designato a far parte dell'equipaggio delle missioni Expedition 43 e comandante della Expedition 44 sulla ISS, ma il 6 settembre 2013 si \u00e8 dimesso dall'Agenzia spaziale russa, andando a lavorare alla Gazprom."}
{"id": "855925", "revid": "7336", "url": "https://it.wikipedia.org/wiki?curid=855925", "title": "Materiale paramagnetico", "text": ""}
{"id": "855927", "revid": "78273", "url": "https://it.wikipedia.org/wiki?curid=855927", "title": "Chiesa Padri della Missione", "text": ""}
{"id": "855930", "revid": "767487", "url": "https://it.wikipedia.org/wiki?curid=855930", "title": "Back from the Dead (Obituary)", "text": "Back From The Dead \u00e8 il quinto album del gruppo Death metal statunitense Obituary. Il disco \u00e8 stato pubblicato nel 1997 dalla Roadrunner Records."}
{"id": "855931", "revid": "767487", "url": "https://it.wikipedia.org/wiki?curid=855931", "title": "Tiny Bradshaw", "text": "Bradshaw fu anche cantante, compositore, pianista e batterista e fu attivo anche nel campo del rhythm &amp; blues.\nGli inizi.\nBench\u00e9 si fosse laureato in psicologia alla Wilberforce University, Bradshaw decise di intraprendere la carriera di musicista. In Ohio cant\u00f2 per il gruppo di Horace Henderson, i \"Collegians\", che avevano un pubblico prevalentemente universitario. Nel 1932, Bradshaw trasloc\u00f2 a New York, dove inizi\u00f2 a lavorare come batterista per Marion Hardy, i Savoy Bearcats, e la Mills Blue Rhythm Band, e come cantante per Luis Russell.\nCarriera da leader.\nNel 1934, Bradshaw form\u00f2 la propria orchestra di Swing, una formazione che ebbe una lunga vita e che registr\u00f2 otto brani in quell'anno. Non sarebbe pi\u00f9 tornata in studio fino al 1944, quando praticava uno stile gi\u00e0 abbastanza vicino al rhythm &amp; blues. L'orchestra ebbe poi numerose occasioni di registrazione per il mercato del \"rhythm and blues\", in particolar modo tra il 1950 e il 1954.\nIl maggior successo di Bradshaw fu \"Train Kept A-Rollin\"' (1951), un brano che pass\u00f2 dal repertorio rhythm and blues a quello rock, ad esempio nelle interpretazioni degli Yardbirds, del 1965 e degli Aerosmith del 1974.\nGli ultimi anni dell'attivit\u00e0 di Bradshaw furono costellati di gravi problemi di salute, a partire dai due infarti che lo lasciarono parzialmente paralizzato. Nel 1958, con l'album \"Bushes\", fece un tentativo, mal riuscito, di raggiungere il mercato dei pi\u00f9 giovani. Provato dagli infarti e da decenni di pratica professionale Bradshaw mor\u00ec quello stesso anno, all'et\u00e0 di 53 anni, nella sua citt\u00e0 di adozione, Cincinnati.\nLa musica.\nBradshaw \u00e8 ricordato soprattutto per i suoi successi di rhythm and blues tra cui \"Well Oh Well\", \"Breaking Up the House\", e \"Soft\". Fu anche uno scopritore di talenti: la sua orchestra diede lavoro, tra gli altri a Shad Collins, Gil Fuller, Gigi Gryce, Russell Procope, Red Prysock, Sonny Stitt, e Shadow Wilson, e, durante un tour, cerc\u00f2 di reclutare il diciassettenne Miles Davis (che non pot\u00e9 accettare a causa dell'opposizione della madre)."}
{"id": "855933", "revid": "767487", "url": "https://it.wikipedia.org/wiki?curid=855933", "title": "Dead (Obituary)", "text": "Dead \u00e8 un album live della band death metal statunitense Obituary, pubblicato nel 1998 dalla Roadrunner Records.\nIl nome fu scelto dal gruppo giocando sull'assonanza \"live-life\" (in lingua inglese traducibili come \"diretta-vita\"); infatti la band utilizz\u00f2 come titolo dell'album proprio la parola opposta al termine d'uso, ovvero \"dead\", morto."}
{"id": "855934", "revid": "228587", "url": "https://it.wikipedia.org/wiki?curid=855934", "title": "Antonov Design Bureau", "text": ""}
{"id": "855936", "revid": "949861", "url": "https://it.wikipedia.org/wiki?curid=855936", "title": "Ciclo metabolico", "text": "Un ciclo metabolico \u00e8 una particolare catena metabolica (ossia serie di reazioni aventi come catalizzanti degli enzimi), facente parte del metabolismo delle cellule, in cui il prodotto di ciascuna reazione costituisce il substrati della successiva e in cui l'ultimo dei prodotti sia anche il primo reagente. Essi avvengono dentro a una singola cellula.\nFunzioni.\nEssi hanno quattro funzioni fondamentali, concatenate tra di loro:\nVantaggi.\nUn ciclo metabolico consente alle cellule di risparmiare materiale (che viene riutilizzato) e energia (poich\u00e9 il processo \u00e8 graduale). La velocit\u00e0 del ciclo non \u00e8 costante, ma pu\u00f2 essere adattata alle esigenze della cellula.\nEsempi.\nNoti esempi di cicli metabolici sono il ciclo di Krebs nella respirazione e il ciclo di Calvin nella fase oscura della fotosintesi clorofilliana."}
{"id": "855942", "revid": "1632387", "url": "https://it.wikipedia.org/wiki?curid=855942", "title": "Frozen in Time", "text": "Frozen in Time \u00e8 il quinto album della band Death metal statunitense Obituary del 2005."}
{"id": "855944", "revid": "125689083", "url": "https://it.wikipedia.org/wiki?curid=855944", "title": "Renault Kangoo", "text": "La Kangoo \u00e8 un'autovettura multispazio prodotta da Renault a partire dal 1997, e venduta anche in Sud America e in Europa dalla Nissan con il nome di Nissan Kubistar, erede della Express.\nProfilo.\nLa Kangoo debutt\u00f2 nel 1997 con molteplici obiettivi: trovare una sostituta valida e moderna all'anziana Renault Express, noto veicolo commerciale degli anni ottanta e novanta basato sul vecchio telaio della Renault Supercinque, realizzare una vettura in grado di rispolverare l'antico fascino e simpatia della Renault 4 e proporre un valido modello che contrastasse il successo delle Peugeot Ranch e Citro\u00ebn Berlingo.\nPrima generazione (1997-2008).\nLa linea della Kangoo \u00e8 decisamente simpatica, con un frontale dotato di gruppi ottici arrotondati, con indicatori di direzione sul lato inferiore, in stile Renault Twingo. Anche il resto del corpo vettura presenta forme arrotondate. La coda, decisamente verticale, presenta gruppi ottici anch'essi ad andamento verticale, ed il bagagliaio (o il piano di carico nelle versioni furgonate) \u00e8 comodamente accessibile grazie all'ampio e pratico portellone in due parti o, a scelta, all'unico portellone ad apertura verticale. Le vetture prodotte fino al 1999 presentavano, come le dirette concorrenti francesi (la Ranch e la Berlingo), un'unica porta laterale posteriore (posizionata sul lato destro), scorrevole, con finestrino con apertura a compasso. Successivamente la Kangoo si presenta con la doppia porta laterale posteriore.\nMeccanica.\nLo schema meccanico \u00e8 il classico \"tutto avanti\", con motore anteriore trasversale e trazione anteriore. La trasmissione, solitamente manuale a 5 marce, poteva anche essere automatica a richiesta. Le sospensioni erano anch'esse di tipo classico, con avantreno di tipo MacPherson a ruote indipendenti e retrotreno a barra di torsione.\nLa prima serie della Kangoo era disponibile inizialmente nelle tre seguenti motorizzazioni:\nEvoluzione della gamma.\nLa Kangoo fu subito proposta, sia in configurazione promiscua, sia come van. Sul mercato svedese la Kangoo fu anche proposta in configurazione pick-up. Il suo successo fu immediatamente buono. Sicuramente non \u00e8 riuscito ad ottenere i volumi di vendita della Renault 4, ma il pubblico ha comunque gradito la presenza di una vettura multiuso di questo tipo. La Kangoo divenne un ottimo mezzo per il trasporto commerciale, sia una valida alternativa alle solite monovolumi e station wagon che costellavano gi\u00e0 all'epoca il panorama automobilistico internazionale. La sua abitabilit\u00e0 ha consentito la realizzazione di alcune camperizzazioni. Nella rete sono presenti varie realizzazioni, artigianali e non.\nLa gamma motoristica della Kangoo riprendeva quella delle Renault Clio pi\u00f9 tranquille, con motorizzazioni iniziali da 1.2 e 1.4 a benzina e da 1.9 aspirata a gasolio.\nIn seguito, furono introdotte nuove motorizzazioni, tra cui il dTi, caratterizzato, oltre che dalla sovralimentazione, anche dall'iniezione diretta di gasolio, il che garantiva 80\u00a0CV di potenza massima e 160\u00a0km/h di velocit\u00e0 massima. Un'altra versione a gasolio era rappresentata dal 1.9 dCi con tecnologia common rail, che erogava 80\u00a0CV e che sostitu\u00ec il 1.9 dTi. Nel 2002 fu adottato anche il 1.5 dCi, un motore da 1461\u00a0cm\u00b3 disponibile in due livelli di potenza: 65 ed 80 CV. Inoltre, il vecchio 1.2 8V venne sostituito dalla corrispondente unit\u00e0 a 4 valvole per cilindro, in grado di erogare 75\u00a0CV di potenza massima, sufficienti a garantire un allungo massimo di 153\u00a0km/h. \nNel 2000 fu introdotto su alcune versioni anche il cambio automatico \"Proactive\" ed un motore turbodiesel ad iniezione diretta sulla Kangoo 1.9 dTi, mentre l'anno seguente vide l'ingresso di due nuove versioni: la Kangoo RX4 a trazione integrale e la Kangoo Maxi con sbalzo posteriore pi\u00f9 accentuato per aumentare notevolmente il volume di carico, che sale cos\u00ec a ben 2 metri cubi. Del 2001 \u00e8 anche l'introduzione del 1.9 dCi da 80\u00a0CV (disponibile solo con trazione integrale) e di un nuovo 1.2 16V che va a sostituire l'unit\u00e0 ad 8 valvole.\nNel 2002 la Kangoo subisce migliorie stilistiche e di sicurezza, quali nuovi allestimenti, fascioni paracolpi, paraurti ridisegnati, nuovi specchietti retrovisori, migliorie nella meccanica e nell'elettronica e vide anche l'adozione del nuovo motore a gasolio 1.5 dCi da 65 e 80 CV.\nNel 2003 si ha il restyling della Kangoo, con una decisa rivisitazione al frontale, dotato di fari di forma ellissoidale con angoli appuntiti. Le dimensioni esterne sono leggermente aumentate, specialmente in lunghezza ed altezza. Per quanto riguarda i motori disponibili, la versione restyling condivideva con la gamma precedente solo il 1.2 16V. Per il resto, si ebbero due nuove motorizzazioni:\nFurono disponibili a quel punto anche nuove versioni a benzina con possibilit\u00e0 di funzionare anche a gas metano. Su alcune altre versioni divenne invece disponibile il cambio automatico. La prima generazione della \"Kangoo\" fu oggetto di un ultimo lieve restyling nel 2007, dopodich\u00e9 fu tolta di produzione per fare spazio alla seconda generazione, nota anche come \"Kangoo II\". Per qualche mese le due generazioni continuarono a convivere in alcuni listini, ma nei primi mesi del 2009, la \"Kangoo I\" scomparve definitivamente anche da questi mercati.\nSeconda generazione (2008-2021).\nAll'inizio del 2008 \u00e8 stata lanciata la seconda serie della Kangoo, pi\u00f9 grande, essendo non pi\u00f9 basata sulla piattaforma della Clio, ma su quella della monovolume media Sc\u00e9nic. La nuova Kangoo si propone mantenendo invariata l'impostazione generale del corpo vettura, ma con linee meno tese, pi\u00f9 arrotondate. La nuova versione appare pi\u00f9 simile ad una vettura che ad un furgone e va a porsi come concorrente ideale di vetture come il Peugeot Partner ed il Fiat Dobl\u00f2, ma da certi punti di vista pu\u00f2 essere una valida alternativa alla \u0160koda Roomster. L'avvicinamento del nuovo Kangoo al mondo delle autovetture piuttosto che a quello dei furgoncini \u00e8 visibile all'interno, ed in particolar modo nel posto guida, reso pi\u00f9 ergonomico e simile nel disegno a quello di diverse monovolume. La dotazione di serie per tutte le versioni comprende l'ABS, il doppio airbag (con airbag passeggero disattivabile), attacchi isofix, volante regolabile e poggiatesta posteriori. La lista optional \u00e8 assai nutrita e prevede tra l'altro gli airbag laterali, i fendinebbia, il computer di bordo, il climatizzatore, il tetto apribile ed i sensori di parcheggio. Sulla ricca versione \"Dynamique\" \u00e8 disponibile a richiesta addirittura il navigatore satellitare.\nLa gamma motoristica iniziale prevede il 1.6 K7M a benzina da 106\u00a0CV e 170\u00a0km/h di punta, nonch\u00e9 il 1.5 dCi della famiglia in ben quattro livelli di potenza, vale a dire 68, 86, 105 e 106\u00a0CV (questi ultimi differenti tra loro per la presenza o meno del filtro antiparticolato), con velocit\u00e0 massime rispettivamente di 147, 158, 169 e 170\u00a0km/h. Il cambio \u00e8 a 5 marce, ma su alcune versioni viene montato un cambio a 6 marce. Di serie troviamo i due airbag frontali e l'ABS. Esp e airbag aggiuntivi sono optional.\nAlcuni mesi dopo il debutto, al 1.6 a benzina da 106\u00a0CV \u00e8 stato affiancato anche un 1.6 monoalbero a due valvole per cilindro da 90 CV, derivato dal 1.6 che oltre 10 anni prima veniva montato sotto il cofano delle prime Renault M\u00e9gane. Tale motore era in grado di spingere la vettura a 158\u00a0km/h di velocit\u00e0 massima.\nLa vettura non \u00e8 stata prodotta, almeno nei primi anni, in versione 4x4 e la gamma non ha subito sostanziali modifiche fino all'aggiornamento avutosi all'inizio del 2011: in questa occasione, la vettura ha beneficiato di alcuni ritocchi estetici, localizzati in particolare nel paraurti anteriore ridisegnato, e negli interni, con alcuni lievissimi ritocchi alla plancia. Migliorie anche per quanto riguarda la dotazione, mentre sul fronte motori, ora tutti i propulsori utilizzati rispondono alla normativa Euro 5.\nNell'autunno del 2012, invece, la gamma si arricchisce ulteriormente con l'arrivo della Grand Kangoo, caratterizzata da un pianale (usato anche dal Kangoo ZE) con passo allungato di ben 38.4\u00a0cm in modo da poter ospitare tre file di sedili per sette posti complessivi. Il motore previsto per questa nuova variante \u00e8 unicamente il 1.5 dCi nelle versioni da 90 e da 110 CV. Contemporaneamente, in virt\u00f9 dell'alleanza stretta tra il Gruppo Renault-Nissan e la Daimler AG, cominci\u00f2 ad essere prodotta una \"Kangoo\" rivista e ripensata in chiave Mercedes-Benz. Tale modello prender\u00e0 il nome di Citan.Nel marzo del 2013, il \"Kangoo\" subisce un restyling piuttosto marcato: si hanno\nsignificativi aggiornamenti nel frontale, dove cambiano i fari anteriori ed anche la calandra, costituita da una fascia nera che si allarga al centro per fare spazio al grande stemma della \"losanga\", e che quindi \u00e8 ora pi\u00f9 fedele al nuovo corso stilistico della Renault. Rivisitazioni significative si sono avute anche ai retrovisori esterni ed ai gruppi ottici posteriori. Anche l'abitacolo ha subito aggiornamenti, in particolare grazie all'arrivo di una nuova plancia e di un nuovo volante. Con l'aggiornamento \u00e8 possibile anche richiedere un divanetto anteriore a tre posti anzich\u00e9 i classici due sedili separati. La gamma motori vede invece la scomparsa del 1.6 aspirato da 105 CV, sostituito dal pi\u00f9 moderno 1.2 TCe da 114 CV. Inoltre viene aggiunto un dispositivo che indica il momento ottimale per la cambiata, in maniera da limitare consumi ed emissioni. La Kangoo cos\u00ec aggiornata \u00e8 stata presentata al Salone di Ginevra, ma le vendite sono cominciate solo a partire dal mese di giugno.\nDopo il restyling, in alcuni mercati la versione 1.5 dCi da 75 CV era stata soppressa, ma nel 2014 \u00e8 stata ripristinata nuovamente. A partire dal 2019 la gamma motori rimase completamente composta da motori diesel, che per l'occasione vennero aggiornati in modo da integrare la tecnologia \"BluedCi\", ossia con un iniettore di additivo a monte del catalizzatore in modo da ridurre l'emissione di ossidi di azoto. La gamma motori, tutti da 1,5 litri, fu disponibile a quel punto solo con potenze di 80, 95 o 115 CV. La produzione della \"Kangoo II\" cessa tra la fine del 2020 e l'inizio del 2021: nel mese di novembre del 2020 erano gi\u00e0 state svelate le prime immagini ufficiali della terza generazione.\nRenault Kangoo Be Bop.\nAl Salone dell'Automobile di Parigi del 2008, pochi mesi dopo il lancio della nuova generazione, \u00e8 stato presentato il Kangoo Be Bop, basato sulla versione accorciata del \"Kangoo\" di base e lunga 3,87 m. Il debutto commerciale in Italia \u00e8 avvenuto nel maggio del 2009. Per le sue dimensioni sensibilmente inferiori alla normale Kangoo, la \"Kangoo Be Bop\" andava ad occupare la fascia di mercato immediatamente pi\u00f9 in basso e si poneva in concorrenza con il modello di origine Sevel (Citro\u00ebn Nemo, Peugeot Bipper e Fiat Fiorino).\nLa \"Kangoo Be Bop\" si poteva ordinare nella versione \"Chic\", pi\u00f9 elegante, oppure nella versione \"Fun\", dotata di verniciatura bicolore grigio-arancio o bianco bi-tono.\nIn ogni caso si trattava di una vettura dall'aria sbarazzina che poteva rivelarsi un'ottima alternativa anche a modelli come la \u0160koda Roomster o alla Citro\u00ebn C3 Picasso, anche questa presente nei listini da poco, nel momento del lancio della \"Be Bop\".\nCaratteristica della \"Be Bop\" era il tettuccio apribile posteriore, esteso fino alla sommit\u00e0 portellone posteriore, che dava la possibilit\u00e0 di creare un'unica apertura che partiva da sopra al divanetto posteriore e arrivava fino alla base del lunotto (che era scorrevole, come un normale vetro laterale). Nonostante le piccole dimensioni, la \"Kangoo Be Bop\" assicura una capacit\u00e0 di carico non indifferente, grazie alla possibilit\u00e0 di rimuovere i sedili posteriori e di ottenere una piano di carico relativamente buono e dalla superficie completamente piatta.\nPer quanto riguarda le motorizzazioni, al momento del lancio la \"Be Bop\" \u00e8 prevista con i seguenti motori:\nIl \"Be Bop\" esce di produzione nel dicembre 2010. Il particolare disegno del paraurti anteriore ispirer\u00e0, due anni dopo, il restyling del Kangoo.\nNissan NV250.\nFrutto di una badge engineering la NV250 \u00e8 la versione a marchio Nissan della Kangoo seconda serie che va a sostituire la NV200 benzina e diesel sul mercato europeo. Le uniche differenze solo nel marchio Nissan al posto di quello Renault. Le vendite partono dal settembre 2019.\nRenault Kangoo Z.E. (elettrica).\nIl Renault Kangoo Z.E. Concept \u00e8 il primo prototipo del progetto Renault Z.E., presentato al salone dell'automobile di Parigi nel 2008, a propulsione interamente elettrica. Da tale prototipo, \u00e8 stata in seguito derivata la versione definitiva ad emissioni zero del furgoncino Renault, una versione equipaggiata con un motore elettrico da 60 CV, alimentato mediante una batteria agli ioni di litio ricaricabile completamente in 9 ore e dotata di sistema di recupero dell'energia in frenata. La \"Kangoo Z.E.\" \u00e8 stata proposta subito in tre versioni: \"normale\", con cabina a due posti e cassone posteriore con pareti in lamiera; Kangoo Z.E. Maxi con passo maggiorato per permettere di avere un cassone di dimensioni maggiori, cabina a due posti e sportello laterale per l'accesso al vano di carico; Kangoo Z.E. Combi, analoga negli ingombri alla \"Maxi\", ma con superfici vetrate laterali e posteriore, e con cabina a 5 posti pi\u00f9 un vano di carico di capacit\u00e0 superiore rispetto a quello di una normale \"Kangoo\". Il debutto in listino \u00e8 avvenuto durante la seconda met\u00e0 del 2011, in Italia solo a partire dal mese di dicembre.\nNel mese di aprile del 2012, la \"Kangoo Z.E.\" ha festeggiato i primi 5.000 esemplari prodotti e commercializzati.\nTerza generazione (2021-).\nDesign.\nLe prime immagini della terza generazione della \"Kangoo\" sono state svelate il 12 novembre 2020, ma la commercializzazione \u00e8 stata avviata solo nel mese di aprile 2021. La \"Kangoo III\" mantiene invariata l'impostazione della carrozzeria, ovviamente funzionale alla sua destinazione di utilizzo, ma il suo stile fa tesoro del contemporaneo corso stilistico Renault. Il frontale della nuova generazione sfoggia una nuova calandra a T, con fari trapezoidali, un fascione paraurti dal design pi\u00f9 moderno e nuovi gruppi ottici posteriori dal disegno pi\u00f9 compatto. Sia i gruppi ottici anteriori che quelli posteriori incorporano la tecnologia a led. Gli ingombri esterni crescono sensibilmente, con un corpo vettura aumentato di 18 cm in lunghezza, mentre il vano di carico posteriore ha una capacit\u00e0 variabile fra 775 e 3.500 litri a seconda della configurazione, che pu\u00f2 essere di tipo furgonato o per trasporto persone con tutti i sedili in posizione.\nMeccanica.\nLa base meccanica della \"Kangoo III\" \u00e8 una piattaforma condivisa con numerosi altri modelli della casa della Losanga, tra cui la M\u00e9gane IV, la Sc\u00e9nic IV, la Espace V e la Kadjar. La gamma motori prevista al debutto della \"Kangoo III\" \u00e8 cos\u00ec composta:\nTutte queste motorizzazioni sono sovralimentate mediante turbocompressore e per tutte \u00e8 previsto di serie un cambio manuale a 6 marce. A richiesta, le versioni \"TCe 130\", \"dCi 95\" e \"dCi 115\" possono essere ordinate con un cambio a doppia frizione a 7 rapporti.\nRiutilizzo del nome.\nLa denominazione \"Kangoo\" viene utilizzata dal 2018 in Sud America per identificare il Dacia Dokker prodotto in Argentina in quanto la seconda generazione di \"Kangoo\" non viene pi\u00f9 importata nella regione Sud Americana a causa dei dazi di importazione e dei prezzi elevati. La Renault opt\u00f2 per produrre localmente la pi\u00f9 economica Dacia Dokker in modo da ridurre i costi produttivi."}
{"id": "855945", "revid": "767487", "url": "https://it.wikipedia.org/wiki?curid=855945", "title": "Baia di Ballinskelligs", "text": "La baia di Ballinskelligs (in inglese \"Ballinskelligs Bay\") \u00e8 una insenatura delle coste occidentali di Iveragh, penisola irlandese del Kerry.\nMorfologia.\nMorfologicamente ha una forma a ferro di cavallo ed \u00e8 orientata verso sud-ovest, delimitata da capo Bolus a nord e da capo di Hog a sud.\nLa baia \u00e8 stata formata dalla foce di piccoli fiumi, pi\u00f9 che altro l'Inny; l'altro \u00e8 il Cummeragh, che per\u00f2 prima forma il Lough Currane a pochissimi metri dalla costa.\nLuoghi di interesse.\nIl nome della baia deriva dal centro di Ballinskelligs, piccolo villaggio importante per\u00f2 storicamente per aver ospitato, nel monastero tutt'oggi presente anche se in rovina, i monaci che prima abitavano sulla celebre Skellig Michael: le isole Skellig del resto sono a poca distanza, ma ancor pi\u00f9 vicine sono l'isola di Scariff e l'isola di Deenish. Nonostante ci\u00f2, paradossalmente \u00e8 una delle baie meno conosciute per nome ma pi\u00f9 visitate e fotografate in Irlanda, dato che \u00e8 costeggiata dal rinomato tragitto turistico del Ring of Kerry, mentre al centro dell'insenatura \u00e8 situato il caratteristico e famoso villaggio di Waterville."}
{"id": "855947", "revid": "599013", "url": "https://it.wikipedia.org/wiki?curid=855947", "title": "Giovanni Carminucci", "text": "Biografia.\nInfanzia e primi passi in palestra.\nSecondo di tre fratelli \u2013 di cui il maggiore, Pasquale (1937-2015), condivider\u00e0 con lui una brillante carriera ginnica \u2013 Giovanni Carminucci rimane orfano in tenera et\u00e0 per la scomparsa del padre sul fronte russo. Le difficolt\u00e0 economiche spingono la madre, bidella elementare, ad affidare i bambini a un collegio di Ascoli Piceno, dove insegna ginnastica l'ex atleta Pietro Baldassari. L'insegnante nota subito il talento dei fratelli Carminucci e li convince ad allenarsi nella palestra della parrocchia di Sant'Antonio da Padova a San Benedetto del Tronto. \nCarriera sportiva.\nI fratelli Carminucci iniziano a gareggiare nel 1949 e, ben presto, sono notati da Giulio Pennente, ex ginnasta e allenatore di livello nazionale, che li fa inserire nel gruppo sportivo dei Vigili del Fuoco. I ragazzi si trasferiscono a Roma e cominciano ad allenarsi nel centro sportivo delle Capannelle.\nNel 1958 la guida della Nazionale italiana \u00e8 affidata allo svizzero Jack G\u00fcnthard, gi\u00e0 medaglia d'oro alla sbarra nel 1952 alle Olimpiadi di Helsinki. G\u00fcnthard forma un gruppo di giovani atleti che costituiranno la pi\u00f9 forte squadra di ginnastica maschile italiana del dopoguerra, quella dei Menichelli e dei fratelli Carminucci.\nNel 1959, ai Campionati europei di Copenaghen, Giovanni Carminucci \u00e8 finalista in due attrezzi. Alle Olimpiadi di Roma l'Italia torna a conquistare quelle medaglie nella ginnastica che mancavano dai Giochi di Los Angeles del lontano 1932. Tra esse, brilla particolarmente quella d'argento alle parallele di Giovanni Carminucci, ottenuta dietro al \u201cmostro sacro\u201d sovietico Boris \u0160achlin. La Nazionale italiana, composta da Franco Menichelli, Giovanni e Pasquale Carminucci, Angelo Vicardi, Orlando Polmonari e Gianfranco Marzolla sale sul podio, conquistando la medaglia di bronzo. Il piatto \u00e8 condito da un'altra medaglia di bronzo, vinta da Menichelli al corpo libero. Carminucci ottiene anche un buon quattordicesimo posto nel concorso generale individuale.\nNel 1961, Giovanni Carminucci si aggiudica il titolo di campione italiano assoluto, vincendo il concorso generale individuale 1961. Nello stesso anno, in Lussemburgo, si laurea campione europeo nella specialit\u00e0 del volteggio e vince la medaglia di bronzo sia nel concorso generale individuale che alle parallele. Ai mondiali dell'anno successivo (Praga 1962) \u00e8 finalista nello stesso attrezzo.\nIl 1963 \u00e8 l'anno migliore di Giovanni Carminucci. Agli Europei di Belgrado conquista finalmente la medaglia d'oro nell'attrezzo preferito (parallele) ed \u00e8 finalista in diverse specialit\u00e0. Ai IV Giochi del Mediterraneo, disputatisi a Napoli, vince la medaglia d'oro nel concorso a squadre, alla sbarra e \u2013 naturalmente\u00a0\u2013 alle parallele; vince quella d'argento nel concorso generale individuale e agli anelli e quella di bronzo al corpo libero.\nAlle Olimpiadi di Tokyo (1964), la Nazionale italiana \u00e8 rinforzata dall'arrivo di Luigi Cimnaghi ma i risultati, almeno per Carminucci, sono inferiori a quelli dei giochi precedenti. La squadra si classifica al quarto posto e Giovanni sfiora l'ammissione alla finale nelle parallele, ottenendo soltanto il settimo posto nei preliminari (a pari merito con un giapponese). Nel concorso generale individuale \u00e8 ventisettesimo.\nAi Campionati europei di Anversa del 1965, dominati da Franco Menichelli, Giovanni Carminucci \u00e8 soltanto finalista al corpo libero ma due anni dopo si prende la rivincita sul fuoriclasse romano aggiudicandosi il titolo italiano ai Campionati assoluti . Nello stesso anno \u00e8 medaglia di bronzo alle parallele ai Campionati europei di Tampere e, ai V Giochi del Mediterraneo, disputati a Tunisi, vince la medaglia d'oro a squadre ed \u00e8 ancora medaglia di bronzo alle parallele.\nNel 1968, Giovanni Carminucci disputa la sua terza Olimpiade (Citt\u00e0 del Messico). La squadra soffre la penalizzazione dell'infortunio capitato a Menichelli durante l'esecuzione dell'esercizio al corpo libero e si classifica soltanto dodicesima. Lo stesso Carminucci non \u00e8 ammesso a nessuna finale di specialit\u00e0. Nello stesso anno, tuttavia, si aggiudica per la terza volta il titolo assoluto di Campione italiano nel concorso generale individuale. Si ripete, infine, per la quarta volta nel 1970. \nGiovanni Carminucci interpreta il suo canto del cigno ai Campionati europei di Madrid del 1971, quando, a trentadue anni, si aggiudica per la seconda volta la medaglia d'oro alle parallele. Si ritira dall'attivit\u00e0 agonistica con il titolo di campione europeo in carica nell'attrezzo preferito.\nDopo il ritiro.\nA conclusione della sua carriera agonistica, Giovanni Carminucci fonda l'\"A.S. dilettantistica Roma 70\" e si dedica alla ricerca di giovani talenti. Ci riesce con Alessandro Viligiardi, che partecipa alle Olimpiadi di Barcellona (1992), contribuendo all'ottimo quinto posto della squadra Nazionale. \nNel 1981 \u00e8 decorato con la croce di Commendatore dell'Ordine al Merito della Repubblica Italiana dal Presidente della Repubblica Sandro Pertini.\nPoi iniziano i fastidi alla colonna vertebrale; si opera due volte ma \u00e8 costretto ad arrendersi ad un male incurabile nel 2007 all'et\u00e0 di 67 anni. Lascia la moglie e due figli maschi; uno dei due, Roberto, proseguir\u00e0 la gestione della palestra romana gi\u00e0 diretta dal padre."}
{"id": "855950", "revid": "212348", "url": "https://it.wikipedia.org/wiki?curid=855950", "title": "Cucchiai", "text": ""}
{"id": "855952", "revid": "1718925", "url": "https://it.wikipedia.org/wiki?curid=855952", "title": "Isola dei Morti (Italia)", "text": "L'isola dei Morti \u00e8 un piccolo lembo di terra lambito dal fiume Piave all'altezza del Montello e compreso nel comune di Moriago della Battaglia.\nFu cos\u00ec chiamata perch\u00e9, durante la prima guerra mondiale, fu un'area contesa al centro del fronte del Piave, cosa che provoc\u00f2 un ingente numero di perdite dall'una e dall'altra parte.\nNel 1965 fu costruita una chiesetta dedicata alla Madonna del Piave su progetto dell'architetto Alberto Alpago Novello. Accanto alla chiesa sorge un cippo piramidale commemorativo ai Caduti costruito con i sassi del fiume. Sulla cima della piramide del filo spinato disegna una croce intrecciandosi ad un elmetto, mentre sui lati quattro lapidi riportano alcuni versi del componimento \"La Sernaglia\" di Gabriele D'Annunzio."}
{"id": "855958", "revid": "72396", "url": "https://it.wikipedia.org/wiki?curid=855958", "title": "Sulpizio di Bourges", "text": "Agiografia.\nSecondo la testimonianza di Gregorio di Tours era nobile di nascita, uno dei primi senatori della Gallia, di grande talento oratorio ed esperto nell'arte dei ritmi poetici. Divenuta vacante la sede episcopale di Bourges con la morte di Remigio, vari candidati offrirono doni al re Gontran per assicurarsi il suo favore. Ma il sovrano respinse tutti questi doni simoniaci e favor\u00ec l'elezione di Sulpicio.\nPoco dopo si tenne un concilio in Alvernia per regolare la controversia che era sorta tra due dei suoi suffraganei, Innocenzo, vescovo di Rodez, e Ursicino, vescovo di Cahors: fu deciso che il vescovo di Cahors avrebbe conservato le parrocchie controverse, dato che il vescovo di Rodez non aveva dimostrato che lui o i suoi predecessori le avevano posseduto abbastanza a lungo. Sulpicio partecip\u00f2 anche al concilio di M\u00e2con del 585.\nCulto.\nDal Martirologio Romano al 29 gennaio: \"Presso Bourges in Aquitania, in Francia, san Sulpicio Severo, vescovo, senatore delle Gallie, di cui san Gregorio di Tours lod\u00f2 la saggezza, la cura pastorale e lo zelo nel restaurare la disciplina\"."}
{"id": "855959", "revid": "123620925", "url": "https://it.wikipedia.org/wiki?curid=855959", "title": "Check-in", "text": "Check-in \u00e8 un'espressione della lingua inglese usato per indicare la procedura di ammissione, tramite registrazione di dati personali, in alberghi, ospedali, porti, aeroporti e servizi pubblici in generale. \u00c8 un anglicismo indicato come sinonimo di accettazione o registrazione\nDove \u00e8 previsto, ad esempio negli alberghi, viene registrata anche l'uscita degli utenti, con il cosiddetto \"check-out\".\nAccettazione aeroportuale.\nLaccettazione \u00e8 la procedura effettuata dal passeggero del trasporto aereo che consiste nel presentarsi, in aeroporto, a un banco della compagnia aerea con la quale si intende effettuare il viaggio, muniti del proprio biglietto e della documentazione necessaria. L'accettazione \u00e8 di solito effettuata dalla stessa compagnia aerea o dalla societ\u00e0 di gestione dei servizi di terra che opera per conto di essa. Il passeggero consegna alla persona addetta l'eventuale bagaglio che non desidera o che non pu\u00f2 portare con s\u00e9 in cabina come bagaglio a mano e che verr\u00e0 quindi imbarcato come bagaglio da stiva. Quasi tutte le compagnie aeree stabiliscono un limite alle dimensioni e al peso del bagaglio (questo accade maggiormente con le compagnie aeree a basso costo, come EasyJet e Ryanair). Alla fine dell'accettazione il passeggero riceve la carta d'imbarco, sulla quale sono riportati i dati anagrafici, i dati del volo e il posto assegnato al passeggero. \nUn'accettazione \"online\" \u00e8 invece il procedimento con cui il passeggero conferma via Internet la sua presenza sul volo per cui ha acquistato un biglietto e tramite il quale si stampa da s\u00e9 la carta d'imbarco.\nLe attivit\u00e0 svolte durante l'accettazione comprendono:\nTuttavia, il check-in viene eseguito sempre pi\u00f9 spesso online; la consegna dei bagagli pu\u00f2 avvenire separatamente (\"baggage drop-off\"), cos\u00ec come la consegna della carta di imbarco, l'assegnazione del posto e talvolta anche il controllo dell'identit\u00e0.\nAccettazione alberghiera.\nNegli alberghi l'accettazione \u00e8 il primo passo che viene effettuato dal cliente per il soggiorno. Essa consiste nel presentarsi al banco dell'albergo nel quale si intende trascorrere il soggiorno, muniti di documenti come carta d'identit\u00e0 o passaporto. Il cliente mostra i propri documenti alla persona addetta alla reception, la quale fa compilare il modulo del soggiorno verificando preventivamente la disponibilit\u00e0 in albergo. Eventualmente far\u00e0 poi accompagnare il cliente dal responsabile dei piani, al fine di mostrare la camera assegnata."}
{"id": "855966", "revid": "102174514", "url": "https://it.wikipedia.org/wiki?curid=855966", "title": "Futuro antico IV", "text": "Futuro antico IV - Venezia e il carnevale \u00e8 un album di Angelo Branduardi uscito nel 2007.\nIl disco.\nQuarto capitolo della serie \"Futuro antico\" questa volta dedicato al Barocco Veneziano e al Carnevale della citt\u00e0.\nSuonato con l'ensemble Scintille di Musica, che nel 2002 ha suonato con Branduardi nel disco Futuro antico III.\nL'album \u00e8 stato presentato il 10 febbraio 2007 con un concerto al Casin\u00f2 di Venezia.\nCome per il capitolo precedente anche questo album \u00e8 diviso in vari momenti che racchiudono arie a tematica simile: \"Lo scherzo\", \"Le maschere\", \"Sogno d'amore\", \"Croce e delizia d'amore\", \"Il ballo e la festa\"."}
{"id": "855968", "revid": "20090", "url": "https://it.wikipedia.org/wiki?curid=855968", "title": "Libyan Arab Airlines", "text": ""}
{"id": "855969", "revid": "123339676", "url": "https://it.wikipedia.org/wiki?curid=855969", "title": "Lavinia Mazzucchetti", "text": "Biografia.\nDocente universitaria di lingua e letteratura tedesca, fu esclusa dall'insegnamento perch\u00e9 antifascista. Fu molto attiva nella divulgazione letteraria su giornali e riviste. Tradusse numerosi autori tedeschi e in particolare cur\u00f2 le \"Opere\" di Goethe per Sansoni e le \"Opere Complete\" di Thomas Mann per Arnoldo Mondadori Editore."}
{"id": "855970", "revid": "22356", "url": "https://it.wikipedia.org/wiki?curid=855970", "title": "Hippopotamus", "text": ""}
{"id": "855971", "revid": "1543377", "url": "https://it.wikipedia.org/wiki?curid=855971", "title": "Revver", "text": "Revver era un servizio di \"video sharing\" che ospitava contributi originali di utenti e condivideva con loro il 50% degli introiti derivanti dalla pubblicit\u00e0 aggregata ad ogni videoclip.\nStoria.\nFondato da Steven Starr, Ian Clarke e da Oliver Luckett nel 2004, attualmente ha la propria sede a Los Angeles. Il sito \u00e8 stato lanciato soltanto nel novembre 2005. La societ\u00e0 ha ricevuto dei finanziamenti da Bessemer Venture Partners, Draper Fisher Jurvetson, Draper Richards, William R. Hearst, III, Comcast Interactive Capital e dalla Turner Broadcasting .\nL'attuale versione del sito, Revver 1.0 \u00e8 stata realizzata nel settembre 2006. Tale versione, che per un periodo di tempo ha affiancato quella vecchia, a sua volta denominata Revver Classic, ha introdotto una grafica totalmente nuova, un nuovo pannello di controllo per l'utente, detto \"user dashboard\", un uploader per i video sul sito web e il formato Flash, quale principale formato di distribuzione dei video sul sito. In questo periodo alcuni utenti di YouTube di fama ormai internazionale quali \"Lonelygirl15\" hanno deciso di trasferire i loro video su Revver.\nLa popolarit\u00e0 del sito \u00e8 cresciuta poco alla volta. Poco prima del suo rinnovamento, il sito ospitava circa 20.000 video. Verso la met\u00e0 di ottobre tale numero \u00e8 quintuplicato raggiungendo la soglia dei 100.000 video. L'utente del sito pi\u00f9 celebre, autore dell'ormai famoso video in cui vengono mischiate Coca Cola e Mentos, ha guadagnato circa 30.000$.\nNel settembre 2006 Revver ha lanciato il suo API. Gli sviluppatori che utilizzano l'API possono realizzare un sito web che ha tutte le caratteristiche e le funzionalit\u00e0 di Revver.com e hanno accesso completo all'intera raccolta di video in formato Revver.\nIl 29 novembre 2006, Verizon Wireless e Revver hanno annunciato un accordo in base al quale alcuni video di Revver saranno disponibili ai sottoscrittori del \"Verizon's V CAST service\". Tale accordo \u00e8 stato annunciato il giorno seguente all'annuncio di uno simile con YouTube. Su V CAST, i video in formato Revver non contengono la pubblicit\u00e0 alla fine, ma Revver ha intenzione di spartire con gli autori dei video i proventi derivanti da questo accordo commerciale.\nCome si guadagna.\nRevver \u00e8 stato uno dei primi siti di video sharing a monetizzare il cosiddetto user-generated content attraverso la pubblicit\u00e0. Il sistema di Revver \u00e8 stato spesso paragonato a quello \"Adwords\" di Google, quello per i video piuttosto che quello per i siti internet.\nLa tecnologia alla base di Revver \u00e8 il RevTag, un \"tracking tag\" che viene inserito all'interno del video pubblicato sul sito da un utente. Il RevTag fa comparire automaticamente una schermata pubblicitaria \"cliccabile\" al termine di ogni singolo video. Quando una persona che ha visto il video fino al termine clicca sulla schermata pubblicitaria, il sito pubblicizzato viene aperto nel browser e il provento della pubblicit\u00e0 viene spartito a met\u00e0 tra Revver e colui che ha creato il video.\nI RevTags vengono tracciati, registrati sul web e di conseguenza gli utenti di Revver hanno tutto l'interesse a che i loro video si diffondano il pi\u00f9 possibile. Poich\u00e9 i RevTag sono parte integrante dei video (grazie alla interattivit\u00e0 resa possibile dai player in formato Flash e da quelli in formato QuickTime), la tecnologia che sta alla base del tracciamento dei RevTag funziona ovunque i video in formato Revver vengano memorizzati e distribuiti, sia che si tratti del sito Revver.com, sia che siano stati pubblicati su un qualsiasi altro sito, o che siano memorizzati sull'hard disk o su un video player portatile.\nRevver utilizza una Licenza Creative Commons Attribuzione-Non Commerciale-Non Opere Derivate 2.5.\nControversie.\nRevver ha smesso di pagare i suoi utenti dall'inizio di settembre 2008, mese in cui sono stati pagati gli introiti relativi al mese di maggio. Dopo alcuni mesi di silenzio da parte dell'azienda il primo pagamento, relativo alle attivit\u00e0 del mese di giugno 2008, \u00e8 stato evaso il giorno 9 dicembre con un ritardo di oltre 4 mesi rispetto a quanto indicato nelle condizioni del sito. I successivi pagamenti non sono ancora stati elargiti."}
{"id": "855972", "revid": "32428", "url": "https://it.wikipedia.org/wiki?curid=855972", "title": "Chiesa Madonna delle Grazie", "text": ""}
{"id": "855978", "revid": "6923", "url": "https://it.wikipedia.org/wiki?curid=855978", "title": "Acheropita", "text": "La parola \"Acheropita\" o \"achiropita\", dal Greco bizantino (\"\u1f00-\" privativo + \"\u03c7\u03b5\u03af\u03c1o-\" = mano + un der. di \"\u03c0\u03bf\u03b9\u03b5\u03af\u03bd\" = fare, produrre), significa \"non fatto da mano (umana)\".\nEssa viene utilizzata per indicare quelle immagini o quegli oggetti sacri alle quali la tradizione attribuisce un'origine miracolosa: queste immagini, cio\u00e8, non sarebbero opera di un artista, ma sarebbero \"apparse\" da sole per intervento divino. Esse sono perci\u00f2 da considerarsi anche reliquie.\nLe pi\u00f9 famose immagini oggi venerate come acheropite sono:\nAltre famose immagini acheropite di cui \u00e8 traccia in documenti antichi:\nNella tradizione ortodossa.\nAgli acheropiti e alle icone in genere la Chiesa Ortodossa riserva un particolare culto. Esse sono parte integrante del luogo di culto e della liturgia, durante la quale il Vangelo non \u00e8 solamente letto, ma incensato, portato in ostensione ai fedeli che lo baciano e adorano in ginocchio, quale traccia materiale del Verbo divino.\nL'icona ispira e spesso nasce nella preghiera contemplativa, opera di santi e mistici caratterizzati da una profonda vita spirituale, come fu per Andrej Rubl\u00ebv. In quanto opera di santi, all'acheropita e all'icona \u00e8 attribuita la sacralit\u00e0 delle reliquie a loro appartenute. Il ritrovamento delle icone e la loro traslazione solenne da un luogo di culto ad un altro sono commemorate nel calendario ortodosso.\nAl rilievo teologico degli acheropiti, contribuiscono non soltanto la loro origine talora misteriosa, ma anche i miracoli sopraggiunti nel corso dei secoli: la formazione di essudati visibile ai fedeli, le guarigioni inspiegabili, le esperienze di visioni e dialoghi con Ges\u00f9, la Vergine e i Santi, presenti nelle narrazioni dei mistici."}
{"id": "855984", "revid": "599013", "url": "https://it.wikipedia.org/wiki?curid=855984", "title": "Corte di cassazione", "text": "La corte di cassazione \u00e8 una corte suprema, organo al vertice del potere giudiziario nell'ordinamento giuridico di riferimento.\nNata in Francia, \u00e8 stata adottata successivamente da diversi stati a ordinamento di \"diritto romano-germanico\" che ne seguono il modello, tra cui l'Italia (dove dal 1923 la denominazione ufficiale \u00e8 Corte suprema di cassazione). Altri stati sono il Belgio, l'Albania, il Libano, la Romania e vari ex possedimenti francesi divenuti indipendenti (Gabon, Costa d'Avorio, Senegal, Tunisia, Haiti, ecc.).\nStoria.\nNel 1578 nel Regno di Francia venne istituito il \"Conseil des parties\", come una sezione speciale del Consiglio del re, per assicurare e conservare la legge. Ma l'assemblea legislativa volle creare qualcosa di nuovo sulla base della filosofia espressa da Montesquieu prima e Rousseau poi. Questa concezione ebbe una base razionale nel decreto dell'Assemblea nazionale costituente del 1\u00ba maggio 1790 col quale veniva sancito all'articolo 3 che vi sarebbero stati soltanto due gradi di giurisdizione in materia civile. Ci\u00f2 escludeva che la cassazione potesse essere giudice di terzo grado. Fu cos\u00ec che nacque con il decreto 27 novembre 1790 il \"Tribunal de Cassation\", inizialmente posto sotto lo stretto controllo del \"Corpo legislativo\": i rivoluzionari, infatti, temevano che un organo giurisdizionale indipendente avrebbe potuto interpretare il nuovo diritto, instaurato dalla Rivoluzione, secondo gli interessi delle vecchie classi dominanti; per questo motivo fu addirittura previsto che, ove l'interpretazione della legge fosse controversa, il \"Tribunal de cassation\" avrebbe dovuto sottoporre la questione al Corpo legislativo, procedura questa, nota come \"r\u00e9f\u00e9r\u00e9 l\u00e9gislatif\", che si sarebbe ben presto rivelata impraticabile e fu abolita nel 1804 con il \"Code Napol\u00e9on\", che riform\u00f2 anche il nome dell'organo.\nDescrizione.\nNegli ordinamenti giuridici contemporanei \u00e8 \"giudice di legittimit\u00e0\", nel senso che non riesamina tutti gli aspetti della causa ma si limita a verificare la corretta applicazione delle norme del diritto, sostanziale e processuale, da parte del giudice che ha pronunciato la decisione impugnata, ignorando invece le questioni di fatto; nel caso rilevi un'errata applicazione del diritto, la corte \"cassa\" (cio\u00e8 annulla) la decisione impugnata e, se \u00e8 il caso, rinvia la causa al giudice competente, stabilendo il punto di diritto al quale deve attenersi. In altri ordinamenti, invece, tra i quali quello germanico, la corte suprema \u00e8 \"giudice di merito\", poich\u00e9 riesamina tutti gli aspetti, di diritto e di fatto, della causa: in questo caso il ricorso alla corte suprema d\u00e0 luogo a un ulteriore grado di giudizio, non diverso dai precedenti, in esito al quale la corte si pronuncia con una decisione che conferma o sostituisce quella impugnata."}
{"id": "855992", "revid": "486946", "url": "https://it.wikipedia.org/wiki?curid=855992", "title": "MyAir", "text": ""}
{"id": "856000", "revid": "1654832", "url": "https://it.wikipedia.org/wiki?curid=856000", "title": "Tribunale internazionale del diritto del mare", "text": "Il Tribunale internazionale del diritto del mare (abbr. TIDM) \u00e8 un organo indipendente delle Nazioni Unite, con sede ad Amburgo, creato con la III Convenzione internazionale sulla legge del mare che si tenne a Montego Bay, in Giamaica, il 10 dicembre 1982.\nIl 17 dicembre 1996 gli \u00e8 stato riconosciuto lo status di osservatore dell'Assemblea generale delle Nazioni Unite.\nFunzioni.\nIl TIDM \u00e8 chiamato a dirimere i contenziosi tra le 149 nazioni aderenti riguardo ai requisiti di sicurezza delle navi, i diritti di pesca nelle acque internazionali, la divisione delle acque territoriali nazionali e i divieti di pesca delle specie marine protette dalle convenzioni internazionali.\nComposizione.\nIl tribunale, composto da 21 giudici scelti in base alla preparazione sulla materia, \u00e8 formato da tre camere:\nVi \u00e8 una quarta camera, istituita a seguito di una richiesta congiunta mossa dal Cile e dall'Unione europea, per la \"Conservazione e la pesca sostenibile dei pesci spada nel sud-est dell'Oceano Pacifico\"."}
{"id": "856001", "revid": "110157", "url": "https://it.wikipedia.org/wiki?curid=856001", "title": "Asterope (D'Annunzio)", "text": "Asterope \u00e8 una raccolta di poesie di Gabriele D'Annunzio, pubblicata nel 1948 da Zanichelli e nel 1949 da Mondadori come quinto volume delle \"Laudi del cielo, del mare, della terra e degli eroi\". \nContiene componimenti dedicati alla celebrazione della Grande Guerra, scritti e pubblicati sparsi tra il 1914 e il 1918 e ripubblicati in edizione collettiva nel 1933 col titolo Canti della guerra latina.\nLa poesia pi\u00f9 famosa di questa raccolta \u00e8 \"La canzone del Quarnaro\", incentrata sulla beffa di Buccari anticipatrice dell'impresa di Fiume.\nStruttura e temi.\nL'opera si compone di canzoni a sfondo militare ed eroico, con tema centrale la Prima guerra mondiale, in cui d'Annunzio vede simbolicamente il completamento dell'Unit\u00e0 d'Italia, poich\u00e9 ogni soldato in guerra non fa pi\u00f9 conto delle sue distinzioni sociali e locali, ma ognuno \u00e8 un pezzo dell'esercito italiano che ha il solo obiettivo di difendere la patria. Il nemico comune \u00e8 l'Austria, storica rivale dell'Italia, contro cui d'Annunzio serba rancori ripercorrendo i principali momenti storici durante i moti indipendentisti milanesi nell'800. D'Annunzio appoggia anche la nazione della Serbia, per la ribellione con l'attentato all'arciduca Francesco Ferdinando, da prendere come esempio per gli italiani, affinch\u00e9 gli animi siano pi\u00f9 motivati alla guerra. Il libro si conclude con \"La canzone del Quarnaro\", in cui il poeta ricorda l'episodio della beffa di Buccari nel 1918, per risollevare gli animi italiani dopo la disfatta di Caporetto. Lo stile in cui \u00e8 composto il libro \u00e8 da un lato molto preciso e conciso, sapientemente mescolato alla retorica militare da orazione, dall'altro d'Annunzio focalizza la guerra come una occasione unica per l'Italia di ritorno alle vecchie glorie militari e culturali, paragonata alla Roma antica conquistatrice, che si batte contro il barbaro impero Austriaco, visto come il barbaro invasore. "}
{"id": "856003", "revid": "339392", "url": "https://it.wikipedia.org/wiki?curid=856003", "title": "Aeroporto internazionale Saddam", "text": ""}
{"id": "856005", "revid": "339392", "url": "https://it.wikipedia.org/wiki?curid=856005", "title": "Saddam International Airport", "text": ""}
{"id": "856011", "revid": "767487", "url": "https://it.wikipedia.org/wiki?curid=856011", "title": "Kiyosumi Maru", "text": "La corsara nipponica \"Kiyosumi Maru\" si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati sia giapponesi che statunitensi.\nComunque questa corsara, insieme alle altre, furono scelte per la grande autonomia e velocit\u00e0, camuffate con false torri, finti fumaioli, finti sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato.\nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Kiyosumi Maru\" fu completata nel 1934 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen K.K..\nLa nave era stata commissionata per essere utilizzata per trasportare passeggeri e merci varie lungo la rotta K\u014dbe-New York.\nNel settembre del 1941, tre mesi prima dell'attacco giapponese a Pearl Harbor e dell'inizio della guerra nel Pacifico, la Marina Imperiale giapponese requis\u00ec la \"Aikoku Maru\" e le sue due gemelle, la \"Hokoku Maru\" e la \"Gokoku Maru\", che insieme ad una quarta nave, la futura corsara \"Kiyosumi Maru\", (che fu requisita il 1\u00ba novembre 1941) furono registrate presso il Distretto Navale di Kure e poste sotto le insegne del Viceammiraglio Masao Okamura.\nCos\u00ec le quattro corsare ricevettero nei cantieri navali di Tamano, prima, cannoni, mitragliere e tubi lanciasiluri e poi, tutte le attrezzature necessarie per il trasporto e l'utilizzo dell'aereo da osservazione.\nTali lavori di conversione terminarono nella met\u00e0 di ottobre con il montaggio di due grandi proiettori, uno da 1.100 mm, e l'altro da 900 mm.\nNell'ottobre del 1941, la \"Aikoku Maru\", la \"Hokoku Maru\" e la \"Kiyosumi Maru\" furono assegnati al 24\u00ba Squadrone corsare aggregate alla Flotta Combinata della Marina Imperiale giapponese, poste sotto il comando del Viceammiraglio Takeda Moriji."}
{"id": "856012", "revid": "31530", "url": "https://it.wikipedia.org/wiki?curid=856012", "title": "Zanna bianca", "text": ""}
{"id": "856015", "revid": "1305772", "url": "https://it.wikipedia.org/wiki?curid=856015", "title": "MAT", "text": ""}
{"id": "856019", "revid": "767487", "url": "https://it.wikipedia.org/wiki?curid=856019", "title": "Amos Mariani", "text": "Mor\u00ec nel 2007, a 75 anni.\nCaratteristiche tecniche.\nGiocava come ala.\nCarriera.\nClub.\nVeloce ed abile nel cross, crebbe nel Montecatini per esordire in seguito, appena diciassettenne, in Serie B con la maglia dell'Empoli, nel 1948; l'anno successivo fu acquistato dalla Juventus, che lo fece esordire in Serie A il 16 ottobre 1949, a Bergamo contro l'Atalanta; fu proprio ai nerazzurri che il club torinese cedette Mariani al termine del vittorioso campionato 1949-50.\nPass\u00f2 poi all' e nell'estate del 1952 fu convocato in Nazionale dal commissario tecnico Meazza in occasione della spedizione Olimpica di Helsinki; fece il suo esordio nella gara vinta per 8-0 dagli azzurri contro gli Stati Uniti, il 16 luglio, segnando un gol. Visse poi l'apice della sua carriera nelle file di Fiorentina e Milan; con i rossoneri vinse lo scudetto al termine della stagione 1956-57.\nSuccessivamente vest\u00ec le maglie di Padova, Lazio e Napoli, con cui vinse una Coppa Italia nel 1961-62 e di cui divenne capitano nella stagione 1962-1963.\nNazionale.\nIl 6 maggio 1959, a Wembley, segn\u00f2 il secondo e ultimo gol in Nazionale all'Inghilterra."}
{"id": "856024", "revid": "56818", "url": "https://it.wikipedia.org/wiki?curid=856024", "title": "Valvole cardiache", "text": ""}
{"id": "856028", "revid": "834", "url": "https://it.wikipedia.org/wiki?curid=856028", "title": "Maw", "text": ""}
{"id": "856030", "revid": "729019", "url": "https://it.wikipedia.org/wiki?curid=856030", "title": "Brigata di reazione rapida multinazionale", "text": "La Brigata di reazione rapida multinazionale (SHIRBRIG dall'inglese \"Standby High-Readiness Brigade\") \u00e8 stata una forza di intervento multinazionale creata su iniziativa della Danimarca, con il supporto delle Nazioni Unite.\nLa brigata venne creata sull'onda emotiva dei fallimenti delle missioni di peacekeeping delle Nazioni Unite che non riuscirono ad evitare il Genocidio ruandese ed il massacro di Srebrenica.\nIl compito principale \u00e8 quello di intervenire entro 15-30 giorni come forza di primo soccorso in situazioni delicate come forza di peacekeeping.\nLa brigata entr\u00f2 in funzione il 1\u00ba gennaio 2000 e venne impiegata per la prima volta come forza di supporto alla missione delle Nazioni Unite UNMEE nel Corno d'Africa. Il 30 giugno 2009 l'organizzazione fu chiusa e vennero cessate tutte le attivit\u00e0 operative.\nEra composta da 5.000 militari provenienti dai 15 stati membri :Argentina, Austria, Canada, Danimarca, Finlandia, Italia, Lituania, Norvegia, Paesi Bassi, Polonia, Portogallo, Romania, Slovenia, Spagna e Svezia.\nCollegamenti esterni.\nSito ufficiale"}
{"id": "856050", "revid": "125193397", "url": "https://it.wikipedia.org/wiki?curid=856050", "title": "Fucilieri lettoni", "text": "I fucilieri lettoni (in lettone: \"Latvie\u0161u str\u0113lnieki\" e ) furono delle formazioni militari che iniziarono a comporsi intorno al 1915 in Lettonia con lo scopo di difendere i territori del Baltico dalle minacce dell'Impero tedesco durante la prima guerra mondiale.\nInizialmente formato da volontari, il battaglione dal 1916 inizi\u00f2 a comporsi da coscritti dalla popolazione lettone. Fu cos\u00ec che circa 40.000 soldati vennero arruolati all'interno del battaglione dei fucilieri lettoni.\nDal 1915 al 1917 questi battaglioni combatterono nell'esercito imperiale russo contro i tedeschi, sul fronte lungo il fiume Daugava. Tra il dicembre 1916 e il gennaio 1917 soffrirono pesanti perdite durante l'offensiva di Natale, iniziata con una sortita di sorpresa contro i tedeschi; inizialmente i fucilieri lettoni ebbero successo ma non avendo insistito con l'offensiva vennero costretti alla ritirata, subendo un grave contraccolpo strategico ed una gravissima perdita in uomini (circa 9.000 caduti sui 26.000 complessivi dell'intero esercito zarista). \nQuesta forte sconfitta scaten\u00f2 un diffuso malcontento tra i battaglioni dei fucilieri lettoni sia contro i generali russi che contro lo zar, che port\u00f2 lentamente gli appartenenti a questa forza militare a schierarsi a favore dei bolscevichi che sostenevano il ritiro dal fronte.\nFucilieri lettoni rossi.\nNel 1917 un ampio contingente di fucilieri lettoni si schier\u00f2 a favore dei bolscevichi, formando lo schieramento dei cosiddetti fucilieri lettoni rossi (in lettone \"Latvie\u0161u sarkanie str\u0113lnieki\"), che parteciparono con successo alla guerra civile russa.\nIl 26 novembre del 1917, poche settimane dopo la rivoluzione d'ottobre, a Pietroburgo arriv\u00f2 il 6. reggimento Tukums dei fucilieri lettoni, che assunse direttamente il compito della difesa personale di Vladimir Lenin. Davanti alla porta dell\u00ecufficio di Lenin allo Smolny si schieravano di guardia i fucilieri lettoni per proteggere il capo del partito bolscevico in quei giorni cruciali per la rivoluzione comunista. Il reggimento dei fucilieri lettoni accompagn\u00f2 Lenin e tutto il governo bolscevico anche nel viaggio in treno che nel 1918 di fatto trasfer\u00ec l'esecutivo e il comando russo da Pietroburgo a Mosca.\nI battaglioni lettoni parteciparono alla soppressione delle sommosse anti-bolsceviche a Mosca e Jaroslavl' nel 1918, e combatterono contro i generali dell'Armata Bianca Denikin, Judeni\u010d e Vrangel'. Nel 1919 questi battaglioni vennero insigniti del pi\u00f9 alto riconoscimento militare dell'epoca, la Bandiera Rossa d'Onore di Vtsik. \nIn seguito l'ufficiale dei fucilieri lettoni Jukums V\u0101cietis divenne comandante in capo dell'Armata Rossa.\nNel 1919 i fucilieri lettoni vennero coinvolti in un tentativo di insediare il potere sovietico in Lettonia, ma vennero sconfitti dai volontari tedeschi del Baltico nella Lettonia occidentale, e dai volontari polacchi e dal nuovo esercito lettone in Lettonia orientale.\nNel 1920, dopo la firma del trattato di pace tra bolscevichi e Lettonia, tornarono in patria circa 11.395 soldati, mentre altri restarono in servizio presso l'Armata Rossa; molti di essi furono arrestati e giustiziati durante le grandi purghe staliniste, quando i comunisti di etnia lettone divennero vittime designate di questo processo.\nDopo la caduta del regime sovietico, il ruolo storico dei fucilieri lettoni \u00e8 divenuto un punto critico nel dibattito politico e storico in Lettonia. Esistono accesi dibattiti sulla demolizione o meno della statua dedicata ai fucilieri lettoni rossi eretta a Riga, poich\u00e9 questi ultimi sono considerati simpatizzanti comunisti, mentre altri li vedono in ogni caso come dei patrioti.\nUn segno dei mutamenti del tempo \u00e8 anche il fatto che l'originario museo dedicato ai fucilieri lettoni rossi \u00e8 ora occupato dal Museo dell'occupazione della Lettonia."}
{"id": "856051", "revid": "15756", "url": "https://it.wikipedia.org/wiki?curid=856051", "title": "Modulo (calcio)", "text": "Il modulo \u00e8, nel calcio, la disposizione in campo dei giocatori di una squadra e viene deciso dall'allenatore.\nSchieramento.\nAl calcio d'inizio, ogni formazione schiera 11 giocatori in campo: un portiere (la cui natura statica lo esclude dal conteggio del modulo) e 10 calciatori \"di movimento\". La numerazione quantifica gli uomini presenti in ciascun reparto (quelli con 4 cifre differenziano i mediani dai trequartisti, oppure mettono in risalto la posizione del libero), partendo dalla difesa: per esempio con 3-5-2 si indica la presenza di 3 difensori, 5 centrocampisti e 2 attaccanti; il 4-2-3-1 designa 4 difensori, 2 centrocampisti difensivi, 3 centrocampisti offensivi e 1 attaccante; 1-3-3-3 sta a specificare il libero arretrato, dietro ai 3 difensori (i quali diventano cos\u00ec la seconda linea). Sebbene il numero di combinazioni - soprattutto equilibrate - sia limitato, l'evoluzione dello sport ha comportato la nascita di nuovi schemi e schieramenti da adottare nel corso della gara: una squadra pu\u00f2 infatti passare dall'accorto e difensivo 5-4-1, ad un pi\u00f9 spregiudicato ed offensivo 4-3-3 durante l'incontro.\nL'impiego di un modulo in luogo di un altro pu\u00f2 venire dettato, oltre che dalle circostanze, dalle caratteristiche dei calciatori a disposizione e dalla filosofia di gioco dell'allenatore.\nInfine, \u00e8 utile tenere presente che la disposizione tattica indicata con un modulo ha un mero fine rappresentativo ed esemplificativo: si utilizza per descrivere sinteticamente la generale posizione in campo dei calciatori, la quale tuttavia pu\u00f2 discostarsi (anche di molto) dallo schema iniziale durante le fasi di una partita (possesso palla, copertura, transizioni tra le fasi e palle inattive).\nStoria.\nGli albori: il \"Kick and Rush\" anglosassone.\nNell'epoca del calcio pionieristico, dalla nascita e codifica dello sport (26 ottobre 1863) fino agli anni 1880, non esistevano veri e propri moduli: si cercava di tenere la palla pi\u00f9 lontana possibile dalla propria porta, con pochi difensori ad assolvere tale compito e una schiera di attaccanti che tentavano di segnare - da qui l'espressione Kick and Rush (inglese: \"calcia e corri\"). I moduli arcaici erano: 0-10 (portiere e poi gli altri calciatori su una stessa linea) e 1-9 (un difensore che si staccava e indietreggiava rispetto al reparto d'attacco). Tuttavia, complice la tecnica poco raffinata, i campi da gioco britannici spesso pesanti e i palloni irregolari, le partite si risolvevano con pochi gol: nei primi sei incontri - ufficiali e non - fra e si misero a referto solamente nove marcature.\nLa prima partita internazionale della storia fu disputata a Glasgow il 30 novembre 1872 tra l'Inghilterra e la Scozia: gli inglesi adottarono il modulo 1-1-8, ovvero un difensore (\"back\" o \"fullback\", cio\u00e8 \"indietro\" o \"tutto indietro\"), un centrocampista (\"halfback\", cio\u00e8 \"mezzo indietro\") e otto attaccanti (\"forwards\", cio\u00e8 \"avanti\"); lo schema scozzese fu un pi\u00f9 prudente 2-2-6. A dispetto della vocazione ultraoffensiva delle due formazioni, la gara termin\u00f2 0-0.\nIl \"Passing Game\" e la \"piramide di Cambridge\".\nNella seconda met\u00e0 degli anni 1880, si pass\u00f2 dal \"Dribbling Game\" (\"gioco del dribbling\", nel quale ogni calciatore in possesso della palla portava avanti l'iniziativa individualmente cercando di scartare gli avversari) al Passing Game: lo sviluppo dell'azione diventava pi\u00f9 manovrato e i passaggi per tessere le trame di gioco pi\u00f9 precisi, anzich\u00e9 semplici rilanci lunghi. Si rese allora necessaria un'organizzazione tattica migliore, al fine di portare la palla dalla difesa all'attacco. Inoltre serviva una certa collaborazione tra i diversi reparti e la specializzazione di un giocatore in un ruolo nel quale era pi\u00f9 abile. Nel 1887 a Cambridge, presso l'universit\u00e0, si pens\u00f2 a disporre gli atleti a formare un triangolo sul terreno di gioco, formazione nota con il nome di \"piramide di Cambridge\": il vertice era il portiere e la base gli attaccanti.\nI reparti della \"piramide\" che si disegnavano idealmente sul campo da calcio erano tre: la prima linea (gli attaccanti), la linea di mezzo (i centrocampisti, detti appunto mediani) e la terza linea (i difensori, che in Italia furono chiamati anche \"terzini\"). Questo modulo, in cifre 2-3-5, era pi\u00f9 accorto dei predecessori e la numerazione che designava i calciatori divenne quella di riferimento per gli schemi futuri: il numero 1 era il portiere, il 2 e il 3 i terzini destro e sinistro; dal 4 al 6 i mediani, il 7 e l'11 le ali destra e sinistra, mentre dall'8 al 10 gli attaccanti centrali.\nIl \"Sistema\".\nSi continu\u00f2 a disporre i calciatori con la \"piramide\" per alcuni decenni, nonostante il gioco mutasse costantemente: nel 1912 fu impedito ai portieri di intervenire con le mani fuori dalla propria area di rigore; nel 1920 l'organo internazionale che redigeva le regole del calcio, la IFAB, tolse il fuorigioco sulle rimesse laterali. Ma il 25 giugno 1925 il fuorigioco cambi\u00f2 radicalmente: per essere in posizione regolare non servivano pi\u00f9 tre avversari (incluso il portiere) tra la palla e la linea di fondo, ma soltanto due (come ancora oggi).\nQuesta rivoluzione rese necessario infoltire il reparto difensivo, per evitare che i molti attaccanti potessero trovarsi in gioco contro un solo terzino. Fu nell'estate del 1925 che l'allenatore dell' Herbert Chapman, su suggerimento del suo centravanti Charlie Buchan, decise di arretrare un mediano portandolo sulla linea dei difensori ed allargando i terzini sulle fasce. Inoltre, per non sguarnire il centrocampo, avvicin\u00f2 alla zona centrale due attaccanti trasformandoli in mezzali (\"inside forwards\", interni avanti), i quali potessero aiutare in copertura e rifinire per i finalizzatori. Nacque il \"Sistema\" (\"Chapman System\", numericamente un 3-2-2-3), noto anche come \"WM\" (dallo schieramento dei reparti d'attacco e di difesa) o \"Carpet Football\", ovvero \"calcio sul tappeto\", poich\u00e9 prediligeva il gioco rasoterra anzich\u00e9 gli ormai superati lanci lunghi. Questa nuova disposizione metteva in risalto le qualit\u00e0 nei duelli uno contro uno dei calciatori e port\u00f2 il gioco ad essere pi\u00f9 spettacolare e ricco di gol.\nIl \"Metodo\" e la \"scuola danubiana\".\nMentre nel mondo anglosassone si utilizzava il \"Sistema\", in Italia, anche per le diverse caratteristiche tecniche e atletiche dei calciatori, Vittorio Pozzo ide\u00f2 una variante tattica che diventer\u00e0 popolare e si riveler\u00e0 vincente: il \"Metodo\". Oltre ad arretrare due attaccanti sulla trequarti, dando vita alle mezzali come nelle intenzioni di Chapman, l'allenatore torinese decise di abbassare due mediani, disponendo la difesa con quattro giocatori (numericamente si aveva un 2-3-2-3). Rimaneva un solo calciatore a centrocampo per dare equilibrio alla squadra ed impostare la manovra: il \"centromediano metodista\" (chiamato anche \"centrosostegno\"). Vero e proprio regista \"ante litteram\", doveva essere dotato di corsa e un buon piede, per innescare le mezzali e gli attaccanti.\nQuesto modulo, noto anche come \"WW\" (sul terreno di gioco la posizione dei calciatori disegnava queste lettere), port\u00f2 l' a cinque trionfi internazionali tra il 1927 e la Seconda guerra mondiale.\nIn Europa centrale prese piede contemporaneamente una sintesi tra il \"Sistema\" d'oltremanica e il \"WW\" italiano: la scuola danubiana, che nacque grazie alle innovazioni tattiche di Hugo Meisl, commissario tecnico dell' per oltre venti anni. Collaborando con Jimmy Hogan (allenatore che lavor\u00f2 in Austria, Ungheria e Svizzera tra il 1912 e il 1934), Meisl adott\u00f2 il \"Metodo\", ma aggiustandolo agli interpreti del suo \"Wunderteam\" (la \"squadra delle meraviglie\" austriaca che impression\u00f2 il mondo e fu fermata solo dall\"anschluss\" della Germania nazista). Il calcio danubiano era prudente sotto la met\u00e0 campo, dinamico e imprevedibile in fase d'attacco.\nIl \"Verrou\".\nNegli anni trenta, in un periodo di grande fermento per le tattiche calcistiche, si fece strada un modulo che sarebbe stato ripreso nel secondo dopoguerra: il Verrou, o \"catenaccio svizzero\". Karl Rappan, allenatore prima del e della poi, dispose la squadra con un difensore arretrato dietro la linea dei terzini: il suo 1-3-3-3 si basava sui ruoli del libero (regista \"basso\", che copriva le falle della difesa) e dello stopper (marcatore puro che si occupava del centrattacco avversario).\nSebes e il \"centravanti arretrato\".\nSulle sponde del Danubio, prendendo il la dalla nazionale austriaca delle meraviglie, verr\u00e0 alla luce un nuovo concetto di calcio: Guszt\u00e1v Sebes, selezionatore dell' che passer\u00e0 alla storia come \"Squadra d'oro\", alla fine degli anni quaranta inventa il ruolo di \"centravanti arretrato\" (o \"di manovra\"). Lo schieramento rifletteva quello di Chapman, congeniale alla qualit\u00e0 assoluta dei solisti magiari, ma Sebes lo perfezion\u00f2 avvicinando il centravanti ai mediani, cos\u00ec da creare spazio agli interni, i quali diventavano due attaccanti puri. Si veniva a creare sul terreno di gioco una \"doppia M\" (anche nota come \"MM\" oppure in cifre: 3-2-3-2).\nLe evoluzioni sudamericane.\nDi pari passo con le innovazioni tattiche europee, i moduli cambiarono anche in Sudamerica: alla fine degli anni quaranta nacquero la Diagonal e il 4-2-4.\nLa Diagonal \u00e8 un 3-2-2-3 con il centrocampo obliquo: un mediano si \"abbassa\" verso i difensori, mentre una mezzala avanza verso gli attaccanti. Si formano due diagonali: una fra un terzino e i mediani; l'altra fra le mezzali e un'ala.\nIl 4-2-4 fu utilizzato per la prima volta dall'allenatore ungherese M\u00e1rton Bukovi, ma attecch\u00ec in Brasile: la \"Sele\u00e7\u00e3o\", anche grazie a questo schema, vinse i campionati mondiali nel 1958, nel 1962 e nel 1970. Due terzini larghi d\u00e0nno la spinta in fase di possesso palla, le ali forniscono assist e cross per le punte centrali.\nIl calcio brasiliano fatto di spensieratezza, divertimento ed estetica divent\u00f2 famoso come \"jogo bonito\" (dal portoghese: \"bel gioco\").\nIl \"Catenaccio\".\nSe da un lato nel calcio si sperimentavano moduli per rendere l'attacco pi\u00f9 efficace, dall'altro c'era la ricerca di blindare la difesa, cos\u00ec da incassare meno gol possibile: fu cos\u00ec che ebbe origine il \"Catenaccio\", aggiornamento del \"Verrou\" svizzero (del quale ricalcava lo schieramento 1-3-3-3). Maestri di questa modalit\u00e0 di disporsi in campo furono gli italiani: la difesa, guidata dal libero, faceva largo uso della cosiddetta \"tattica del fuorigioco\" (movimenti precisi e repentini per lasciare gli attaccanti avversari in posizione irregolare); il centrocampo si fondava sul dinamismo, per trasformare l'azione da difensiva in offensiva tramite il \"contropiede\".\nIl \"calcio totale\".\nTra gli anni sessanta e gli anni settanta le partite si decidevano prevalentemente a centrocampo: per tenere lontano l'attacco dalla propria porta, si preferiva lottare in una zona meno pericolosa, di congiunzione tra le due fasi. Fu in questo periodo che Rinus Michels riprese un'idea di calcio gi\u00e0 adottata da alcune squadre sporadicamente nelle decadi precedenti: cio\u00e8 scardinare il dogma dei reparti e impostare una tattica che portasse tutti gli interpreti ad attaccare e difendere come un solo uomo. Il pressing sistematico e a tutto campo, il fallo tattico per spezzare la ripartenza avversaria, la linea difensiva alta e la fantasia dei calciatori in fase offensiva furono le armi di questo stile di gioco, il quale prese il nome di \"calcio totale\" (noto anche con la parola olandese totaalvoetbal, in quanto teorizzato nei Paesi Bassi). Il modulo di partenza era il 4-3-3, nel quale il centravanti era l'uomo chiave: diventava il regista \"alto\", il quale poteva impostare l'attacco, rifinire, finalizzare ed aveva completa libert\u00e0 di movimento.Questo modo di interpretare il calcio fu reso possibile da un maggior lavoro atletico durante gli allenamenti, ritmi di gioco pi\u00f9 alti, buona cifra tecnica dei singoli, occupazione intelligente degli spazi e interscambio dei ruoli.\nLa \"zona mista\" e il 4-4-2.\nPer arginare la spregiudicatezza del \"calcio totale\" e del \"jogo bonito\", ma senza adottare un troppo difensivista \"Catenaccio\", in Italia si speriment\u00f2 la \"zona mista\": questa tattica molto duttile si basava su una sorta di 3-5-2, in cui i tre difensori centrali e il mediano marcavano a uomo i diretti avversari, mentre gli altri si occupavano della zona di campo di loro competenza.\nNoto anche come \"calcio all'italiana\", poich\u00e9 sviluppatosi nel bel paese, la \"zona mista\" introduceva due ruoli innovativi: il \"terzino fluidificante\" (nell'immagine con il numero 3) - che doveva avere la corsa e la resistenza per percorrere tutta la fascia, cos\u00ec da supportare le sortite offensive - e l'\"ala tornante\" (anche detta \"ala tattica\", nell'immagine con il 7) - l'esterno opposto che ripiegasse in copertura per dar manforte alla difesa.\nMentre in Inghilterra nacque il Pass and Move (\"passa e muoviti\") - concetto calcistico che prevedeva un costante e fluido movimento dei giocatori, per smarcarsi, velocizzare l'attacco e rendere meno prevedibile la manovra - in Unione Sovietica Viktor Maslov invent\u00f2 il 4-4-2. Schieramento ordinato e simmetrico, pose le basi per un'innovazione italiana: il 4-4-2 \"in linea\" (o \"classico\"), nel quale cio\u00e8 i due centrocampisti centrali si posizionano uno a fianco all'altro. Questo divent\u00f2 il modulo di riferimento dalla fine degli anni ottanta a tutti gli anni novanta.\nArrigo Sacchi rivoluzion\u00f2 il calcio fondendo i princ\u00ecpi basilari del \"calcio totale\", il possesso palla del \"Pass and Move\" e l'organizzazione difensiva italiana. Il 4-4-2 fu espresso ai massimi livelli. I movimenti da tradurre durante le gare ufficiali dovevano essere provati e ripetuti in allenamento cos\u00ec da essere automatici e perfetti, gli interpreti di ogni ruolo dovevano cambiare mentalit\u00e0 ed aiutare il proprio e gli altri reparti, privilegiando il gruppo per far emergere le qualit\u00e0 del solista. Presero forma il \"raddoppio di marcatura\" (un giocatore aiuta un suo compagno a contenere un avversario in possesso della palla) e la \"diagonale difensiva\" (una linea si sposta compatta in diagonale per dare protezione alla porta ed evitare pericolosi passaggi centrali). Il modulo adottato fu il 4-4-2 \"classico\", con terzini abili nel proporsi al cross, ali che si sacrificassero in fase di copertura e due attaccanti che pressassero e fossero i primi difensori.\nUltimi aggiustamenti: trequartisti, \"Tiki-taka\" e il ruolo del portiere moderno.\nDagli anni novanta in poi, il calcio - di pari passo con gli altri sport - ha accentuato agonismo, velocit\u00e0 e tecnica individuale. Si \u00e8 passati da un eccesso di attaccanti (dalla met\u00e0 del diciannovesimo secolo fino agli anni quaranta), ad uno di difensori (anni cinquanta-settanta), per poi assestarsi su un equilibrio dato dai molti centrocampisti ed infine ai giocatori adatti ad entrambe le fasi e funzionali all'applicazione di un calcio completo. Questo ha portato ad avere meno margini per le invenzioni rivoluzionarie, senza per\u00f2 impedire un continuo aggiornamento degli schemi e delle tattiche.\nPer mettere in difficolt\u00e0 i reparti avversari in fase d'attacco si \u00e8 resa utile la posizione del \"trequartista\" (detto anche \"rifinitore\" o \"mezzapunta\"): ponendosi a met\u00e0 strada tra l'attacco e il centrocampo, opera in una zona di conflitto, per la quale \u00e8 difficile trovare una contromisura efficace. Innesca le punte, disturba il mediano o il regista avversario e pu\u00f2 arrivare alla conclusione. Tipicamente \u00e8 il fantasista della squadra, l'uomo di maggior talento, che aggiunge imprevedibilit\u00e0 e pu\u00f2 svariare su tutto il fronte offensivo.\nQuesto ruolo fu messo da parte nell'epoca del 4-4-2 \"classico\" e riscoperto proprio come grimaldello tattico che scardinasse anche difese ordinate e affiatate.\nNegli anni duemila e duemiladieci in Spagna prese forma il Tiki-taka (in spagnolo \"Tiqui-taca\", parola onomatopeica), modello di calcio che si rifaceva al passato, messo in atto per la prima volta da Luis Aragon\u00e9s: si contrastava una fisicit\u00e0 ormai esasperata con una rete fitta di passaggi, eseguita da tutta la squadra. Spesso i calciatori erano brevilinei, dotati di grande tecnica e cambio di passo. Le qualit\u00e0 necessarie erano capacit\u00e0 di palleggio e inserimento, ma anche grande pressing e coperture preventive (per evitare che la squadra avversaria recuperasse la sfera e si lanciasse in contropiede agevolmente).Maestro di questo modo di intendere il gioco \u00e8 stato Josep Guardiola, il quale ha anche riscoperto il ruolo definito falso nueve (\"finto nove\", ovvero finto centravanti): senza una punta centrale vera e propria, agli avversari manca il punto di riferimento da marcare e si creano pi\u00f9 spazi da attaccare.\nIl ruolo pi\u00f9 peculiare del calcio, quello del portiere, ha sub\u00ecto grandi modifiche nei decenni: dal 1992 non pu\u00f2 toccare il pallone con le mani dopo un retropassaggio e dal 1997 neanche dopo la rimessa laterale di un compagno; nel 2019 \u00e8 stata inoltre introdotta una variazione regolamentare per la ripresa del gioco da rinvio dal fondo o da punizione all'interno dell'area di rigore. Questo ha cambiato i compiti dell'estremo difensore, il quale \u00e8 diventato un giocatore \"di movimento\" aggiunto in fase di possesso palla, entrando di fatto nel modulo di una squadra. Fa partire la trama offensiva, riceve passaggi per alleggerire la pressione avversaria sulla difesa ed \u00e8 il centro nevralgico della \"costruzione dal basso\".\nI moduli.\nDi seguito vengono illustrati i moduli pi\u00f9 utilizzati nel calcio (ordinati in base al numero di difensori). Oltre ad essi esistono schieramenti estemporanei, messi in pratica agli albori del calcio oppure solo a partita in corso, o sporadicamente in caso di necessit\u00e0, come ad esempio il 6-3-1, non inseriti in questa lista.\nPer una descrizione dettagliata di ciascun modulo, si rimanda alle singole voci."}
{"id": "856052", "revid": "633110", "url": "https://it.wikipedia.org/wiki?curid=856052", "title": "Akagi Maru", "text": "La Akagi Maru era una nave mercantile giapponese, poi convertita in incrociatore ausiliario nel corso della seconda guerra mondiale per essere impiegata come nave corsara.\nFu completata nel 1936 nei cantieri Kokusai Kisen K.K. di Tokyo per conto della societ\u00e0 armatrice Nippon Yusen Kaisha (NYK).\nLa nave era stata commissionata per essere utilizzata per trasportare passeggeri e merci varie lungo la rotta Yokohama-Liverpool, facendo tappa ad Amburgo.\nIl 23 novembre 1941 la Marina imperiale giapponese la scelse per la sua velocit\u00e0 e autonomia e la requis\u00ec per partecipare al conflitto in corso. Il 25 novembre 1941 iniziarono presso i cantieri Hitachi Zosen Sakurajima i lavori per la conversione in incrociatore ausiliario. Vennero installati 5 cannoni da 152 mm Type 41 montati singolarmente, un cannone antiaereo da 76 mm Type 3 L/40 e due mitragliatrici Type 92 da 7,7 mm. In seguito vennero aggiunti due idrovolanti da osservazione. La nave venne dotata di tutto il necessario per il camuffamento: false torri, finti fumaioli, finte sovrastrutture e carichi.\nIl 10 dicembre 1941 l'unit\u00e0 venne registrata presso il Distretto Navale di Kure e gli venne assegnato un equipaggio militare della Marina imperiale giapponese e posta sotto il comando del capitano Sakuma Masao.\nIl 29 gennaio 1942, la \"Akagi Maru\", insieme alla \"Asaka Maru\" e alla \"Awata Maru\", veniva assegnata alla 22\u00aa Divisione incrociatori aggregato alla Flotta Combinata della marina imperiale giapponese, poste sotto il comando del viceammiraglio Boshir\u014d Hosogaya.\nL'affondamento.\nIl 17 e il 18 febbraio 1944, gli statunitensi lanciarono l'Operazione Hailstone, un massiccio attacco aeronavale alle installazioni giapponesi alle isole Chuuk, nell'arcipelago delle Isole Caroline. La \"Akagi Maru\" tent\u00f2 di allontanarsi dalle isole Chuuk insieme ad altre unit\u00e0, ma venne attaccata dagli aerei lanciati dalle portaerei americane. Venne sottoposta a ripetuti attacchi e colpita da tre bombe, l'ultima delle quali distrusse la sala macchine, immobilizzando la nave, e fece divampare un incendio che raggiunse il deposito munizioni che esplose. La nave ormai in preda alle fiamme venne abbandonata dai sopravvissuti dell'equipaggio e poco dopo venne affondata da una nave giapponese del convoglio. I superstiti furono raccolti dalla \"Katori\", ma scomparvero quando anche questa unit\u00e0 venne colpita dagli statunitensi. Morirono quindi 512 passeggeri e 788 marinai, tra cui il capitano Kurosaki."}
{"id": "856054", "revid": "1305772", "url": "https://it.wikipedia.org/wiki?curid=856054", "title": "MAW", "text": ""}
{"id": "856055", "revid": "287204", "url": "https://it.wikipedia.org/wiki?curid=856055", "title": "Livio Paladin", "text": "Biografia.\nProfessore di diritto costituzionale nell'Universit\u00e0 di Trieste e in quella di Padova, nella quale \u00e8 stato anche preside di facolt\u00e0; ministro per gli affari regionali (VI Governo Fanfani) e ministro per il Coordinamento delle politiche comunitarie nel Governo Ciampi.\nLaureatosi in Giurisprudenza con il massimo dei voti, fu allievo all'universit\u00e0 di Trieste del costituzionalista Vezio Crisafulli, nonch\u00e9 a Roma di Carlo Esposito. Nel 1958 pubblica una delle sue prime monografie: \"La potest\u00e0 legislativa regionale\", che gli varr\u00e0 a soli 26 anni l'abilitazione all'insegnamento universitario.\nNei suoi primi anni di insegnamento segue in particolare l'elaborazione dello statuto speciale della regione Friuli-Venezia Giulia, con ben due edizioni di un noto e molto apprezzato commento allo stesso.\nNominato giudice costituzionale dal Presidente della Repubblica Italiana il 23 giugno 1977, giura il 1\u00ba luglio 1977. \u00c8 eletto presidente della Corte costituzionale il 3 luglio 1985 e cessa dalla carica il 1\u00ba luglio 1986.\nNel 1985 gli \u00e8 stato conferito il premio San Giusto d'Oro dai cronisti del Friuli Venezia Giulia.\n\u00c8 stato socio dell'Accademia Nazionale dei Lincei dal 1999."}
{"id": "856058", "revid": "76963", "url": "https://it.wikipedia.org/wiki?curid=856058", "title": "Marino da Caramanico", "text": "Biografia.\nDopo gli studi di diritto canonico compiuti a Sulmona, si perfezion\u00f2 a Bologna. In seguito si trasfer\u00ec a Napoli al servizio di Carlo I d'Angi\u00f2, dove probabilmente incontr\u00f2 Tommaso d'Aquino. Fu tra i \"regnicoli\" dello \"Studio di Napoli\" che raccoglieva i massimi esperti di giurisprudenza dell'epoca. Fu tra i fondatori della teoria dello Stato svincolato dall'autorit\u00e0 imperiale, Marino spost\u00f2 infatti la sovranit\u00e0 da sempre considerata sovranazionale, attribuita all'Impero, in una dimensione territoriale. Celebre la definizione contenuta nel \"Proemium in Constitutiones Regni Siciliae\" del Regno come una \"universitas\" autonoma.\nA Marino da Caramanico \u00e8 intitolata una via dell'abitato moderno di Chieti Scalo.\n\"Proemium in Constitutiones Regni Siciliae\".\nNel commento, la soluzioni di questioni via via emergenti e relative sia al merito sia alla procedura, viene talvolta fornita sulla base del rinvio generico di Marino alle autorit\u00e0 dei giuristi bolognesi, detti \"nostri doctores\". In altri e pi\u00f9 frequenti casi, vengono richiamate precedenti decisioni della Magna Curia, \u00e8 una circostanza che rende l'inclinazione pratica della sua opera, cosa che Marino esplicita anche nel proemio dell'opera, nella fine egli lamenta le interpretazioni oscure che qualche giurisperito non si fa scrupolo di proporre nei tribunali, in spregio alla chiarezza del dettato normativo. Richiamandosi all'esempio di Modestino, Marino da Caramanico si propone di offrire soluzioni che hanno a che fare col quotidiano, e capaci di ricondurre a perfetta consonanza quanto nella prassi veniva troppo spesso tacciato di ambiguit\u00e0 e oscurit\u00e0 (Proemio, 23, 15, 25)\nIl proemio, redatto nel 1278 o dopo, \u00e8 oggi la parte meglio apprezzata dell'opera di Marino, vi si formulano nuove teorie sulla sovranit\u00e0 del re di Sicilia. Calasso, che cur\u00f2 dell'opera una edizione moderna, lo ha giudicato uno dei monumenti pi\u00f9 valenti della letteratura dei glossatori: il proemio si incentra sui delicati problemi relativi alla monarchia siciliana, e ai suoi rapporti con le due autorit\u00e0 universali dell'Occidente. Marino conserva ancora gli ideali dell'era sveva, sembra esaltare la dignit\u00e0 della monarchia meridionale e della formula \"rex superiorem non recognoscens in regno suo est imperator\". L'ostacolo principale che si opponeva all'affermazione della pienezza dei poteri del re di Sicilia, era costituito dalla superiorit\u00e0 feudale che quest'ultimo riconosceva al papa sin dai tempi dell'infeudazione riconosciuta da Roberto il Guiscardo nel 1057; Marino riconosce che l'infeudazione papale avrebbe riguardato il Regno inteso astrattamente come universitas, sui singula corpora che quella universitas componevano (citt\u00e0, castelli, ville, terre), il pontefice non poteva vantare alcuna superiorit\u00e0 feudale e la \"temporalis iurisdictio\" spettava al re di Sicilia nella sua interezza (Proemio 12-26).\nLa persistenza del vincolo feudale del re con la Santa Sede, veniva avvertita come problema separato e sostanzialmente incideva solo sul piano privatistico e non su quello pubblicistico, rappresentato dal trasferimento della iurisdicio al re di Sicilia. Quanto all'indipendenza del sovrano meridionale dalla podest\u00e0 imperiale, Marino si sofferma nel considerare l'Impero come formazione a seguito di prevaricazioni e violenze, e come sia pertanto legittimo per i popoli, un tempo assoggettati, rinneghino ora quella supremazia e riacquistino libert\u00e0 (Proemio 17 s.). Il riconoscimento di una realt\u00e0 pluralistica di ordinamenti indipendenti, quale era l'Italia meridionale, prelude infatti all'individuazione di quale di questi ordinamenti potesse veramente dirsi sovrano; Marino si svolge dunque a identificare i principali contenuti di una simile pienezza dei poteri.\nCome all'imperatore, al re non soggetto a vincoli, compete in primo luogo il potere legislativo; sebbene circoscritta al solo territorio sul quale governa, la potest\u00e0 normativa del re si estende anche alla possibilit\u00e0 di emanare provvedimenti contrari al diritti comune. La seconda prerogativa della piena potest\u00e0 regia individuata da Marino nell'esercizio della giurisdizione: al sovrano spetta la giurisdizione d'appello nei confronti dei giudizi emessi dai magistrati del Regno. Al contrario avverso le sentenze del re, non \u00e8 ammesso appello di sorta. Marino, richiamando gli accordi tra Santa Sede e Carlo I, esclude che si possa sollevare appello presso il pontefice se non per le cause di competenza del giudice ecclesiastico.\nTerzo componente del potere regio: la potest\u00e0 tributaria, che aveva consentito a Federico II di rendere il Regno siciliano forte e potente; le leggi romane dell'imperatore devono estendersi per Marino anche al re contemporaneo, i diritti emanati hanno l'imprescrittibilit\u00e0 assoluta, cosa che ha indotto la critica ad inquadrate Marino ancora radicato nel sistema legislativo medievale, il corollario della connotazione sacrale della sovranit\u00e0 del re di Sicilia, che Marino fa discernere dal riconoscimento della pienezza dei poteri di quest'ultimo e della sua equiparazione all'imperatore romano, e che si concreta nella affermazione secondo cui \"reges enim non sunt mere laici\" (Proemio 9)."}
{"id": "856059", "revid": "94902", "url": "https://it.wikipedia.org/wiki?curid=856059", "title": "Caramanico", "text": ""}
{"id": "856061", "revid": "1305772", "url": "https://it.wikipedia.org/wiki?curid=856061", "title": "Dermoptera", "text": "I Dermotteri (Dermoptera) o Galeopiteci sono un ordine di mammiferi placentati del sud-est asiatico, chiamati comunemente colughi o lemuri volanti.\nNonostante questi animali siano i pi\u00f9 abili planatori tra tutti i mammiferi, non sono realmente in grado di volare. Di fatto, il nome \"lemuri volanti\" in realt\u00e0 \u00e8 inappropriato, dal momento che non sono nemmeno veri lemuri.\nTassonomia.\nL'ordine comprende un'unica famiglia vivente, i Cinocefalidi, che raggruppa due generi, ciascuno con una sola specie: \nDescrizione.\nQuesti animali sono relativamente grossi per essere completamente arboricoli: con una lunghezza di 35-40 centimetri e un peso di 1 o 2 chili, sono comparabili in quanto a dimensioni a un opossum di media taglia o a un grande scoiattolo volante. I colughi possiedono zampe piuttosto allungate di uguale lunghezza, una coda di taglia media e una corporatura abbastanza leggera. La testa \u00e8 piccola, con grandi occhi posti in avanti per un'eccellente visione binoculare e piccole orecchie tondeggianti.\nLa loro caratteristica maggiormente distintiva, comunque, \u00e8 la membrana di pelle che si estende tra le loro zampe posteriori e quelle anteriori, e che gli consente di planare attraverso lunghe distanze tra un albero e l'altro. Di tutti i mammiferi planatori, i colughi sono quelli meglio adattati: la loro membrana, o patagio, \u00e8 grande quanto pu\u00f2 essere geometricamente possibile. Questa membrana parte dalle scapole per arrivare alle \"mani\", e dalla punta delle dita arriva fino alla punta dei \"piedi\"; e ancora, dalle zampe posteriori si estende fino alla coda. Contrariamente a ogni altro mammifero planatore, anche gli spazi tra le dita sono ricoperti da una membrana interdigitale per accrescere la superficie totale, come nei pipistrelli.\nEvoluzione.\nCome si nota nello schema riportato sopra, i dermotteri sembrerebbero essere strettamente imparentati con i primati e con un gruppo di mammiferi estinti, i plesiadapiformi. Le somiglianze si basano principalmente sulla struttura del cranio e su quella degli arti, vagamente simili a quelli dei primati primitivi.\nAlcune forme ascritte ai dermotteri sono note per pochi fossili della dentatura e delle mascelle risalenti al Paleocene e all'Eocene inferiore in Nordamerica. In particolare, la famiglia dei plagiomenidi (Plagiomenidae) sembrerebbe essere vicina all'origine dei dermotteri. Animali come \"Planetetherium\" e \"Plagiomene\" sono spesso ricostruiti con una membrana simile a quella degli attuali galeopiteci, anche se non vi \u00e8 alcuna prova evidente. Resti simili ritrovati nelle regioni artiche del Canada, appartenenti al genere \"Ellesmene\", dimostrano se non altro che questi animali un tempo abitavano latitudini settentrionali, e che il clima doveva essere decisamente pi\u00f9 caldo di quello attuale. Recenti ritrovamenti di crani pi\u00f9 completi sembrerebbero per\u00f2 dimostrare che i plagiomenidi possedevano una struttura molto diversa da quella degli attuali galeopiteci, e forse non erano strettamente imparentati.\nFossili di un pi\u00f9 probabile antenato dei galeopiteci, \"Dermotherium\", sono stati rinvenuti in strati dell'Eocene superiore (circa 37 milioni di anni fa) in Thailandia, Myanmar e Pakistan. La scoperta di questi resti, per lo pi\u00f9 denti e mandibole, \u00e8 molto importante perch\u00e9 testimonia la grande antichit\u00e0 dei dermotteri in Asia. Ci\u00f2 dimostrerebbe, inoltre, che la loro attuale distribuzione pu\u00f2 essere considerata un \"relitto\"; la loro estinzione nel subcontinente indiano \u00e8 probabilmente dovuta agli eventi paleogeografici originatisi dalla collisione tra India ed Eurasia, che portarono forti cambiamenti climatici alla fine dell'Oligocene (circa 25 milioni di anni fa)."}
{"id": "856065", "revid": "1855146", "url": "https://it.wikipedia.org/wiki?curid=856065", "title": "Berry (regione)", "text": "Il Berry era una delle antiche province francesi. Il suo capoluogo era Bourges.\nLa regione storica del Berry corrisponde agli attuali dipartimenti di Cher, Indre e parte di Vienne.\nIl toponimo sembra derivare dalla trib\u00f9 gallica dei \"Bituriges\" (Biturigi). Nel Medioevo fu il centro del ducato di Berry, che fu anche noto per un manoscritto corredato da numerose decorazioni ed illustrazioni compilato tra il XIV e XV secolo denominato \"Les Tr\u00e8s riches heures du Duc de Berry\", dove vengono descritte ed illustrate tutte le ore canoniche della giornata del duca. Costituiva la \"g\u00e9n\u00e9ralit\u00e9\" di Bourges, creata nel 1542.\nNel Berry nacquero diversi re di Francia ed altri membri della famiglia reale, cos\u00ec come parecchi celebri scrittori del XIX secolo quali Balzac, George Sand e Alexandre Dumas."}
{"id": "856072", "revid": "1748167", "url": "https://it.wikipedia.org/wiki?curid=856072", "title": "Geografia di Pescara", "text": "La citt\u00e0 di Pescara \u00e8 situata sulla costa adriatica a 4 metri di altitudine s.l.m., e si sviluppa intorno alla foce dell'omonimo fiume occupandone tutta la parte terminale della sua vallata. \nIl tessuto urbano si sviluppa su un'area pianeggiante a forma di T, occupando oltre alle zone pianeggianti del litorale e del fondovalle anche le colline circostanti, culminanti ad un'altezza di circa 180 metri sul livello del mare nella parte nord dell'area comunale.\nGeografia fisica.\nPosizione.\nIl valore strategico che ha sempre caratterizzato il territorio \u00e8 dato dall'essere alla confluenza dell'attraversamento dell'Appennino centrale, collega Roma con la citt\u00e0, e la dorsale adriatica. Le origini commerciali dell'insediamento risalgono al V secolo a.C., quando il popolo italico dei Vestini fece di Pescara il proprio scalo marittimo, condiviso con i vicini Peligni e Marrucini. La cittadina divenne quindi nel XVI secolo, con la costruzione della Fortezza di Pescara, un importante presidio militare del Regno di Napoli. L'importanza strategica del luogo segn\u00f2 la citt\u00e0 durante la Seconda guerra mondiale: il nodo ferroviario pescarese infatti attir\u00f2 sulla citt\u00e0 numerosi e distruttivi bombardamenti. Situata a 160 chilometri da Ancona, 190 da Foggia e 210 da Roma, la citt\u00e0 deve la massima parte del suo sviluppo alla posizione centrale nelle principali vie di comunicazione dell'Italia centrale.\nCosta.\nLa costa \u00e8 bassa e sabbiosa: la spiaggia si estende senza soluzione di continuit\u00e0 a nord e a sud del fiume e, nella parte settentrionale (presso la Pineta di Santa Filomena), . Nella parte meridionale la pineta \u00e8 pi\u00f9 diradata nei pressi della spiaggia, conservandosi in massima parte all'interno della Pineta Dannunziana.\nColline.\nLe colline intorno alla citt\u00e0 hanno una stratigrafia geologica di natura sabbiosa. I principali colli della citt\u00e0 sono i colli del Telegrafo, Marino, Innamorati e di Mezzo, che si trovano nella zona nord-ovest della citt\u00e0, mentre i colli Renazzo, Orlando, Pizzuto e Breccia si trovano nella zona sud-est, nei pressi di San Silvestro.\nGeografia antropica e urbanistica.\nTra il 1510 e 1557 fu eretta a cavallo tra le due sponde del fiume Pescara una fortezza, sui resti delle precedenti fortificazioni bizantine, per volere di Carlo V; il progettista concep\u00ec un pentagono irregolare con 7 bastioni ai vertici. In et\u00e0 napoleonica Castellammare Adriatico, sulla sponda nord del fiume (che allora contava circa 1500 abitanti), si separ\u00f2 amministrativamente dalla fortezza pescarese diventando comune autonomo, aggregato al distretto di Penne (1807).\nDopo l'incorporazione al nascente Regno d'Italia e fino agli inizi del Novecento, Castellammare e Pescara conobbero un primo, sostanziale sviluppo economico e un considerevole aumento della popolazione (particolarmente significativo nel ventennio 1881-1901). Fondamentale per lo sviluppo delle due cittadine fu l'arrivo della ferrovia Adriatica nel 1863, che stimol\u00f2 la \"discesa a valle\" di Castellammare e la demolizione della fortezza a Pescara, dando il primo grande impulso allo sviluppo della citt\u00e0.\nNel 1912 Antonino Liberi progett\u00f2 un intero quartiere in stile liberty, con 52 villini immersi nella Pineta Dannunziana appena bonificata ed avente il fulcro nel Kursaal, un padiglione culturale nato come stabilimento balneare e circolo ricreativo. L'idea, che per\u00f2 trover\u00e0 solo parziale realizzazione, fu quella di realizzare una citt\u00e0 giardino.\nIl 2 gennaio 1927 venne firmato il decreto di unificazione delle due citt\u00e0 sotto il nome di Pescara e la contestuale elevazione a capoluogo di provincia.\nL'espansione urbana della citt\u00e0 prosegu\u00ec nel periodo del regime fascista, che dot\u00f2 la citt\u00e0 di nuovi e monumentali edifici pubblici (furono edificati tra gli anni '20 e gli anni '40 il ponte Littorio, il Palazzo di Citt\u00e0, il Palazzo del Governo, la centrale del latte, il Palazzo delle Poste, l'ospedale e diverse scuole e chiese). Alla fine del secondo conflitto mondiale inizi\u00f2 una fase di enorme crescita urbana favorita dal massiccio fenomeno di immigrazione interna abruzzese dall'interno verso la costa, con particolare rilevanza del periodo compreso tra gli anni '60 e '80, che ha portato alla nascita dei vari quartieri in cui si suddivide la citt\u00e0. \nPeriodo romano: Aternum.\nLe prime cronache della realt\u00e0 pescarese risalgono alla conquista romana del I secolo a.C., sebbene delle casupole esistessero sin dall'epoca italica, quando i Vestini colonizzarono l'area cittadina ai piedi del colle del telegrafo (dove sono stati trovati reperti del neolitico), sancendo il controllo del fiume Aterno sino allo sbocco portuale, insieme alle realt\u00e0 di Cerrano a nord (Matrinum, porto di Hadria) e Ortona a sud. Si ipotizza che il centro italico di \"Ostia Aterni\" fosse situato un po' pi\u00f9 a monte della foce, proprio nell'odierno centro storico, laddove sorgeva il ponte che collegava le due rive. Gli storici ipotizzano un nucleo romano classico: un tracciato stradale dominato dall'intersezione di cardo e decumano, che coincidevano con le due principali arterie della citt\u00e0: la Claudia-Valeria proveniente da Roma e la Flaminia diretta a nord, che successivamente si chiamer\u00e0 via Frentana e nuova Giulia-Adriatica.La zona della foce ospitava le attivit\u00e0 portuali e costruzioni commerciali; le case si disposero lungo la via consolare presso l'imbocco del ponte e lungo la sponda verso la foce. Il raccordo delle due direttrici fece pian piano assumere ad Aternum una forma triangolare, oppure a trapezio allungato sulla sponda del fiume; da alcune mappe disegnate riguardo alla ricostruzione topografica dell'antica Aternum, sono visibili i resti di una torre di guardia per l'accesso al porto e di un faro posto sulla penisoletta che si protendeva come difesa trasversale dai marosi.\nAccanto alla torre vi era un sepolcro, e vicino il tempio di Nettuno, Dio dei mari, di fronte al collegio dei nocchieri. La via Flaminia, che arrivava da nord fino alla cittadina, aveva una derivazione che portava sino alla foce, dove vi erano i magazzini utilizzati dai mercanti Vestini. Sulla riva destra si trovavano invece i magazzini dei Marrucini e dei Frentani, che confluivano sulle vie Valeria e Frentana. Le due sponde erano congiunte da un ponte in muratura che varcava il fiume all'altezza del vecchio ponte ferroviario. Il fiume anticamente aveva una foce a delta, e si biforcava verso settentrione con la diramazione nominata \"Aterni septentrionale Ostium\", che proseguiva rettilinea verso il mare, e terminava in uno stagno costiero paludoso, detto \"Palus\". Si ipotizza che tale biforcazione si diramasse dal fiume nei pressi di piazza Luigi Pierangeli. Un altro braccio del fiume volgeva a meridione e sfociava in una palude costiera molto pi\u00f9 vasta, il \"lacus Salinarum\" (lago delle saline). Resti della pavimentazione romana di un importante edificio sono stati rinvenuti a ridosso del Museo delle genti d'Abruzzo, sulla golena sud, con un mosaico a tessere bianche e nere. Si attesta l'esistenza del ponte romano, sebbene parzialmente crollato, sino al 1703, quando crollarono definitivamente gli ultimi piloni (ed il ponte di legno che vi era stato costruito sopra). Fu rimpiazzato prima da un ponte di barche e poi, nel 1893, da uno in ferro; era presente in citt\u00e0 il tempio dedicato a Giove Aternio, che dal VII-VIII secolo veniva usato sia dai cristiani che dalla popolazione di fede ebraica, intitolato a santa Maria di Gerusalemme. La chiesa rimase in piedi sino al XIII secolo, quando venne sostituita da un modesto edificio demolito nel tardo Ottocento. Nel XVIII secolo venne iniziata la costruzione di una nuova grande chiesa, che avrebbe dovuto sostituire la vecchia santa Gerusalemme, ma l'edificio rest\u00f2 incompiuto, ed il grande portale di accesso alla chiesa divenne una nuova porta cittadina, un arco che permetteva l'accesso da sud alla cittadella antica, e per questo nominato volgarmente \"Portanuova\", toponimo in seguito esteso a tutto il quartiere. Anche questa costruzione verr\u00e0 smantellata a fine 800.\nDal Medioevo al Cinquecento.\nSuccessivamente alla caduta dell'Impero romano d'occidente del 476, non si hanno notizie di Pescara sino al VI secolo d.C., quando venne conquistata dai bizantini durante la Guerra greco-gotica. Conquistata in seguito dai Longobardi, Aterno assunse il toponimo \"Piscaria\". Il feudo fu sotto la giurisdizione dell'abbazia di Montecassino, e poi dal XII secolo sotto san Giovanni in Venere, fin quando nel 1140 i Normanni la conquistarono. Passando di feudatario in feudatario, tra cui il poeta Sordello da Goito, Pescara non conobbe grandi modificazioni all'impianto urbano fino al 1510, con la decisione Carlo V d'Asburgo di costruire la fortezza. Nei registri delle chiese di san Giustino e di san Giovanni in Venere si da conto che gi\u00e0 nel XII-XIII secolo la citt\u00e0 era dotata di diverse chiese: una dedicata al Salvatore, a san Cetteo, a san Tommaso, a santa Maria di Gerusalemme e a san Nicola. Molte di queste chiese vennero assorbite dai successivi monasteri che si crearono dal XIII secolo come quello di san Francesco in largo dei Frentani, quello di sant'Agostino e delle benedettine (che si trovava nell'area del mercato coperto di Portanuova). Delle chiese storiche sopravvisse, almeno sino alle soglie del XX secolo, solamente la modesta chiesa del santissimo Sacramento, sostituita negli anni 30 dall'odierna san Cetteo.\nPortanuova.\nLa piazzaforte rimase inalterata nel suo aspetto sino ai primi anni del XVIII secolo, quando le antiche fortificazioni vennero progressivamente smantellate, lasciando in piedi solo i tratti di via Orazio, via delle Caserme e piazza Unione. Il muro della vecchia cinta normanna sul lato meridionale venne progressivamente assorbito dai fabbricati civili e religiosi, lo spazio fra tale lato (appunto via dei Bastioni) e i nuovi bastioni (via Conte di Ruvo) venne lasciato sgombro per servire come luogo di manovra e piazza d'armi. L'altro lato della vecchia cinta normanna lungo il fiume era una lunga cortina, sulla quale venne addossato un fabbricato adibito a magazzini e in parte alle carceri (il lungo edificio di via delle Caserme, che si estendeva dal ponte romano sino al castello-bastione San Cristoforo di piazza Unione).Questa porzione resiste ancora oggi, e dal 1982 ospita il Museo delle Genti d'Abruzzo. L'edificio si mantiene abbastanza conservato, malgrado l'arco di stile moderno eretto in luogo dell'antica porta di accesso, bombardata nel 1943. Nelle carte storiche degli edifici religiosi e civili, si individuano le piante delle chiese del santissimo Sacramento (ancora visibile in fotografie di fine Ottocento, prima che nel 1929-38 fosse demolita), la chiesa del Rosario (in via dei Bastioni) e la chiesa di San Giacomo (largo dei Frentani). Dopo i disastrosi bombardamenti del settembre 1943, queste due chiese andarono distrutte, e si prefer\u00ec costruire altre strutture, come la nuova chiesa dell'Adorazione ed il moderno palazzo del Genio civile.\nIl piccolo borgo era diviso in 3 contrade: quella di via delle Caserme, la contrada di corso Manthon\u00e9 (allora via di Mezzo) e la contrada di via dei Bastioni; vi erano due piazze, piazza del Panificio, oggi piazza Unione, a levante ed un'altra a ponente, piazza del Municipio, oggi Garibaldi. Sulla riva sinistra, a cui si accedeva con un ponte di barche dopo il crollo del ponte romano, le abitazioni civili erano scarsissime, e vi sorgevano solamente la caserma di cavalleria (dove oggi si trova la questura con l'ex cappella settecentesca del Carmine). accanto al bastione San Vitale (demolito dopo il 1945, allora era usato come deposito) e Villa Rampigna (oggi campo sportivo, dove sorgeva il bastione) che accoglieva le guarnigioni dei militari con la piccola cappella della Madonna del Carmine. Dalla parte esterna le mura del fortilizio erano lambite dalle acque stagnanti delle paludi; sulla riva sinistra le acque della Vallicella, comprese fra il fiume e via Ravenna, occupavano quasi tutta l'area dell'odierno centro di Pescara.\nDal Settecento all'Ottocento.\nSulla destra del fiume c'era l'altra palude della Palata, che si estendeva nella zona attualmente compresa tra viale Marconi ed il mare, al tempo nota come zona delle saline (l'attuale lungomare Colombo era invece chiamato \"Marevecchio\"). Dal grande assalto della flotta ottomana del 1556, guidato dall'ammiraglio Piyale Pa\u015fa e respinto dal condottiero Giovan Girolamo Acquaviva duca di Atri, Pescara non sub\u00ec attacchi rilevanti sino alla guerra di successione spagnola del 1707. Gli austriaci occuparono il Regno di Napoli ed arrivarono a Pescara il 7 settembre di quell'anno, mentre gli spagnoli si asserragliavano con pochi uomini, capitanati dal duca Giovan Girolamo II Acquaviva, e furono costretti a capitolare dopo un lungo assedio. Gli austriaci abbandonarono la fortezza solo nel 1734, dopo aver a loro volta subito l'assedio degli spagnoli, che aprirono una breccia nel bastione San Vitale.\nLa fortezza fu coinvolta anche nelle guerre napoleoniche: nel 1799 Pescara fu occupata dalle truppe francesi, venendo per\u00f2 riconquistata dalle milizie borboniche nel maggio dello stesso anno. Nel Settecento, al livello urbano, 2 terzi della popolazione erano disseminati ormai fuori dalle mura, divisi in due agglomerati distinti: Pescara a sud, inclusa nel distretto di Chieti, e Castellammare Adriatico, a nord del fiume, nato sui colli retrostanti. Il primo nucleo nella parte bassa di Castellammare si and\u00f2 formando presso la selva dei Ciappini, un'area boschiva che si estendeva dalla depressione della Vallicella fino al fosso Mazzocco, nelle zone attualmente comprese fra via Regina Margherita e corso Vittorio Emanuele II (allora conosciuto come \"provinciale per Teramo\"). Tuttavia la zona collinare rester\u00e0 il baricentro del paese fino alla fine del 1800.\nIn quel periodo l'aspetto del litorale di Pescara era molto simile a quello di Castellammare, con una vasta estensione di pini che comprendeva il territorio tra Palata e il fosso Vallelunga, fino a Francavilla al Mare; le prime operazioni di bonifica delle due paludi furono del 1819, interrotte per\u00f2 l'anno seguente; vennero poi riprese nel 1834 con l'insabbiamento della Vallicella e la trasformazione della Palata in insenatura marina (il lago della Pineta Dannunziana), avviando quel processo di urbanizzazione con villini altoborghesi, che avr\u00e0 l'apogeo tra la fine dell'Ottocento e il primo Novecento.\nCastellammare nel frattempo si stava sviluppando lungo l'ormai quasi del tutto bonificata Vallicella, soprattutto in seguito alla costruzione della stazione centrale nel 1863, lungo le due direttrici principali di corso Vittorio Emanuele II e corso Umberto I fino al mare. Pi\u00f9 ad est, sulla sponda nord del fiume, si andava formando il rione del borgo marino, borgata popolare abitata prevalentemente dai pescatori, tutti paganti l'affitto al barone De Riseis, proprietario dei terreni della zona che qui aveva la sua villa e le sue piantagioni (dove oggi sorge l'omonimo parco pubblico). Alcuni edifici del vecchio borgo marino sono ancora esistenti, occupando le zone di via Gobetti, via Puccini, via Lazio e via don Bosco. \nLe prime attivit\u00e0 di tipo industriale nella pianura castellammarese sorsero gi\u00e0 alla fine del XVIII secolo, sviluppandosi dalla fornace Muzii (con annessa cappella di Sant'Anna), in parte ancora conservata lungo il viale G. Bovio. Presso la fornace, che sino agli anni '60 era ancora adorna dell'ingresso monumentale ad arco con orologio, si trovava la villa di Leopoldo Muzii, sindaco illuminato di Castellammare che adott\u00f2 i primi piani regolatori per lo sviluppo edilizio, facendo bonificare le aree circostanti, realizzando gli impianti fognari, provvedendo all'istituzione delle prime scuole e spostando definitivamente la sede comunale dalla sede collinare nella sede di viale Bovio dove oggi opera il Conservatorio Luisa D'Annunzio.\nBen presto Castellammare and\u00f2 concentrandosi verso il mare, appunto lungo i due assi di corso Vittorio Emanuele II e corso Umberto I: all'incrocio di questi venne istituito il piazzale del mercato, dedicato dapprima a Vittorio Emanuele II e attualmente al Sacro Cuore, dal nome della parrocchia che vi venne eretta nel 1886. Lo sviluppo della citt\u00e0 veniva dunque \"conteso\" da due direttrici, da una parte in direzione dello scalo ferroviario e di Pescara, dove si trovavano le varie casupole dei ferrovieri in gran parte demolite dai primi anni '30 per monumentalizzare il corso Vittorio Emanuele II, mentre dall'altra verso nord, nelle zone di viale Bovio e viale Muzii, dove risiedevano gli uffici pubblici e gli interessi dei latifondisti e proprietari del tempo.\nCome diretta conseguenza della sistemazione degli impianti ferroviari della linea Ancona-Foggia (1862), Pescara cominci\u00f2 a svilupparsi fuori dall'antico abitato delle mura, sulla riva meridionale del fiume, in una vasta area pianeggiante. Le prime demolizioni della fortezza, il tratto di via Orazio del bastione San Rocco-Sant'Antonio, furono provocate proprio dalla necessit\u00e0 di costruire la ferrovia e la stazione Porta Nuova; il nuovo ponte ferroviario venne costruito al posto del precedente in legno, appoggiandosi a destra sui resti del bastione Sant'Antonio. Nuove vie vennero costruite nel 1869, con lo sviluppo sempre maggiore della citt\u00e0: un'uscita fu disposta fuori dal bastione San Nicola (via Conte di Ruvo all'incrocio con viale Marconi), la seconda ad ovest del bastione San Rocco con il sottopassaggio nel rilevato della ferrovia, ed infine un'altra aperta verso la campagna a sud in corrispondenza di viale D'Annunzio.\nUna pianta del 1886 testimonia lo sviluppo della citt\u00e0 a sud, verso la Pineta. In base al piano di ampliamento del 1884 furono costruiti il corso della Marina (via Conte di Ruvo) con i giardini di piazza XX Settembre (oggi piazza Alessandrini), e corso Umberto I (oggi viale d'Annunzio, all'altezza del teatro Michetti e della chiesa di San Cetteo). Il corso della Marina, parallelo a via dei Bastioni, scorreva dall'uscita est del bastione San Nicola a quella ovest del bastione San Rocco, ed andava ad unirsi (oggi tramite un sottopassaggio ferroviario) alla via Tiburtina. Il secondo corso iniziava da piazza del Municipio (oggi Garibaldi), all'incrocio con corso Manthon\u00e9, e dopo aver incrociato via Conte di Ruvo, terminava in una semplice piazza rotonda in aperta campagna, all'altezza dell'ex Caserma Di Cocco. Lungo queste direttrici iniziarono a sorgere le prime ville e palazzi in stile eclettico, molti delle quali progettate da Antonino Liberi. Il ponte metallico che univa le rive di Pescara e Castellammare fu ultimato nel 1893: la sua costruzione fu un evento molto importante per le due cittadine, in quanto in precedenza l'unico collegamento era il precario ponte di barche, essendo gli altri ponti sul fiume Pescara di Villanova e di Alanno a vari km di distanza dalla citt\u00e0. Nel 1910 via Vittoria Colonna segnava il limite meridionale dell'abitato, dove iniziava la campagna. Fu pi\u00f9 complesso lo sviluppo della contrada Rampigna, al di l\u00e0 del fiume, poich\u00e9 il territorio pur appartenendo al comune di Pescara era al centro di numerose dispute e contese con il comune dirimpettaio di Castellammare Adriatico, e la rivalit\u00e0 tra le due citt\u00e0 non permise mai il raggiungimento di accordi soddisfacenti per entrambe le parti. \nA causa dei canali di prosciugamento della palude Saline, l'abitato di Pescara incontr\u00f2 varie difficolt\u00e0 ad espandersi verso il mare, avendo il sud come unica possibile direzione di sviluppo, allungandosi verso la Pineta, a differenza della rivale Castellammare che continu\u00f2 invece la sua espansione edilizia sempre pi\u00f9 verso la riviera, divenendo presto un rinomato centro turistico.\nIl deposito delle locomotive, che in origine si trovava a Pescara, venne trasferito nel pi\u00f9 grande scalo di Castellammare, punto di aggregazione dei ferrovieri che qui costruirono le loro case. Le differenti caratteristiche delle due realt\u00e0 cittadine sono ancora oggi parzialmente riscontrabili, malgrado le distruzioni del 1943 e la tumultuosa e selvaggia ricostruzione della nuova citt\u00e0: Castellammare occupava tutta la fascia litoranea a nord del fiume con ville e villini lungo la riviera ed i due assi viari di corso Vittorio Emanuele II e corso Umberto I, Pescara invece era caratterizzata dalle piccole case settecentesche a uno o due piani del centro storico, dai palazzi signorili ottocenteschi di viale D'Annunzio e dai villini della Pineta Dannunziana del primo novecento.\nIl primo Novecento e l'unione.\nGi\u00e0 dai primi anni del 900 si andava formando, in parallelo all'attenuarsi delle rivalit\u00e0 fra i due centri, l'idea dell'unificazione delle cittadine, ma primi concreti progetti di fusione risalgono al 1922, quando su interessamento di Giacomo Acerbo e Gabriele D'Annunzio, essendo ormai evidenti le grandi potenzialit\u00e0 di sviluppo dell'area, iniziarono le prime attivit\u00e0 di lobby sul governo centrale. In seguito Benito Mussolini, nel 1924, annunci\u00f2 dal balcone del Circolo Aternino l'imminente costituzione della quarta provincia d'Abruzzo, e infine l'opera avvenne nel 1927, quando la citt\u00e0 venne unita e contestualmente elevata a capoluogo di una provincia che occupava i territori dell'ex circondario di Penne (salvo il mandamento di Bisenti) e dei comuni a sud del fiume Pescara sino alla Maiella. A ricordo di questo processo fu ridenominato il piazzale del bastione San Cristoforo come \"piazza dell'Unione\".\nNegli anni seguenti al 1927 vennero completate le opere di bonifica delle ultime aree paludose a sud ed a nord del fiume, permettendo l'edificazione di nuovi quartieri a Portanuova, fra viale Marconi ed il mare; contestualmente Castellammare si estendeva con le sue ville e villini sino a piazza San Francesco, compresa tra i due assi stradali di viale Regina Margherita e viale Regina Elena. A sud del fiume il nucleo originario di Pescara vecchia aveva ormai perso il suo aspetto originario, accerchiato dalle nuove costruzioni su tutti i lati.\nMolti erano i villini di pregio a Castellammare, come Palazzo Ciaranca all'incrocio di corso Umberto I con viale Regina Elena, Villa Sabucchi in stile neogotico, Villa De Riseis, i palazzetti in stile eclettico di corso Umberto I ed i villini liberty della riviera.\nAll'ingresso del corso, affacciata sull'allora piazza del mercato, sorge la costruzione neoromanica, con accenni gotici, della chiesa del Sacro Cuore, mentre al termine del corso, sul mare, si trovavano da una parte il palazzo Verrocchio (ancora esistente, in stile eclettico), e dall'altra il teatro Pomponi (costruito nel 1922 e successivamente demolito nel 1962), che precedevano il piazzale del monumento ai caduti, dove oggi si trova fontana la Nave di Pietro Cascella.\nAnche a Portanuova vennero costruiti alcuni edifici di pregio, come il palazzo della sottoprefettura (distrutto nel 1943), che sorgeva accanto alla chiesa di San Cetteo ed al teatro Vicentino Michetti del 1910, affiancato al palazzo in stile liberty di Camillo Michetti, nei pressi del vecchio arco di Portanuova. Le altre ville erette lungo via Gabriele d'Annunzio erano il palazzo Perenich (ancora esistente) progettato nel 1884 da Antonino Liberi in stile rinascimentale fiorentino, la villa della scuola \"Figlie di Maria\" e la villa Argentieri; pi\u00f9 a sud nel quartiere della Pineta, nei primi del novecento venne inaugurato il Kursaal, mentre Antonino Liberi, insieme a Nicola Simeone e Paolo De Cecco, realizzavano diversi villini in stile eclettico (liberty, neogotico, neoclassico, moresco e neorinascimentale), di cui i maggiori esempi sono villa Anna, villa De Lucretiis, villa Geniola, villa La Morgia, insieme alla chiesa neoromanica di Santa Maria Stella Maris.\nUrbanistica di Pescara nel ventennio fascista.\nIl fascismo a Pescara promosse la monumentalizzazione dei due corsi Vittorio Emanuele II ed Umberto I e la bonifica delle ultime aree che ancora erano infestate dalle paludi. Per quanto riguarda la monumentalizzazione, essa prese decisivo avvio dal 1933 in poi con l'architetto De Collibus sotto il governo del podest\u00e0 Giacinto Forcella. Vincenzo Pilotti e Cesare Bazzani furono incaricati di realizzare le principali infrastrutture della citt\u00e0, come il Palazzo di Citt\u00e0, il Palazzo del Governo, la Prefettura, il palazzo della Camera di commercio (allora delle corporazioni), il palazzo delle poste, la Banca d'Italia, le scuole superiori, in particolare il liceo ginnasio \"Gabriele d'Annunzio\" (1936) e lo scientifico \"Galileo Galilei\". Nel 1934 fu anche inaugurato il monumentale ponte Littorio in sostituzione del precedente in ferro, dotato successivamente di sculture bronzee femminili opera di Nicola D'Antino e di aquile littorie. Vennero poi realizzate altre infrastrutture come la centrale del latte (1934) opera di Florestano Di Fausto (demolita nel 2010 dopo anni di abbandono) e l'istituto di credito.\nNegli anni fra il 1933 ed il 1938 (dopo la demolizione della precedente chiesa nel 1929 per pericoli statici), su sollecitazione anche del poeta D'Annunzio,l'architetto Bazzani lavor\u00f2 al cantiere della nuova Cattedrale di Pescara, dedicata a San Cetteo, cosegnando ai cittadini un edificio pi\u00f9 moderno e ampio della duecentesca chiesetta del SS. Sacramento. Per la nuova chiesa fu scelto lo stile neoromanico all'abruzzese.\nDistruzione nella seconda guerra mondiale.\nGran parte del patrimonio edilizio della citt\u00e0 and\u00f2 distrutto o gravemente danneggiato durante i bombardamenti della seconda guerra mondiale. I bombardamenti non furono seguiti soltanto dalla ricostruzione del volto monumentale di Pescara, che si apprestava ormai a diventare la citt\u00e0 maggiore della regione gi\u00e0 da prima del conflitto, ma vennero costruiti anche interi nuovi quartieri, col conseguente sviluppo delle aree rurali circostanti il centro abitato.\nLe bombe sganciate dagli alleati il 31 agosto 1943 sulla parte di Castellammare (le zone pi\u00f9 colpite furono quelle di via Nicola Fabrizi, corso Vittorio Emanuele II e via Carducci) furono almeno 500 per il peso complessivo di 850 quintali. Per una decina di minuti i velivoli statunitensi agirono indisturbati in citt\u00e0, dove non era stato attuato nessun piano di evacuazione per il pericolo, n\u00e9 esistevano rifugi antiaerei. Le mitragliatrici di protezione situate sui palazzi principali non entrarono in funzione, tutte le bombe caddero sulla riva sinistra del fiume, colpendo il quartiere castellamarese. L'obiettivo era di distruggere postazioni strategiche della citt\u00e0, le infrastrutture principali, la stazione e le postazioni militari della Wehrmacht, ma le \"fortezze volanti\" in realt\u00e0 compirono soprattutto un massacro fra i civili, che oscilla tra i 600 e i 3.000 morti.\nLa maggior parte delle vittime furono anziani, donne e bambini, furono colpite la questura, il palazzo delle poste su corso Vittorio Emanuele II, l'istituto tecnico \"Tito Acerbo\", dove si trovava la caserma per gli allievi piloti; tra questi ultimi si registr\u00f2 una cinquantina di morti, a causa di una bomba caduta sull'edificio. Molte famiglie che si trovavano nelle case del centro di Castellammare per il pranzo furono colte di sorpresa e cancellate; venne poi colpita la fabbrica di vernici, da cui si sprigion\u00f2 una nube tossica che rese per ore l'aria irrespirabile. L'attacco improvviso gett\u00f2 nella confusione anche la gestione dell'emergenza civile, la Croce rossa disponeva di pochi mezzi di soccorso, i volontari dell'UNPA erano dotati soltanto di una maschera antigas, di un elmo e di un'ascia, e cos\u00ec, malgrado la carenza dei soccorsi, alcune persone riuscirono a scampare alla morte, grazie anche all'aiuto dei civili che si misero a scavare tra le macerie degli edifici, spesso a mani nude.\nIl 3 settembre fu ordinato lo sgombero civile di Pescara, affinch\u00e9 fossero messi in atto di lavori di ripristino dell'elettricit\u00e0, dell'acqua, del gas; i resti umani ridotti in condizioni troppo misere per il riconoscimento, vennero ammassati e bruciati per evitare epidemie, anche se diversi cadaveri vennero rinvenuti tra le macerie anche anni dopo la fine del conflitto. Poich\u00e9 il principale obiettivo di distruggere la ferrovia con la stazione Centrale era stato mancato, la \"Radio Londra\" parlo di una \"efficace riuscita azione di guerra\" contro un importante centro strategico della costa adriatica, annunciando la distruzione degli impianti ferroviari, l'interruzione dei traffici stradali, il danneggiamento del porto, la distruzione dell'Officina Campione e l'abbattimento dei ponti.Di contro, il Comando Supremo Italiano nel bollettino di guerra n. 1194 del 1 settembre, cerc\u00f2 di non fornire dettagli, parlando semplicemente di aeroplani che avevano colpito le citt\u00e0 di Cosenza, Pisa, Catanzaro ecc, causando numerosi morti.\nIl 14 settembre, pochi giorni dopo l'annuncio dell'armistizio, ci fu il secondo grave attacco. I cittadini, credendo finita la guerra, si riversarono in strada sventolando fazzoletti bianchi, ma la citt\u00e0 fu bombardata ugualmente, seguendo il piano del generale Bernard Law Montgomery di prendere Pescara per arrivare a Roma. Con quest'attacco, dopo la fallita distruzione della stazione, si mirava ad altri obiettivi strategici, ossia gli uffici pubblici, il centro cittadino, colpendo anche l'altro quartiere di Portanuova, che era rimasto illeso il 31 agosto. La vecchia prefettura su viale G. D'Annunzio, accanto alla cattedrale, venne distrutta, cos\u00ec come uno stabile in piazza Garibaldi, con notevoli danni anche al Circolo aternino, ex municipio pescarese. Nella centro storico, i bombardamenti interessarono anche l'unica porta storica di accesso, presso le casermette borboniche della vecchia fortezza in via delle Caserme e le due chiese di San Giacomo e del SS. Rosario, risalenti al XVII secolo (nell'area di Largo dei Frentani), che non verranno pi\u00f9 ricostruite. Le bombe arrivarono sino a villa Basile, presso i colli e nel quartiere Zanni, al confine con Montesilvano, danneggiando anche lo stabilimento di Leopoldo Muzii con l'arco dell'orologio (che si trovava in viale G. Bovio).\nLa strage peggiore si consum\u00f2 nella stazione Centrale, dove i pescaresi si erano ammassati per saccheggiare i vagoni di un treno di rifornimenti diretto a sud fermo in stazione, che trasportava viveri e risorse come farina, zucchero, sigarette, sale. Durante l'assalto ai vagoni giunse l'attacco aereo, ed in pochi minuti perirono in 600 o 900 persone, trucidate dalle bombe che bersagliarono la ferrovia. Questi ultimi eventi convinsero l'80% dei pescaresi ad abbandonare definitivamente la citt\u00e0, ridotta a un ammasso di macerie, mentre la sede amministrativa si spostava nel comune di Spoltore, al tempo frazione della citt\u00e0. Pescara di fatto divenne una citt\u00e0 fantasma, con pochi civili ancora nelle case, il che permise di contenere le morti nelle successive incursioni aeree. Fra gli ultimi atti della distruzione di Pescara vi fu il crollo del ponte Littorio, fatto saltare in aria dai tedeschi in ritirata verso nord nel giugno 1944, per impedire i collegamenti tra le sponde del fiume. Il ponte verr\u00e0 immediatamente ricostruito alla fine della guerra, chiamato \"Ponte Risorgimento\".\nLa ricostruzione \"senza rughe\".\nNella ricostruzione del dopoguerra, le amministrazioni percepirono il grande potenziale economico-sociale che la citt\u00e0 stava esprimendo gi\u00e0 da un trentennio, ossia il fatto che Pescara era un importante punto di collegamento mediante la via Adriatica e Tiburtina con Roma e con le citt\u00e0 maggiori di Ancona e Pesaro. La citt\u00e0 contava circa 50.000 abitanti all'epoca della guerra, una realt\u00e0 comunque di provincia, una citt\u00e0 nastro che si trova lungo le grandi vie di comunicazione, impostata sin dall'inizio soprattutto per quanto riguarda il quartiere Castellammare su uno schema di lottizzazione a scacchiera.\nLo sviluppo nell'entroterra ancora oggi \u00e8 marginale; i principali inconvenienti, oltre alle caratteristiche naturali del colle Innamorati e della zona della Madonna dei sette dolori (il centro storico del rione di Pescara colli), sono dati dal fatto che la strada statale 16 Adriatica non aggirava la citt\u00e0, ma la attraversava in tutta la sua lunghezza, mentre la linea ferroviaria, che passava parallela alla statale fra questa ed il mare, divideva nettamente la riviera dalla zona occidentale della citt\u00e0. Questo problema era stato gi\u00e0 analizzato dall'ingegnere Luigi Piccinato, che si occup\u00f2 della ricostruzione di Pescara come di varie altre citt\u00e0 italiane distrutte dalla guerra. La ferrovia sarebbe stata spostata a monte per permettere l'espansione della citt\u00e0, e lo spostamento ancora pi\u00f9 a monte della strada statale avrebbe liberato il centro dal traffico di attraversamento. Il suo piano prevedeva anche la riorganizzazione edilizia della citt\u00e0, articolandola in quartieri dalle diverse funzionalit\u00e0 e densit\u00e0 abitative, e la salvaguardia delle aree verdi e panoramiche come la Pineta Dannunziana.\nIl piano regolatore di Piccinato venne approvato dal Comune nel 1956, ma una proroga concessa dal Ministero dei Lavori Pubblici, consent\u00ec varianti e modifiche al piano, spesso di carattere speculativo, che infine lo stravolsero. Nel 1957 il piano di Piccinato venne utilizzato nel suo rispetto per la ricostruzione della citt\u00e0 ad assi ortogonali, conservando la centralit\u00e0 delle due strade maggiori corso Vittorio Emanuele II (per breve tempo detto corso Italia) e corso Umberto I (detto, anche questo solo per qualche anni, corso della Libert\u00e0) e riedificando, ad eccezione di Palazzo Muzii, l'intera piazza in chiave moderna, come il simbolo della rinascita pescarese dopo i tragici bombardamento del 1943-44. Gi\u00e0 dagli anni '50 e fino agli anni '80 l'aumento esponenziale della popolazione, unito alla scarsa regolamentazione edilizia cittadina e nazionale, portarono ad una massiccia occupazione degli ultimi spazi liberi, e della crescita esponenziale delle cubature, impennando gli indici di densit\u00e0 abitativa spesso a scapito di costruzioni pi\u00f9 antiche ed artisticamente rilevanti.\nIl progetto di arretrare a monte ferrovia e strada statale venne presto accantonato, e le due stazioni di Porta Nuova e Pescara Centrale vennero mantenute, con l'evidente difficolt\u00e0 di costruzione di nuovi quartieri residenziali ad occidente: tutta la zona industriale di Villa del Fuoco, lungo la via Tiburtina, ne risultava scompaginata, le zone verdi rischiarono di scomparire e la pineta De Riseis, affacciata sul lungomare Matteotti, venne notevolmente ridotta; il Parco De Felice fu completamente sostituito da nuove costruzioni e Villa Sabucchi, con la casa neogotica ancora in piedi ma danneggiata dalle bombe, venne demolita ad eccezione di una torretta, che and\u00f2 a far parte del parco pubblico; la zona adiacente al nuovo stadio Adriatico e alla pineta d'Avalos, precedentemente vincolata a destinazione sportiva, viene invece massicciamente edificata, un altro campo sportivo viene distrutto per la costruzione di un ponte sul fiume mentre per piazza sant'Andrea manc\u00f2 del tutto un progetto di sistemazione del verde, con la costruzione di un parcheggio antistante il piazzale della nuova parrocchia del 1962. Allo stesso modo inizi\u00f2 l'espansione sui Colli, con nuove costruzioni che andarono ad occupare l'antica pineta con il viale alberato che da colle Innamorati saliva sino al santuario della Madonna dei sette dolori.\nDurante le amministrazioni di Antonio Mancini (1956-63), Nevio Piscione (1985-88), Michele De Martiis (1988-90) e Luigi Albore Mascia (2009-14), Pescara vide occupata quasi tutta l'area ancora verde che non era ancora stata colonizzata prima del 1945, non rispettando il piano regolatore, e negli anni '70 sorsero i nuovi quartieri dell'Ospedale, nell'area dell'ex convento di San Giuseppe dei Cappuccini, di San Donato, di Rancitelli e Fontanelle Nuova. Oggi queste realt\u00e0 urbane sono note in particolare per cronicizzate situazioni di degrado sociale e la presenza radicata di organizzazioni malavitose locali.\nNel 1962 venne demolito lo storico Teatro Pomponi, affacciato sul lungomare Matteotti al termine di corso Umberto I, e vi venne realizzato al suo posto un parcheggio, parzialmente occupato dal 2005 dalla chiesa di San Pietro del Mare. Il nuovo grande teatro di Pescara fu inaugurato pi\u00f9 a sud, sul lungomare Colombo, nel 1963: il teatro monumento Gabriele D'Annunzio, con il caratteristico obelisco in stile egizio, posto accanto all'auditorium Flaiano. Se quindi da una parte Pescara sanc\u00ec una rottura definitiva col proprio passato, acutizzata dalla necessit\u00e0 di ricostruire gran parte la citt\u00e0 dopo i bombardamenti, dall'altra negli anni '60 si and\u00f2 oltre con la demolizione di buona parte del patrimonio edilizio superstite per costruirvi palazzi pi\u00f9 grandi e moderni, in grado di ospitare quanti pi\u00f9 residenti possibile, come ad esempio accaduto al lato meridionale di corso Umberto I o all'ex piazza XX settembre, oggi piazza Alessandrini, dove aveva sede la storica banca di Pescara, che venne completamente stravolta nel suo aspetto di largo-giardino con la costruzione del Tribunale, dal 2016 trasferito pi\u00f9 a sud in una sede di dimensioni maggiori; oggi la vecchia struttura ospita il Mediamuseum. Nuovi complessi hanno concorso negli ultimi anni alla riqualificazione di questa zona di Portanuova, come il complesso residenziale e commerciale \"Il Molino\" del 2006, nei pressi della stazione ferroviaria, il complesso residenziale Torri Camuzzi del 2012 ed il ponte Flaiano del 2017.\nAnche l'asse attrezzato, o raccordo autostradale Chieti-Pescara, tangenziale realizzata nella met\u00e0 degli anni '70, ha inciso notevolmente sulla mobilit\u00e0 urbana (sebbene l'opera sia stata criticata per l'importante impatto estetico sul lungofiume ed il centro storico cittadino), riducendo notevolmente i tempi di percorrenza fra le due citt\u00e0. Venne realizzato lungo la direttrice della via Tiburtina nella val Pescara, lambendo il fiume nella riva sud, attraversando tutto il quartiere Portanuova, e finendo in prossimit\u00e0 del lungomare Cristoforo Colombo, all'altezza del ponte del Mare, il ponte ciclopedonale realizzato nel 2009 per collegare le due riviere cittadine presso la foce fluviale. Malgrado la costruzione tumultuosa e spesso selvaggia di intere zone cittadine senza un preciso piano, Pescara gi\u00e0 dagli anni '50 si apprestava a diventare la citt\u00e0 principale d'Abruzzo non solo al livello economico e demografico, ma anche turistico e politico, diventando dal 1971, insieme allo storico capoluogo aquilano, sede del consiglio, della giunta e della maggior parte degli assessorati regionali.\nQuartieri e circoscrizioni.\nOggi il comune \u00e8 facilmente divisibile, anche a livello socioeconomico, in quattro distinti quadranti separati da fiume e linea ferroviaria, tuttavia a livello amministrativo il Comune di Pescara si suddivide in tre circoscrizioni:\nI Circoscrizione Castellammare (Pescara centro).\nZona nord (Santa Filomena).\nNella zona settentrionale della citt\u00e0 \u00e8 presente la riserva naturale Pineta di Santa Filomena, che si estende oltre il confine comunale proseguendo per quasi l'intera riviera di Montesilvano; all'interno della pineta si trova l'impianto piscine Le Naiadi. Il quartiere, gi\u00e0 ampiamente urbanizzato negli anni del boom edilizio, ha ritrovato nuova attrattivit\u00e0 negli ultimi anni anche grazie alla presenza del lungo viale pedonale detto \"Strada parco\" (che in futuro sar\u00e0 la sede della filovia di Pescara\"),\" ed in seguito all'edificazione degli ultimi spazi rimasti verdi fra la ex linea ferroviaria e la statale adriatica, forma un unico tessuto urbano saldando Montesilvano e la zona settentrionale di Pescara. Storicamente la zona compresa fra Santa Filomena, la statale adriatica e piazza Duca degli Abruzzi era nota come zona Acquacorrente; nella zona, pochi metri oltre il confine con Montesilvano sulla SS16, \u00e8 presente lo svicolo \"Pescara nord-Montesilvano sud\" della tangenziale di Pescara.\nPescara centro.\nIl quartiere costituisce il centro della citt\u00e0 e ricalca tutto l'abitato del vecchio comune di Castellammare Adriatico. Castellammare divenne municipio nel 1807 durante il governo napoleonico, e lo rimase sino al 1927, quando fu unito a Pescara; inizialmente si pensava di dare alla citt\u00e0 nuovamente unita il nome \"Aterno\" in ricordo dell'antica citt\u00e0 romana, come riportano le cronache dei giornali dell'epoca, ma alla fine prevalse il nome di Pescara. Nel 1881 il sindaco Leopoldo Muzii spost\u00f2 la sede municipale dai colli (si trovava in una struttura, andata distrutta, presso la basilica della Madonna dei sette dolori) nell'odierna sede del conservatorio Luisa D'Annunzio, non lontano dalla villa del sindaco Muzii, lungo l'attuale viale Giovanni Bovio, dove sorgeva un portale architravato con orologio civico, andato demolito negli anni '60, e una piccola cappella, oggi circondata da condomini, dedicata a Sant'Anna. La scelta di spostare la sede municipale sulla riviera fu il primo passo di Muzii verso la modernizzazione e l'espansione edilizia della piccola cittadina. Il nome Castellamamre deriverebbe da un presunto forte, prima romano poi bizantino e normanno, posto sul colle del Telegrafo, di cui per\u00f2 non sono ancora state trovate prove archeologiche; nel 1886 la piccola chiesa di Sant'Anna era inadatta ad ospitare i fedeli sempre pi\u00f9 numerosi, e venne quindi avviata la costruzione della nuova parrocchia del Sacro Cuore di Ges\u00f9 in piazza Mercato (piazza Sacro Cuore), nei pressi della stazione ferroviaria, entrata in funzione gi\u00e0 dal 1863. In quella zona si svilupp\u00f2 il quartiere dei ferrovieri, con piccole e modeste case lungo la direttrice di corso Vittorio Emanuele II, mentre corso Umberto I, che collega direttamente la vecchia stazione fino al mare in piazza Francesco Crispi (oggi largo Mediterraneo), venne costellato di palazzi e residenze altoborghesi, caratterizzati dalla maniera eclettica, liberty e neoclassica; molti di questi edifici sono ancora oggi presenti sul lato sinistro del corso mentre il lato destro, parzialmente danneggiato dai bombardamenti, venne completamente ricostruito negli anni 60. Anche lungo gli assi di via Firenze - via Cesare Battisti, viale Carducci - viale Regina Elena e le numerose strade perpendicolari al corso, sopravvivono diversi esempi dell'architettura di quel periodo, tuttavia la maggior parte del costruito venne distrutto nei massicci bombardamenti alleati del 31 agosto e 14 settembre 1943, e molte altre abitazioni storiche sopravvissute al conflitto vennero comunque rimpiazzate da costruzioni moderne negli anni del dopoguerra, infrangendo l'equilibrio architettonico che caratterizzava la cittadina.\nA differenza della vecchia Pescara, Castellammare si \u00e8 sviluppata sin dall'inizio ad assi ortogonali, a scacchiera, con i primi viali alberati tracciati prima ancora di essere pienamente colonizzati da case, come il tracciato di viale dei Pini ( oggi viale Regina Margherita e via Nicola Fabrizi); negli anni '70 del Novecento, in seguito alla massiccia edificazione di questo territorio, spesso di carattere speculativo, molte arterie del centro, come corso Vittorio Emanuele II e via Fabrizi, prima caratterizzate da storici villini con ampio verde, cambiarono completamente aspetto a causa della costruzione di grandi condomini che ne hanno minato l'equilibrio estetico. Su viale Regina Margherita, meno colpita dagli eventi bellici e dalla successiva e a volte caotica ricostruzione, sopravvive Villa Urania, oggi sede del Museo di ceramiche Paparella Treccia-Devlet. Durante il ventennio fascista si scelse di costruire a Castellammare la maggior parte delle strutture amministrative tipiche di quel tempo, come il Palazzo di Citt\u00e0, il Palazzo del governo, il Banco di Napoli, l'Istituto di Credito, il teatro Massimo ed il liceo classico \"Gabriele D'Annunzio\", quest'ultimo in sostituzione della vecchia sede, oggi in stato di degrado, di corso Vittorio Emanuele II. Nel 1934 fu inaugurato il ponte Littorio, congiungendo piazza Italia e piazza dell'Unione; la costruzione, oltre all'esaltazione del regime, fu un evento importante per la citt\u00e0 recentemente unita, rinsaldando definitivamente il legame fra le due sponde del fiume, prima di allora scarsamente garantito da un ponte di ferro a gabbia che a sua volta aveva sostituito il precario ponte di barche, realizzato nell'800 per sopperire all'antico ponte romano crollato definitivamente nel 1703; questo primo stabile e sicuro attraversamento del fiume simboleggiava la ritrovata unione cottadina; dopo le distruzioni della Seconda guerra mondiale venne sostituito dal pi\u00f9 sobrio ponte Risorgimento.\nPiazza della Rinascita, la piazza principale della citt\u00e0, anche detta piazza Salotto, fu realizzata nel 1947 da Luigi Piccinato, artefice del piano regolatore di ricostruzione di Pescara, creando dove prima c'erano case e palazzi un grande spazio quadrangolare nel mezzo di corso Umberto I, nei pressi del mare, fra viale Regina Margherita e viale Regina Elena. Nei pressi del fiume, si estendeva fra via Gobetti, via Lazio e via Bologna il \"Borgo marino\", rione popolare abitato prevalentemente da pescatori, esistente sin dal XVIII secolo nei terreni del barone De Riseis, che aveva la sua villa presso l'attuale parco Villa De Riseis. La riviera di Castellammare, in particolare nel suo tratto centrale di viale della Riviera, \u00e8 gi\u00e0 dai primi anni del '900 uno dei luoghi pi\u00f9 identitari della citt\u00e0, frequentata meta del turismo altoborghese di inizio secolo. A quel tempo la struttura ricettiva del Padiglione marino, stabilimento balneare ma anche bar e sala da ballo, concentrava le attenzioni di quei flussi turistici. Il lungomare \u00e8 diviso all'altezza di largo Mediterraneo dalla fontana \"La Nave\", opera di Pietro Cascella (1987), in sostituzione di un giardino meridiana, arrivando verso nord fino al confine con Montesilvano con viale della Riviera, mentre verso sud prende il nome di lungomare Matteotti fino alla foce del fiume, proseguendo tramite il ciclopedonale ponte del Mare sulla riviera sud di Pescara, lungomare Cristoforo Colombo.\nLa maggior concentrazione di negozi e servizi della citt\u00e0 si trova nel grande quadrilatero pedonale al centro del quartiere, in continua estensione a partire dalle prime chiusure al traffico di corso Umberto I e piazza della Rinascita della fine degli anni 90.\nLe principali vie sono: \"corso Umberto I\", \"corso Vittorio Emanuele II\" e \"viale Giovanni Bovio\" (SS 16), \"viale J.F.Kennedy\", \"viale Regina Margherita\" e \"via Nicola Fabrizi\", \"via Regina Elena\", \"viale Riviera Nord\" e \"lungomare Giacomo Matteotti\", \"viale Leopoldo Muzii\", \"lungofiume Via Raffaele Paolucci\", \"via Caduta del Forte\", \"via del Circuito\", \"via Firenze\", \"via Cavour\".\nLe principali piazze sono: \"piazza della Rinascita\", \"piazza I Maggio\", \"piazza Sacro Cuore\" (dove si trova l'omonima chiesa), \"piazzale della Repubblica\" (sede del terminal bus e della vecchia Stazione di Pescara), le quali si trovano tutte disposte lungo \"corso Umberto I\", antica arteria centrale della citt\u00e0; \"piazza Italia\" (dove si trovano le sedi di Provincia e Municipio) e \"piazza Duca degli Abruzzi\".\nEsso confina:\n Il quartiere \u00e8 relativamente antico, risalente alla fine dell'800, ma in seguito alle vaste distruzioni dei bombardamenti di Pescara la maggior parte del costruito risale al periodo compreso fra gli anni '50 e '70, risentendo della scarsa qualit\u00e0 e del carattere speculativo che spesso caratterizzava l'edilizia di quel periodo. \nLuoghi d'interesse e strutture.\nDal 1988 sono operativi la nuova stazione di Pescara Centrale, principale scalo ferroviario della citt\u00e0 ed il Terminal Bus di piazza della Repubblica per gli autobus urbani ed extraurbani.\nII Circoscrizione Portanuova.\nPortanuova (Pescara Vecchia).\nIl quartiere prende il suo nome dalla Porta Nuova, aperta a fine '800 sui resti della mai completata chiesa settecentesca che avrebbe dovuto rimpiazzare l'antica Santa Gerusalemme. Questa chiesa esisteva sin dal XIII secolo, tuttavia secondo lo storico Girolamo Nicolino (che per altro si sarebbe basato su una leggenda popolare) la chiesa sarebbe molto pi\u00f9 remota, risalente al periodo della convivenza in Aterno di popolazioni di fede cristiana ed ebraica: questi ultimi sarebbero stati cacciati dalla citt\u00e0 per aver profanato un'icona di Cristo custodita nella chiesa, sorta sopra un precedente tempio romano a pianta circolare. \nIl villaggio originario era un porto ed emporio dei Vestini e dei Marrucini, conquistato nel II secolo a.C. dalla Repubblica romana e rinominato \"Aternum\" od \"Ostia Aterni\", era il principale sbocco commerciale di queste popolazioni sabelliche; nel corso dell'et\u00e0 antica il porto crebbe di importanza anche militare, assicurando i collegamenti fra il Lazio e la Dalmazia, fino alla brusca interruzione di tutti i traffici causata dalla caduta dell'Impero romano d'Occidente. La cittadina venne occupata dai Bizantini nel VI secolo e dai Longobardi nel VII secolo d.C., ed in seguito nel XII secolo dai Normanni, i quali restaurarono le mura di cinta perimetrali bizantine, ancora in piedi nel XVI secolo quando fu costruita la fortezza spagnola. La fortezza venne progettata nel 1510 da Eraldo di Balreduc per volere del sovrano Carlo V d'Asburgo, entrato in possesso di Pescara nella guerra contro Francesco I di Francia, la quale fu infeudata al Marchese D'Avalos del Vasto Francesco Fernando ed a sua moglie Vittoria Colonna, rimanendo della propriet\u00e0 di questa casata sino al 1799. La fortezza tuttavia inizi\u00f2 a delinearsi soltanto nel 1557, venendo completata una decina d'anni dopo, a pianta trapezoidale irregolare, con sette grandi bastioni lanceolati, 5 dei quali situati a sud del fiume, che racchiudevano l'antico abitato di Aterno (che aveva gi\u00e0 cambiato nome in \"Piscaria\"), mentre gli altri 2 a nord del fiume sorvegliavano la caserma d'artiglieria, l'arsenale e la dogana del fiume, poich\u00e9 l'Aterno era zona di traffico del sale di mare, che arrivava sino a Roma, e dal XIX secolo anche del carbone.\nLa fortezza aveva presso Portanuova i bastioni Sant'Antonio (incrocio di viale Orazio con il Lungoaterno Sud), con la corrispettiva porta del Sale, il bastione San Rocco (incrocio di via Orazio con via Conte di Ruvo all'altezza della stazione ferroviaria Porta Nuova e del \"Grand hotel Pescara\", con la relativa porta di Cheti), il bastione San Giacomo (corrispondente all'area dei giardini dell'ex piazza XX Settembre, oggi intitolata ad Emilio Alessandrini, con la relativa chiesa di San Giacomo, distrutta nel 1943) il quale delimitava l'abitato di Portanuova a sud; lungo via dei Bastioni il bastione San Nicola (posto all'incrocio di via Conte di Ruvo con viale Guglielmo Marconi, dove oggi sorge l'edificio dell'Enel) ed infine il bastione di San Cristoforo, eretto sopra un'antica fortificazione bizantina in piazza Unione, che terminava al confine col fiume, il perimetro murario della piazzaforte con le mura fluviali di via delle Caserme, inglobate negli alloggi militari rimasti attivi sino al 1945; in piazza Unione, anticamente piazza del Panificio, nel 1934 fu realizzato il ponte Littorio, primo stabile e sicuro collegamento viario con la circoscrizione di Castellammare, permettendo il collegamento lungo il tracciato viario castellammarese di corso Vittorio Emanuele II.\nI due bastioni a nord del fiume erano quello di San Vitale e di San Francesco, il primo esistente ancora nel 1945, demolito per realizzare il campo Rampigna, in precedenza adibito ad arsenale e polveriera, il secondo era stato gi\u00e0 demolito nel 1936 per erigervi sopra il teatro Massimo su progetto di Vincenzo Pilotti. Il collegamento tra le due sponde del fiume, prima del XVIII secolo, avveniva per mezzo del ponte romano di Aternum, che si trovava all'incrocio di via Orazio con via Lungaterno Sud. Il ponte, sebbene gi\u00e0 da tempo parzialmente crollato, poteva essere ancora utilizzato grazie ad una costruzione in legno poggiata sui piloni ancora integri; in seguito al crollo definitivo del 1703 fu sostituito da un precario ponte di barche sino alla fine dell'800, al ponte ferroviario di ferro venne affiancato nel 1863 un altro ponte in ferro carrabile, posto dove oggi sorge il ponte Risorgimento; solo nel 1934 il collegamento tra le due citt\u00e0 fu reso definitivo con la realizzazione del ponte Littorio; le porte di accesso, oltre a quella del Sale e quella di Chieti, erano la porta di Ortona, posta a sud-est e porta Cappuccini, che doveva sorgere presso il bastione San Vitale, poich\u00e9 in quella direzione, dove verr\u00e0 eretto nel XX secolo il primo ospedale civile, si trovava l'ex convento di San Giuseppe, sostituito negli anni '60 dalla parrocchia di San Giuseppe Sposo di Maria.\nLa grande porta principale della fortezza di Pescara era porta Grande, posta lungo via delle Caserme, andata distrutta nei bombardamenti del 1943: era l'ingresso della caserma di fanteria, e permetteva alla popolazione di entrare e uscire dall'abitato. La fortezza di Pescara fu contesa dai francesi, dagli austriaci e dagli spagnoli tra la fine del '700 e l'inizio dell'800 e successivamente quando, i Borbone tornarono a governare Napoli in seguito alla restaurazione, divenne un bagno penale per i dissidenti politici e gli agitatori sociali, rimanendo tale sino all'unit\u00e0 d'Italia. Nel frattempo le mura ed i bastioni della fortezza, a partire dalla seconda met\u00e0 dell'800, vennero gradualmente interrati o smantellati per permettere la definitiva espansione edilizia della citt\u00e0 oltre i confini storici dettati dalle mura, portando all'edificazione delle aree di viale D'Annunzio, viale Conte di Ruvo e viale Marconi, subendo per\u00f2 dei rallentamenti a causa delle zone paludose della Pineta e della Marina, che furono del tutto bonificate solo nel primo ventennio del Novecento.\nIl centro storico dell'abitato di Portanuova, bench\u00e9 modificato a causa dei danni della guerra e della discutibile ricostruzione del dopoguerra, mantiene ancora l'antico aspetto della cittadina settecentesca, con l'aggiunta delle case borghesi e le villette residenziali in stile eclettico, liberty, classico e moresco poste lungo il viale Gabriele d'Annunzio, sino al quartiere Pineta. La zona di Pescara vecchia, il centro storico di Portanuova, \u00e8 a forma di trapezio allungato sulla riva destra del fiume, ed \u00e8 disposta lungo tre assi viari principali: corso Gabriele Manthon\u00e8 (anticamente strada grande o via di mezzo), via delle Caserme e via dei Bastioni, con al centro la piazza Municipio (oggi piazza Garibaldi), dove si svolgeva il mercato settimanale e dove sorgeva la sede del comune, presso il palazzo del Circolo Aternino. Via dei Bastioni seguiva il tracciato della via consolare romana Claudia-Valeria, ed oggi vi si affaccia la Cattedrale di San Cetteo, costruita nel 1933-38 al posto della storica e fatiscente chiesetta del Santissimo Sacramento (anche detta di San Cetteo, patrono della citt\u00e0), risalente al XIII secolo; la chiesa attuale, costruita in uno stile che richiama il tradizionale romanico abruzzese, \u00e8 del tutto diversa dalla precedente, ed il sagrato anzich\u00e9 su piazza Garibaldi come la precedente chiesa, si rivolge su viale D'Annunzio.\nAltre chiese storiche di Pescara, documentate sin dal XII-XIII secolo erano quelle di San Tommaso, San Nicola, San Gaetano, Sant'Antonio abate, andate tutte distrutte, oppure sostituite in questi anni dal convento delle Benedettine (che si trovava presso l'attuale mercato coperto Portanuova), dal convento degli Agostiniani (posto presso l'ex bastione Sant'Antonio), e dal convento dei Francescani con il vicino ospedale dei Cavalieri templari, ancora oggi visibile in largo dei Frentani, bench\u00e9 trasformato in residenza civile. Nelle fotografie del tardo Ottocento \u00e8 ancora possibile vedere come Portanuova, cos\u00ec chiamata in tono dispregiativo dai castellammaresi e dai chietini in riferimento agli odi secolari tra le due comunit\u00e0, in quel tempo fosse dominata da tre torri campanarie: quella di San Cetteo, quella dell'ex chiesa di Santa Gerusalemme dotata di orologio civico, posta proprio accanto all'arco, e quella della chiesa di San Giacomo, che aveva cuspide conica, e successivamente con la distruzione dell'arco negli anni '20 del Novecento, sopraelevata con l'orologio pubblico, purtroppo andato distrutto insieme a quasi tutta la chiesa nel 1943.\nAl di l\u00e0 del fiume, a nord, c'era Villa Rampigna (dove oggi sorge il campo militare), occupata dalla cappella settecentesca della Madonna del Carmine, ancora oggi esistente, presso la Questura, mentre in zona Villa del Fuoco sorgeva il santuario della Madonna del Fuoco, secondo la leggenda eretta sopra un tempio romano dove si venerava la Dea Vesta. Negli anni '20 e '30 l'influenza del poeta Gabriele d'Annunzio si fece sentire sempre di pi\u00f9, viale Umberto I di Pescara vecchia fu a lui reintitolato, e l'amico architetto Antonino Liberi progett\u00f2 con Camillo Michetti vari palazzi, tra cui Palazzo Michetti, che sorge nei pressi dell'ex arco di Portanuova, il Palazzo Perenich in stile neorinascimentale fiorentino, l'istituto \"Figlie di Maria\" ed il teatro comunale progettato nel 1910 da Vicentino Michetti. Nel 1943 i danni della guerra interessarono lo storico arco di ingresso delle caserme borboniche in via delle Caserme, poi la chiesa di San Giacomo (sostituita dalla successiva chiesa del SS. Sacramento o dell'Adorazione), e la vicina cappella del Santissimo Rosario, dove fu battezzato D'Annunzio. Negli anni a seguire queste aree, con la demolizione del deposito del sale in largo dei Frentani, lungo via dei Bastioni, vennero costruiti nuovi palazzi moderni in contrasto con lo stile sobrio e povero delle abitazioni settecentesche; anche piazza Garibaldi venne stravolta con la demolizione di un palazzo ottocentesco sostituito da un moderno condominio. L'area di piazza Unione \u00e8 stata profondamente modificata dalla presenza di uno svincolo dell'Asse attrezzato e dalla costruzione delle sedi della Banca di Roma e del Consiglio Regionale dell'Abruzzo.\nNegli anni '90 l'intera area storica di Portanuova \u00e8 stata riqualificata con l'insediamento nelle caserme del Museo delle Genti d'Abruzzo e dell'auditorium e biblioteca civica \"Vittoria Colonna\"; gli storici giardini di piazza XX Settembre, oggi piazza Alessandrini, vennero occupati dal grande edificio dei tribunali; in seguito al trasferimento del tribunale nel nuovo Palazzo di giustizia, il complesso \u00e8 occupato dal 2005 dal Museo del cinema Mediamuseum, mentre vie storiche pi\u00f9 caratteristiche di via delle Caserme, corso Manthon\u00e8 e via dei Bastioni sono diventate uno dei poli di riferimento della vita notturna cittadina.\nLa cittadina di Pescaram fino a fine 800, era circondata dalla grande fortezza borbonica, ed aveva il suo centro nell'odierna piazza Garibaldi. Questa parte della citt\u00e0, oggi chiamata \"Pescara vecchia,\" comprende il piccolo centro storico della vecchia fortezza (fino al 1927 la citt\u00e0 odierna era divisa in due comuni: Pescara a sud del fiume e Castellammare Adriatico a nord).\nIl quartiere di \"Portanuova\", che oltre alla zona di \"Pescara vecchia\" comprende anche l'espansione urbana fino al mare ed alla pineta, \u00e8 situato nella zona sud-est della citt\u00e0 e dista 1\u00a0km dal centro cittadino; le vie principali sono: \"corso Manthon\u00e9\", \"viale Marconi\", \"via D'Avalos\", e \"viale Vespucci\", che collega \"viale Marconi\" con \"lungomare Cristoforo Colombo\". Le piazze principali sono \"piazza Garibaldi\", \"piazza Unione\", \"piazza Salvo D'Acquisto\", \"piazza Grue\", \"piazza Luigi Gonzaga\", \"piazza della Marina\" e p\"iazza Ovidio\".\nEsso confina:\nArchitettura.\nOltre alle strutture museali e monumenti del centro storico, nel quartiere vi sono:\nParchi e riserve naturali.\nIl parco principale del quartiere \u00e8 quello della \"ex Caserma di Cocco\", spesso sede di eventi e manifestazioni come l'IndieRocket Festival.\nTrasporti.\nPortanuova \u00e8 anche sede di uno dei 5 scali ferroviari di Pescara, la Stazione di Pescara Porta Nuova, il cui progetto di riqualificazione \u00e8 stato redatto dall'architetto spagnolo Oriol Bohigas.\nA ridosso della foce del fiume vi \u00e8 il porto turistico Marina di Pescara, Bandiera Blu ininterrottamente dal 1990 ad oggi.\nZona universitaria.\nIncentrato su viale Pindaro e vie limitrofe, nei pressi del \"parco dell'ex caserma di Cocco\" e dello Stadio Adriatico, si sviluppa il quartiere universitario della citt\u00e0, cos\u00ec chiamato per la presenza sede della Universit\u00e0 degli Studi \"Gabriele d'Annunzio\" che ospita i dipartimenti di \"Lingue letterature e culture Moderne\", \"Economia, Scienze giuridiche e sociali, Economia aziendale\" ed \"Architettura\", per un totale di circa \nNella stessa zona \u00e8 presente la nuova cittadella giudiziaria, inaugurata il 13 luglio 2004, che ospita gli uffici del Tribunale e del TAR: \u00e8 il quinto immobile, per ampiezza, fra le propriet\u00e0 del Ministero della giustizia, e l'intero progetto comprende anche opere di Enzo Cucchi, Michelangelo Pistoletto ed Ettore Spalletti.\nQuartiere Pineta.\nNella zona sud della citt\u00e0, fra la Riserva naturale Pineta Dannunziana e la costa, vi \u00e8 un elegante quartiere composto da villini liberty ed organizzato secondo il \"Progetto Pineta\" (1912) di Antonino Liberi, con l'intenzione di costruire una citt\u00e0 giardino. In quegli stessi anni venne costruito il \"Kursaal\", pensato come circolo ricreativo, poi riadattato a liquorificio dell'Aurum a seguito di un ampliamento progettato da Giovanni Michelucci, ed oggi struttura mussale-polivalente di propriet\u00e0 del comune, riaperta al pubblico dal 2007. \nNella zona, oltre a questo edificio di maggiore importanza, rimangono numerosi edifici, soprattutto residenziali. \nI villini si trovano ad una distanza minima di 40 metri dal mare ed hanno un piano o spesso due, molti sono abbelliti da un torrino-altana e sono tutti dotati di giardino. Grazie alla lontananza dalle stazioni ferroviarie principali (l'unico scalo del quartiere era il capolinea della ferrovia Pescara-Penne) ed alla posizione periferica rispetto al centro, \u00e8 uno dei quartieri meglio conservati della citt\u00e0, attraversando i conflitti mondiali sostanzialmente indenne; ciononostante la sua integrit\u00e0 architettonica ed estetica viene minacciata, anche in tempi recenti, dalla speculazione edilizia. Ai margini della pineta \u00e8 presente l'uscita \"Pescara sud\" della Tangenziale di Pescara.\nLa parrocchia del quartiere \u00e8 la chiesa di Santa Maria Stella Maris, realizzata nel 1936 in stile neoromanico, posta lungo il viale Scarfoglio. Altre chiese poste nei dintorni sono la chiesa di San Luigi Gonzaga del 1963 (dietro il Parco Caserma di Cocco) e il santuario del Cuore Immacolato di Maria in stile eclettico, tendente al neoromanico, realizzato nel 1947, e posto sulla riva sud del fiume.\nTeatro D'Annunzio.\nCostruito sul lungomare Cristoforo Colombo nel 1963, non molto distante dalla Pineta Dannunziana, il Teatro monumento Gabriele D'Annunzio \u00e8 l'unico teatro cittadino in attivit\u00e0, nonostante essendo una struttura all'aperto non sia fruibile durante tutto l'anno. Oltre ai vari spettacoli teatrali, ospita la manifestazione Pescara Jazz e la premiazione del Premio Flaiano; adiacente al teatro sorge l'Auditorium dedicato ad Ennio Flaiano.\nFontanelle.\nIl quartiere \u00e8 situato nella periferia sud-ovest di Pescara distante 4\u20135\u00a0km dal centro della citt\u00e0. Ad ovest costeggia l'Aeroporto di Pescara. \nIl principale asse viario \u00e8 la Via Tiburtina Valeria (SS5).\nEsso confina:\nNegli ultimi anni nel quartiere di Fontanelle si \u00e8 radicata una forte attivit\u00e0 criminale dedita a vari racket fra cui lo spaccio di droga e l'usura, nonostante le continue attivit\u00e0 di contrasto messe in atto dalle autorit\u00e0 locali. \nRancitelli.\nIl quartiere \u00e8 situato nella periferia sud-ovest di Pescara e dista circa 5\u00a0km in linea d'aria dal centro citt\u00e0.\nEsso confina:\nRancitelli \u00e8 uno dei quartieri pi\u00f9 recenti di Pescara sviluppatosi in gran parte negli anni sessanta e settanta in assoluto disordine urbanistico e senza alcun rispetto per le poche presenze storiche in zona come la masseria della famiglia D'Annunzio in via Raiale 147, risalente alla fine del 700 (e demolita nel 1975 per far posto ad una zona industriale oggi in dismissione) di cui oggi resta solo una torre (presumibilmente realizzata dal 1874 al 1906), in pessime condizioni di conservazione, circondata da capannoni industriali ed edifici abbandonati. Il quartiere fu costruito soprattutto per ospitare la forte richiesta di edilizia popolare causata dell'espansione della citt\u00e0, volendo realizzare una zona residenziale per i lavoratori della zona industriale. Salito alle cronache nazionali per una sempre maggiore attenzione giornalistica ai problemi della zona, il quartiere soffre come Fontanelle di una storica e radicata presenza della criminalit\u00e0 locale, incentrata sullo spaccio di sostanze stupefacenti e simboleggiata dagli edifici di edilizia popolare noti come \"Treno\" e \"Ferro di cavallo\", dove si concentrano la maggior parte dei traffici.\nSan Donato C.E.P..\nSan Donato \u00e8 un quartiere popolare situato nella periferia sud-ovest della citt\u00e0 e dista 5\u00a0km dal centro cittadino. \nOspita il progetto C.E.P. (Coordinamento di edilizia popolare) di Pescara, risalente ai primi anni '60. Il quartiere \u00e8 attraversato dalla Ferrovia Roma-Pescara ed \u00e8 servito dalla Stazione di Pescara San Marco. Questa zona ospita gli ultimi lotti di terreno in piano non ancora edificati della citt\u00e0 (la cui appetibilit\u00e0 \u00e8 per\u00f2 condizionata dalla presenza del carcere cittadino), e per questo recentemente sono stati avviati molti interventi privati di urbanizzazione, fra i quali la sede della Fater S.p.A del 2008, progettata da Massimiliano Fuksas.\nEsso confina:\nImpianti sportivi.\nNel quartiere sono presenti il campo sportivo \"San Marco\" in erba sintetica, dove si allenano le giovanili del , dove giocano anche altre societ\u00e0 calcistiche della citt\u00e0 e anche squadre di rugby, e il Palasport \"Giovanni Paolo II\".\nSan Silvestro Colle - San Silvestro Mare.\nI primi cenni storici che riguardano San Silvestro Colle risalgono al 30 marzo 1806, quando Napoleone Bonaparte nomin\u00f2 Re di Napoli e di Sicilia il fratello Giuseppe.\nIn questo periodo nelle campagne vigeva ancora un sistema amministrativo di stampo feudale, legato alle Parrocchie ed ai Consigli dei \"Camerlenghi\"; il nuovo sovrano ordin\u00f2, unitamente alla abolizione del feudalesimo, la riorganizzazione del territorio e la creazione di un catasto, per semplificare e ottimizzare l'amministrazione delle comunit\u00e0 di sudditi: intorno alle ex Ville feudali si riunirono gruppi di abitanti dei territori agricoli, dai quali i governanti ricavavano la maggior fonte di sostentamento per le spese statali. Da questo momento in poi, l'Universit\u00e0 di Villa San Silvestro, come altri ex feudi del Regno di Napoli, comincia la sua vita municipale che durer\u00e0 oltre tre quarti di secolo.\nIl nascente comune di San Silvestro comprendeva le Ville di Fontanella e Vasciola e le contrade di Chiappini, Fontechiara e Valledirocco. Il comune confinava a nord-est con Pescara, a sud con Torrevecchia e Forcabobolina (oggi San Giovanni Teatino), ad est con Francavilla ed a nord con il mare Adriatico. I modesti collegamenti con Pescara, Chieti e Francavilla consistevano in semplici viottoli, non utilizzabili per tutto l'anno.\nIl comune venne soppresso nel 1879 e i suoi territori vennero ripartiti tra i comuni di Forcabobolina, Francavilla, Pescara, a cui fu aggregata la frazione capoluogo, e Torrevecchia, all'epoca tutti facenti parte della provincia di Chieti.\nIII Circoscrizione Colli.\nPescara Colli - Madonna dei Sette Dolori.\nIl quartiere \u00e8 situato nella zona nord-ovest di Pescara e dista circa 4\u00a0km dal centro di Pescara, e corrisponde ai territori dello storico borgo collinare della vecchia Castellammare.\nA partire dal secondo dopoguerra, il quartiere \u00e8 stato massicciamente urbanizzato, occupando tutti i terreni un tempo liberi tra il nucleo originario nella zona della basilica della Madonna dei sette dolori e la zona pianeggiante della citt\u00e0. Il quartiere lambisce la frazione di Spoltore Villa Raspa, e l'ospedale Santo Spirito a sud-ovest.\nEsso confina:\nSan Giuseppe (rione Ospedale).\nPrima della guerra il quartiere era sede delle prime attivit\u00e0 industriali dell'allora Castellammare Adriatico, come la filanda Giammaria (i cui resti furono definitivamente demoliti nel 2015) o lo stabilimento bacologico, trasformato in ospedale civile negli anni 30 ed oggi parte integrante del nuovo presidio ospedaliero. Nel quartiere sorge l'ospedale Santo Spirito, principale presidio sanitario della regione, storicamente affiancato da una clinica privata.\nEsso confina:"}
{"id": "856074", "revid": "547034", "url": "https://it.wikipedia.org/wiki?curid=856074", "title": "Uscita aeroportuale", "text": "Un'uscita aeroportuale o gate (pron. , in inglese significa letteralmente \"varco\") indica, in un aeroporto, la porta attraverso cui passare per imbarcarsi su un aeroplano.\nIl significato pu\u00f2 anche estendersi a designare anche il banco della sala d'attesa, o sala d'imbarco, a cui i passeggeri possono accedere solo dopo aver eseguito l'accettazione e il controllo sicurezza.\nPoich\u00e9 ogni porta \u00e8 numerata, sulla carta d'imbarco fornita dall'operatore dell'accettazione compare anche il numero del \"gate\" da cui i passeggeri devono imbarcarsi. In attesa che l'uscita vera e propria venga aperta e si possano effettuare concretamente le operazioni d'imbarco, i passeggeri possono sostare nelle rispettive sale d'attesa o fare acquisti nei cosiddetti duty-free shop."}
{"id": "856078", "revid": "1516566", "url": "https://it.wikipedia.org/wiki?curid=856078", "title": "Ascenseur pour l'\u00e9chafaud", "text": "Ascenseur pour l'\u00e9chafaud \u00e8 un album di Miles Davis pubblicato dalla Fontana Records nel 1958, colonna sonora dell'omonimo film del regista francese Louis Malle.\nDescrizione.\nAlla fine del 1957 Miles Davis si rec\u00f2 a Parigi per una tourn\u00e9e e per un ingaggio al Club Saint-Germain, locale alla moda di propriet\u00e0 dello scrittore e intellettuale Boris Vian. Nella capitale francese incontr\u00f2 nuovamente l'attrice Juliette Gr\u00e9co con la quale aveva instaurato una relazione che, a fasi alterne, durava da molti anni. Frequentandola Davis entr\u00f2 in contatto con molti esponenti del moderno ambiente culturale esistenzialista della \"Rive Gauche\" parigina: scrittori, artisti, filosofi che avevano come punto di ritrovo i locali e i salotti del quartiere di Saint-Germain-des-Pr\u00e9s. Tra questi il regista Louis Malle che aveva da poco terminato le riprese del suo film d'esordio, un \"noir\" a tinte forti che vedeva tra i protagonisti Jeanne Moreau e Maurice Ronet.\nDavis era giunto a Parigi grazie al produttore e \"promoter\" Marcel Romano il quale aveva da tempo in progetto la realizzazione di un film sul jazz, proprio con Miles Davis come protagonista. L'idea era di documentare il processo di creazione musicale tramite una \"jam session\" per catturare la \"complete communion\" (\"completa comunione\") tra i musicisti, fenomeno descritto come base dell'improvvisazione collettiva nel jazz. Fu a partire da quest'idea che Romano propose la cosa a Jean-Claude Rappeneau, amico e assistente di Louis Malle. Rappeneau sugger\u00ec di utilizzare Miles Davis per la colonna sonora del film che Malle stava completando. Gi\u00e0 nelle immagini del film il regista aveva voluto omaggiare Davis in una scena nella quale appare bene evidente la copertina di un suo disco. Il caso volle che proprio nel periodo in cui si stava finendo il film il trombettista si trovasse in Francia per l'ingaggio al Club Saint-Germain.\nBoris Vian, grande appassionato di jazz e discreto trombettista, era all'epoca il principale \"contatto\" francese per i musicisti americani che transitavano per la Francia. Fu lui, che tra l'altro all'epoca dirigeva il reparto jazzistico della Philips, a fare da intermediario tra Malle e Davis. Vian aveva in mente come modello quanto aveva fatto pochi mesi prima Roger Vadim per il suo \"Un colpo da due miliardi\" (\"Sait-on jamais...\" in originale) le cui musiche erano state composte da John Lewis e interpretate dal Modern Jazz Quartet.\nMalle e Davis, con l'intermediazione di Vian, si incontrarono e, tre giorni dopo l'arrivo del trombettista a Parigi, fu organizzata una proiezione privata di \"Ascenseur pour l'\u00e9chafaud\". Malle spiego a Davis la storia, l'intreccio tra i personaggi e le loro caratteristiche. Il regista non voleva la classica registrazione di una colonna sonora, ma una vera seduta d'improvvisazione, una \"jam session\". Davis fu inizialmente riluttante, perch\u00e9, pur stimando i musicisti francesi, non era convinto di poter trovare con loro il \"feeling\" adatto. Pensava mancasse il necessario affiatamento che invece aveva con i suoi abituali collaboratori di New York. Dopo due sole proiezioni per\u00f2 Davis accett\u00f2 la sfida e si mise a lavorare alacremente nel suo albergo dove aveva a disposizione un pianoforte.\nLa sera del 4 dicembre, due settimane dopo l'incontro, Davis non doveva suonare al Club Saint-Germain e fu cos\u00ec organizzata la registrazione. La produzione affitt\u00f2 lo studio di una radio locale, la Poste Parisien, dove Davis riun\u00ec i musicisti. Tre erano francesi, il pianista Ren\u00e9 Urtreger, il sassofonista Barney Wilen e il bassista Pierre Michelot. Alla batteria sedeva Kenny Clarke, veterano del be bop e vecchia conoscenza di Davis che si era stabilito da qualche tempo in via pressoch\u00e9 definitiva a Parigi. Il trombettista aveva preparato alcuni abbozzi e dopo poche e rudimentali spiegazioni limitate alle sequenze armoniche, il gruppo inizi\u00f2 a provare mentre Malle proiettava su uno schermo le scene del film a cui sarebbe stato aggiunto il commento sonoro. I musicisti iniziarono a lavorare lentamente, ma dopo poche ore si era creata la giusta atmosfera dettata anche dal modo in cui vennero proiettate le immagini. Malle aveva preparato una bobina con le sette scene a cui si sarebbe aggiunto il commento che veniva proiettata di continuo, in una sorta di \"loop\". Ad ogni ciclo seguiva l'analisi di quanto suonato e il regista forniva indicazioni pi\u00f9 precise su quanto voleva. Il lavoro fu completato in una sola notte, dalle 10 di sera alle 8 del mattino. Alla fine il regista mont\u00f2 la musica sul film, a volte utilizzando brani pensati per una scena in un'altra. A discapito dell'apparenza, la musica del film dura in tutto circa 18 minuti.\nPer Davis si tratt\u00f2 certamente di un'esperienza del tutto nuova. Mai aveva partecipato alla realizzazione di una colonna sonora. Peraltro la registrazione del commento sonoro di \"Ascensore per il patibolo\" fu un'esperienza del tutto nuova anche per il mondo del cinema e per il jazz. Ad esempio, nel commento sonoro \u00e8 presente quello che secondo alcuni \u00e8 il primo assolo di contrabbasso senza accompagnamento mai realizzato (i brevi brani \"\u00c9vasion de Julien\" e \"Visite du vigile\" sono suonati dal solo Pierre Michelot), caratteristica voluta dal regista per meglio sottolineare alcune sequenze.\nMalle defin\u00ec il lavoro di Davis come fondamentale per la riuscita del film. La musica aggiungeva secondo il regista una nuova dimensione, in una sorta di contrappunto tra immagini e musica.\nLa colonna sonora del film fu pubblicata nel 1958 dalla Fontana Records, sussidiaria della Philips molto attiva nel jazz e controparte europea della Columbia Records, in un fortunato album a 10 pollici che conteneva dieci brani ricavati dalle registrazioni effettuate. In sede di post-produzione alla musica fu aggiunto un effetto di riverbero per enfatizzare la drammaticit\u00e0 del commento sonoro. Tale effetto, pensato per il film, fu mantenuto anche sul disco. Alla fine del 1959 la Columbia incluse la colonna sonora di \"Ascenseur pour l'\u00e9chafaud\" (\"Elevator to the Gallows\" negli Stati Uniti) nella prima facciata dell'album \"Jazz Track\" distribuito nel mercato americano. Nel secondo lato furono inseriti tre brani inediti registrati da Davis nel maggio del 1958 con il suo sestetto in cui all'epoca militavano Bill Evans, John Coltrane e Cannonball Adderley. L'album della Columbia ottenne una nomination ai Grammy Award del 1961, ma spar\u00ec presto dalla circolazione per essere ristampato solo nel 2013.\nDopo molte ristampe e riedizioni della colonna sonora, nel 1988 la PolyGram, che deteneva il catalogo Fontana, produsse un CD contenente, oltre ai brani nella versione in cui furono inclusi nell'album originale, tutte le registrazioni effettuate da Davis e gli altri la notte tra il 4 e il 5 dicembre. In seguito le tracce apparvero in molti altri dischi tra i quali una versione rimasterizzata digitalmente a 24bit/96\u00a0Hz."}
{"id": "856082", "revid": "767487", "url": "https://it.wikipedia.org/wiki?curid=856082", "title": "Private (film)", "text": "Private \u00e8 un film del 2004 diretto da Saverio Costanzo, al suo primo lungometraggio.\nTrama.\nL'azione si svolge in Palestina. Mohammad B. \u00e8 un professore di letteratura inglese, che vive con la moglie Samiah e i cinque figli (Mariam di 17 anni, Yusef di 14, Jamal di 13, Karim di 6 e Nada di 8) in una casa isolata a met\u00e0 strada tra un villaggio palestinese e un insediamento israeliano. La particolare ubicazione della casa la rende un obiettivo strategico dell'esercito israeliano, che la occupa con un gruppo di soldati.\nMohammad, fautore della non-violenza, decide di non lasciare la casa, convinto della possibilit\u00e0 di convivenza con gli occupanti. L'appartamento viene diviso in tre zone: il piano terra \u00e8 riservato alla famiglia durante il giorno, il primo piano nelle ore notturne mentre il secondo piano resta di esclusiva pertinenza dei soldati. La situazione provoca tensioni non solo tra i B. e i militari, ma anche tra gli stessi membri della famiglia.\nRiconoscimenti.\nIl film \u00e8 stato inoltre proposto come candidato italiano agli Oscar come miglior film straniero, ma la candidatura \u00e8 stata in seguito rifiutata dall'Academy of Motion Picture Arts and Sciences perch\u00e9 il film non \u00e8 recitato in lingua italiana."}
{"id": "856085", "revid": "46480", "url": "https://it.wikipedia.org/wiki?curid=856085", "title": "Empireo", "text": "Secondo la teologia cattolica medievale, il cielo Empireo (pronuncia \"emp\u00ecreo\", dal greco antico \u1f10\u03bc\u03c0\u03cd\u03c1\u03b9\u03bf\u03c2, \"emp\u00fdrios\", cio\u00e8 \u00abinfuocato\u00bb, \u00abardente\u00bb) \u00e8 il pi\u00f9 alto dei cieli, luogo della presenza fisica di Dio, dove risiedono gli angeli e le anime accolte in Paradiso.\nL'Empireo si inquadra nell'ambito del sistema geocentrico, che fino alla pubblicazione delle teorie di Niccol\u00f2 Copernico (1543) era unanimemente accettato da tutti gli studiosi. Secondo il modello di Aristotele, la Terra era al centro dell'universo, circondata da otto sfere concentriche (i cieli): in ciascuna delle prime sette aveva sede un pianeta (nell'ordine, contando dall'interno verso l'esterno: Luna, Mercurio, Venere, Sole, Marte, Giove, Saturno), mentre nell'ottava si collocavano le stelle.\nTolomeo, nel secondo secolo d.C., ispirandosi alla dottrina di Aristotele, introdusse un nono cielo, il \"Primum mobile\", che non conteneva alcun astro visibile, ma originava e alimentava il movimento degli altri otto cieli; i teologi medioevali ripresero questa visione, rafforzata dal fatto che il numero nove era considerato \"perfetto\" in quanto espressione della trinit\u00e0 di Dio (9 = 3\u00d73).\nAl di sopra di questi nove cieli, i filosofi islamici e cristiani aggiunsero uno spazio esterno, detto appunto \u00abempireo\u00bb, dove supponevano che risiedessero Dio, gli angeli e le anime dei beati. Esso tuttavia non era inteso come un'ulteriore sfera, poich\u00e9 il suo vero centro era Dio; e non era limitato in dimensione n\u00e9 costituito da materia, come gli altri cieli, ma era piuttosto un luogo spirituale, fuori dal tempo e dallo spazio. Mentre infatti i nove cieli erano in perpetuo movimento, come una sorta di orologio cosmico che scandiva il trascorrere delle epoche, l'Empireo era eternamente immobile.\nLa pi\u00f9 celebre descrizione dell'Empireo \u00e8 quella data da Dante nella \"Divina Commedia\": dopo l'attraversamento dei nove cieli, che occupa i primi 29 canti (su 33) del \"Paradiso\", il poeta immagina di salire in questo cielo, che Beatrice cos\u00ec gli descrive:\nDante prosegue quindi a descrivere ci\u00f2 che egli trova nell'Empireo: le tribune su cui siedono i beati, ognuno nel posto a lui destinato, a forma di anfiteatro che il poeta paragona ad una \"candida rosa\"; le gerarchie degli angeli, che egli raffigura disposti su nove cerchi concentrici, ad immagine dei nove cieli; e al centro di questi nove cerchi, un punto luminosissimo, che \u00e8 Dio, la cui visione (in cui Dante arriva a scorgere i misteri della Trinit\u00e0 e dell'Incarnazione) costituisce l'oggetto del canto conclusivo."}
{"id": "856099", "revid": "1590006", "url": "https://it.wikipedia.org/wiki?curid=856099", "title": "Antonio Nebbia", "text": "Biografia.\nSi sa molto poco della vita di Antonio Nebbia. Nasce nel 1723, ma non si hanno notizie certe relative al luogo di nascita, muore a Macerata a 63 anni, nel 1786. Egli stesso si definisce \"maceratese\", quindi possiamo dire, se non altro, che la sua vita e la sua attivit\u00e0 professionale si svolsero nel territorio della citt\u00e0 marchigiana. \nUn fatto certo riguardante la sua vita \u00e8 il testamento redatto davanti ad un notaio di Macerata nel 1775 perch\u00e9 \"\u00abinfermo di corpo e giacente a letto e temendo il pericolo della sua futura morte\u00bb\". Si suppone ragionevolmente che la morte sia sopraggiunta, terminando una malattia pi\u00f9 che decennale, dopo la pubblicazione della quarta edizione della sua opera, quella del 1786. Infatti le pubblicazioni successive, diversamente da quanto era avvenuto fino ad allora, non recano pi\u00f9 rimaneggiamenti ed integrazioni.\nOpere.\n\"Il Cuoco maceratese\" ottenne un notevole successo e dopo la prima pubblicazione avvenuta nel 1779 ebbe varie versioni e numerose riedizioni, specialmente nelle Marche e nel Veneto. Tra le ultime si ricorda quella realizzata nel 1820 dalla tipografia Remondini di Bassano. La versione pubblicata nel 1786 a Macerata (la quarta) risulta essere la pi\u00f9 completa ed anche quella definitiva: l'autore probabilmente mor\u00ec qualche tempo dopo questa data.\nCollegamenti esterni.\n\"Scopriamo chi fu Antonio Nebbia\" - Comune di Macerata"}
{"id": "856111", "revid": "110157", "url": "https://it.wikipedia.org/wiki?curid=856111", "title": "Nusaybin", "text": "Nusaybin (; in assiro: \"N\u1e63\u012bb\u012bn\"; in accadico: \"Na\u1e63ibina\" in greco classico : , Nisibis; , ossia Ni\u1e63\u012bb\u012bn, in armeno: , \"Mtsbin\") \u00e8 una citt\u00e0 nella provincia di Mardin, in Turchia. La popolazione della citt\u00e0 \u00e8 di 83.832 abitanti al 2009. La popolazione \u00e8 prevalentemente curda e yezida, ma vi si trova anche una piccola comunit\u00e0 assira.\nCon una storia che risale a quasi 3000 anni fa, Nusaybin fu governata e stabilita da vari gruppi. La prima volta come un insediamento arameo: \"Na\u015fib\u012bna\" nel 901 a.C., fu catturato dall'Assiria nel 896 a.C. Nel IV e V secolo d.C. fu uno dei grandi centri della lingua siriaca, insieme alla vicina Edessa. \nNisibis o Nisibi (anche Nisibia e Nisibin) \u00e8 il nome antico della moderna citt\u00e0 di Nusaybin, nella Turchia sud-orientale, al confine con la citt\u00e0 siriana di Qamishli.\nNisibis era un'antica citt\u00e0 della Mesopotamia. I successori di Alessandro il Grande la rifondarono col nome di Antiochia Mygdonia (greco: \u1f08\u03bd\u03c4\u03b9\u03cc\u03c7\u03b5\u03b9\u03b1 \u03c4\u1fc6\u03c2 \u039c\u03c5\u03b3\u03b4\u03bf\u03bd\u03af\u03b1\u03c2); venne menzionata per la prima volta da Polibio, nella descrizione della marcia di Antioco I contro il Molone. Plutarco sugger\u00ec che la citt\u00e0 fosse popolata da coloni di discendenza spartana.\nStoria.\nStoria antica.\nPeriodo assiro-persiano.\nGi\u00e0 nell'852 a.C. \"Nisibis\" faceva parte del neo Impero assiro, apparendo all'interno di una lista in lingua assira (Limmu) come sede di un governatore provinciale chiamato Shamash - Abua. La citt\u00e0 rimase sotto il dominio assiro fino al suo crollo, avvenuto nel 608 a.C. Pass\u00f2 sotto il controllo dell'Impero babilonese fino al 536 a.C., quando cadde in mano degli Achemenidi, e qui vi rimase fino alle campagne di Alessandro Magno del 332 a.C. e dei suoi successori Seleucidi. Con il crollo di questa dinastia pass\u00f2, verso la fine del II secolo a.C., prima sotto il dominio del regno d'Armenia e poi sotto quello dei Parti.\nPeriodo romano-persiano.\nLa citt\u00e0 di confine di Nisibis fu coinvolta nelle guerre romano-persiane, trovandosi al confine delle sfere di influenza della Repubblica e dell'Impero romano a occidente e dell'Impero dei Parti prima e di quello dei Sasanidi poi a oriente.\nIl generale romano Lucio Licinio Lucullo cattur\u00f2 Nisibi dopo un lungo assedio nel 68-67 a.C., strappandola al fratello di Tigrane II di Armenia, fratello di Vologase I di Partia. L'imperatore Traiano riconquist\u00f2 la citt\u00e0 nel 115, ricevendo il titolo di \"Parthicus\" per averne sconfitto la guarnigione partica, per poi perderla e riconquistarla ai ribelli giudei durante la guerra di Kitos. Venne inclusa nella provincia romana della Mesopotamia. Persa dai Romani nel 194, Nisibis fu riconquistata da Settimio Severo pochi anni dopo (nel 197), diventandone il quartier generale ed assumendo il rango di colonia. Sembra sia stata poi perduta nel 242 e riconquistata dai romani l'anno successivo, rimanendo sotto il dominio romano fino al 252. Sapore I, riusc\u00ec infatti a conquistarla, poi a perderla (attorno al 260/261) e forse a riconquistarla pochi anni pi\u00f9 tardi. Era sotto la dominazione sasanide verso la fine del III secolo, quando Narsete di Persia (nel 298), fu costretto a cederla in seguito ad un trattato di pace siglato con Galerio. Il sovrano sasanide Sapore II riprese le ostilit\u00e0 nel 337, alla morte di Costantino I, e assedi\u00f2 Nisibis per ben tre volte, nel 338, 346 e 350.\nA causa della sua importanza strategica, Nisibis fu attentamente fortificata e qui fu posto il campo della legione romana III \"Parthica\", che per\u00f2 a partire dal trattato del 363 (dopo la morte dell'imperatore Giuliano), tra Gioviano e Sapore II, fu ceduta alla Persia in cambio della pace. Lo storico romano del IV secolo Ammiano Marcellino, testimone oculare, a descrivere gli eventi: sebbene la gente del luogo cercasse di convincerlo di essere in grado di difendere autonomamente la citt\u00e0, Gioviano tenne fede agli impegni presi, concedendo solo tre giorni per l'evacuazione di Nisibis da parte della popolazione romana, destinata a trasferirsi ad Amida. \u00c8 sempre Ammiano che ebbe uno stretto rapporto con la citt\u00e0, in quanto qui visse l'inizio della sua carriera militare, agli ordini del governatore della citt\u00e0 Ursicino. Egli definisce la citt\u00e0 \"urbs inexpugnabilis\" (\"citt\u00e0 imprendibile\") e \"murus provinciarum\" (\"mura delle province\").\nNisibi cristiana.\n\"Nisibis\" ebbe il suo primo vescovo cristiano dal 300, un certo Babu, morto nel 309. A questi successe san Giacomo. \"Nisibis\" fu poi la patria del santo Efrem il Siro, che qui rimase fino alla resa ai Persiani dell'imperatore romano Gioviano nel 363. Un'altra personalit\u00e0 legata a Nisibis \u00e8 Santa Febronia.\nSociet\u00e0.\nEtnie e minoranze straniere.\nNusaybin \u00e8 etnicamente prevalentemente curda. La popolazione della citt\u00e0 ha stretti legami con la vicina citt\u00e0 di Qamishli e i matrimoni transfrontalieri sono una pratica comune. La citt\u00e0 ha anche una popolazione araba minoritaria. Una piccolissima popolazione assira rimane in citt\u00e0; ci\u00f2 che rimase della popolazione assira emigr\u00f2 durante il conflitto curdo-turco degli anni '90 e, come conseguenza del conflitto del 2016, solo una famiglia assira rimase in citt\u00e0.\nEconomia.\nA seguito della guerra civile siriana, il confine della citt\u00e0 con la Siria (e pi\u00f9 precisamente la grande citt\u00e0 siriana di Qamishli) \u00e8 stato chiuso, sostenendo che la cessazione del traffico ha portato a un aumento del 90% della disoccupazione in citt\u00e0.\nInfrastrutture e trasporti.\nNusaybin \u00e8 servita dalla strada europea E90 e da altre strade per le citt\u00e0 circostanti. La stazione ferroviaria di Nusaybin \u00e8 servita da 2 treni al giorno. L'aeroporto pi\u00f9 vicino \u00e8 l'aeroporto di Qamishlo 5 chilometri a sud di Nusaybin, situato a Qamishli in Siria. L'aeroporto turco pi\u00f9 vicino \u00e8 l'aeroporto di Mardin, 55 chilometri a nord-ovest di Nusaybin."}
{"id": "856112", "revid": "1272592", "url": "https://it.wikipedia.org/wiki?curid=856112", "title": "COW (linguaggio di programmazione)", "text": "COW \u00e8 un linguaggio di programmazione esoterico, creato all'inizio del 2003 da Alex van Oostenrijk e Martijn van Beek. Esso utilizza un set di undici istruzioni, composta dalle lettere M e O. Le istruzioni del linguaggio sono case-sensitive.\nStruttura del linguaggio.\nIl linguaggio \u00e8 strutturato come la macchina di Turing (Turing equivalente): esso fornisce un vettore di numeri interi e delle istruzioni per spostarsi e modificare i valori contenuti. Inoltre mette a disposizione un registro temporaneo in grado di contenere un numero intero.\nCome condizione iniziale avremo un puntatore che punta alla prima cella: la posizione 0, e un numero potenzialmente infinito di celle. All'interno di ogni cella \u00e8 contenuto inizialmente il valore 0.\nIstruzioni.\nLe istruzioni del linguaggio sono undici, ciascuna consiste in tre caratteri e sono:\nEsempi.\nMoO moO MoO mOo MOO OOM MMM moO moO MMM mOo mOo moO MMM mOo MmM mom moO MOO MOo mOo MoO moO moo mOo mOo moo"}
{"id": "856113", "revid": "1305772", "url": "https://it.wikipedia.org/wiki?curid=856113", "title": "Generali", "text": ""}
{"id": "856118", "revid": "347132", "url": "https://it.wikipedia.org/wiki?curid=856118", "title": "Petronace di Montecassino", "text": "Ricostru\u00ec e ripopol\u00f2 l'Abbazia di Montecassino dopo che era stata distrutta dai Longobardi nel 577. \u00c8 venerato come santo dalla Chiesa cattolica che lo ricorda il 6 maggio.\nBiografia.\nOriginario di Brescia, Petronace intraprese nel 717 un pellegrinaggio per visitare la tomba di San Benedetto da Norcia e ricostruire l'abbazia di Montecassino su esortazione di Papa Gregorio II. Dell'abbazia rimanevano solo rovine, ma un piccolo numero di eremiti vivevano ancora l\u00ec. Petronace, spinto da ardore religioso, rimase con loro, fu eletto superiore e si dedic\u00f2 a riedificare e ripopolare il monastero facendo tornare da Roma i monaci cassinesi che vi erano rifugiati. Fu per questo chiamato \"Secondo fondatore di Montecassino\".\nPer reperire i fondi per la costruzione, fu aiutato dai nobili locali come i longobardi duchi di Benevento. Petronace ricevette dal papa Zaccaria il libro della Regola scritto da san Benedetto in persona.\nFurono monaci a Montecassino sotto la sua guida san Sturmio e san Villibaldo.\nNel 2018, a 1300 anni dalla rinascita di Montecassino per sua opera, gli \u00e8 stata dedicata una giornata di studio, seguita dalla pubblicazione degli atti. Nel 2019 un'altra giornata gli \u00e8 stata dedicata a Leno."}
{"id": "856121", "revid": "113811289", "url": "https://it.wikipedia.org/wiki?curid=856121", "title": "Optoelettronica", "text": "L'optoelettronica \u00e8 la branca dell'elettronica che studia i dispositivi elettronici che interagiscono con la luce e le loro applicazioni, facendo da interfaccia tra il dominio elettrico e quello ottico e viceversa; in questa definizione il termine \"luce\" va inteso in senso lato includendo radiazioni elettromagnetiche non percepibili all'occhio umano come raggi gamma, raggi X, radiazione ultravioletta e radiazione infrarossa. \nIn genere l'optoelettronica \u00e8 considerata una branca della fotonica.\nDescrizione.\nLa optoelettronica si basa su effetti che la luce esercita su materiali semiconduttori, spesso in presenza di opportuni campi elettrici, che possono essere spiegati solo con la meccanica quantistica.\nApparecchiature.\nLe apparecchiature optoelettroniche si classificano in:\nSpesso si usa erroneamente come suo sinonimo \"elettro-ottica\"; questo termine in effetti va usato per denotare la branca pi\u00f9 estesa della fisica che si occupa di tutte le interazioni tra luce e campi elettrici, non limitandosi a quelle che si realizzano all'interno di un dispositivo elettronico.\nApplicazioni.\nTra le pi\u00f9 importanti applicazioni della optoelettronica vanno ricordati: "}
{"id": "856124", "revid": "1305772", "url": "https://it.wikipedia.org/wiki?curid=856124", "title": "MCM", "text": ""}
{"id": "856128", "revid": "31789", "url": "https://it.wikipedia.org/wiki?curid=856128", "title": "Terminal aeroportuale", "text": "Un terminal\" aeroportuale o aerostazione (detto spesso semplicemente terminal\" o anche, meno comunemente, terminale), \u00e8 un edificio dell'aeroporto che permette il trasferimento dei passeggeri dal sistema di trasporto terrestre a quello aeronautico e viceversa.\nAll'interno del \"terminal\", i passeggeri acquistano i biglietti, trasferiscono i loro bagagli, e passano i controlli di sicurezza. Gli edifici che forniscono accesso agli aerei (tramite i \"gates\") sono in genere chiamati moli. Tuttavia, i termini \u00ab\"terminal\"\u00bb e \u00abmolo\u00bb vengono talvolta usati in modo intercambiabile, a seconda della configurazione dell'aeroporto.\nGli aeroporti pi\u00f9 piccoli hanno un solo \"terminal\" mentre gli aeroporti pi\u00f9 grandi hanno pi\u00f9 terminali o moli. Nei piccoli aeroporti l'edificio singolo terminale serve tipicamente tutte le funzioni di un \"terminal\" e un molo.\nAlcuni aeroporti pi\u00f9 grandi hanno un \"terminal\" che \u00e8 collegato a pi\u00f9 moli tramite passerelle, o \"tunnel\" sotterranei (come al Denver International Airport). Alcuni aeroporti pi\u00f9 grandi hanno pi\u00f9 di un \"terminal\", ciascuno con uno o pi\u00f9 moli (come il JFK di New York). Ancora altri aeroporti pi\u00f9 grandi hanno pi\u00f9 \"terminal\", ciascuno dei quali incorpora le funzioni di un molo (come al Dallas / Fort Worth International Airport).\nSecondo la \"Frommers\", la maggior parte dei \"terminal\" aeroportuali sono costruiti in uno stile semplice, fatti in cemento negli anni 1960 e 1970 poi passati al vetro negli anni 1980 e 1990. Tuttavia, alcuni, come l'aeroporto internazionale di Baghdad, sono monumentali, mentre altri sono considerati capolavori architettonici, come il Terminal 1 dell'aeroporto Charles de Gaulle vicino a Parigi o il Terminal 5 all'aeroporto JFK di New York. Alcuni sono progettati per riflettere la cultura di una zona particolare, alcuni esempi che sono il \"terminal\" dell'Aeroporto internazionale di Albuquerque in Nuovo Messico, che \u00e8 stato progettato in stile \"Pueblo Revival\" popolare dall'architetto John Gaw Meem, cos\u00ec come il \"terminal\" di Bah\u00edas de Huatulco - Aeroporto Internazionale di Huatulco, Oaxaca, in Messico, che presenta alcune \"palapas\" che sono interconnesse per formare il \"terminal\" dell'aeroporto.\nCaratteristiche.\nIl \"terminal\" di un grande aeroporto civile moderno contiene al suo interno tutto quello che serve per le operazioni di imbarco e sbarco dei passeggeri, dai banchi dell'accettazione alle postazioni di controllo dei documenti e di imbarco, dalla dogana (nel caso di aeroporti internazionali) ai servizi relativi ai bagagli. Per rendere pi\u00f9 piacevole l'attesa dei voli, all'interno della struttura, sono sempre presenti anche servizi accessori come bar, ristoranti, negozi e, nel caso di aeroporti internazionali, negozi \"duty free\".\nEsso pu\u00f2 essere collegato, agli aeromobili sui piazzali di parcheggio, tramite passerelle mobili coperte che consentono un facile accesso dei passeggeri ai velivoli, o da servizi di bus interni che trasferiscano i passeggeri nelle vicinanze degli aerei onde consentirne l'imbarco tramite apposite scale.\nCollegamenti e servizi.\nNei pressi dell'accesso del \"terminal\" si trovano aree di parcheggio per le auto dei passeggeri in partenza, fermate d'autobus e di taxi, talvolta stazioni ferroviarie o metropolitane per consentire un collegamento veloce con le localit\u00e0 pi\u00f9 prossime."}
{"id": "856130", "revid": "767487", "url": "https://it.wikipedia.org/wiki?curid=856130", "title": "Locatore", "text": "In diritto si definisce \"locatore\" (o parte \"locatrice\") la parte contrattuale che concede un bene in locazione, in contrapposizione all'altra parte contrattuale, il \"locatario\" (o \"conduttore\" o parte \"conduttrice\") ovvero colui che riceve questo bene. Il locatore rappresenta quindi il soggetto che mette a disposizione l'immobile.\nIl termine \"locatore\" deriva dal latino \"locator - oris\" ed indica colui il quale si obbliga a fare utilizzare, \"godere\", ad un altro soggetto un bene per un dato tempo, in cambio di un determinato corrispettivo (art. 1571 cod.civ.); viene altres\u00ec utilizzato nelle opere, per cui una parte si obbliga nei confronti del locatario a svolgere un lavoro, opera o servizio in cambio di un corrispettivo (art. 1570 cod.civ.)."}
{"id": "856131", "revid": "1543377", "url": "https://it.wikipedia.org/wiki?curid=856131", "title": "Gattapone", "text": "\u00c8 passato alla storia come uno dei pi\u00f9 importanti architetti del trecento italiano, anche se documenti degli anni 1349-50 lo definiscono \"mensurator\", \"geumetra\", e altri del 1363-69, durante la costruzione della Rocca Albornoziana di Spoleto, lo definiscono \"soprintendente\", \"fattore\". \u00c8 conosciuto anche, secondo le diverse fonti, come Matteo Giovannelli o Matteo Gattaponi.\nOpere principali.\nIl suo nome \u00e8 legato a importanti edifici civili e militari del Trecento italiano. Le opere pi\u00f9 impegnative furono:"}
{"id": "856136", "revid": "599", "url": "https://it.wikipedia.org/wiki?curid=856136", "title": "Comunicazioni su fibra ottica", "text": ""}
{"id": "856138", "revid": "834", "url": "https://it.wikipedia.org/wiki?curid=856138", "title": "Millicandela", "text": ""}
{"id": "856139", "revid": "834", "url": "https://it.wikipedia.org/wiki?curid=856139", "title": "Megacandela", "text": ""}
{"id": "856142", "revid": "104265", "url": "https://it.wikipedia.org/wiki?curid=856142", "title": "Sebayt", "text": "Sebayt \u00e8 il nome egizio di un genere letterario alquanto diffuso nell'Antico Egitto, che spesso viene tradotto in italiano con Ammaestramenti. Si trattava di componimenti di genere sapienzale costituiti da suggerimenti, consigli e raccomandazioni.\nI pi\u00f9 antichi, come quelli di Kagemni, Ptahhotep, Kheti, Amenemhat I e quello rivolto al re Merikara risalgono addirittura ad un'epoca che va dal 2770 a.C. circa al 2080 a.C. circa. Gli Insegnamenti di Ani, Amenemope, Ankhsheshonqi e del Papiro Insinger risalgono invece ad un periodo che va dal 1950 a.C. circa fino all'VIII secolo a.C. circa. \nPer dare maggiore importanza agli insegnamenti dei testi si inseriva sempre il nome dell'autore sia esso reale o fittizio. Genericamente si tratta di consigli che un uomo esperto e maturo d\u00e0 a un giovane."}
{"id": "856148", "revid": "2167671", "url": "https://it.wikipedia.org/wiki?curid=856148", "title": "Floriano Caldani", "text": "Fu uno degli scienziati italiani pi\u00f9 in vista della sua epoca. Oltre che anatomista era anche fisiologo, anatomopatologo, naturalista ed entomologo.\nBiografia.\nFiglio dell'illustre matematico bolognese Petronio Maria Caldani, dopo gli studi primari svolti nella citt\u00e0 natale, si laure\u00f2 all'Universit\u00e0 di Padova in medicina e filosofia nel 1792, dove fu allievo dello zio Leopoldo Marco Antonio Caldani, di cui divenne aiutante l'anno successivo.\nIl 18 dicembre 1797 divenne suo assistente di anatomia e il 9 dicembre 1806 fu nominato professore, succedendo sulla cattedra di anatomia dell'ateneo patavino al celebre zio, di cui cur\u00f2 la biografia, pubblicata nel 1802.\nNegli anni accademici 1814-1815 e 1815-1816 fu professore supplente della cattedra di fisiologia e anatomia sublime poich\u00e9 il docente titolare Stefano Gallini era stato sospeso dall'insegnamento per le sue simpatie giacobine.\nStimato anche come clinico, diresse per alcuni anni l'ospedale di Padova.\nNell'anno accademico 1835-1836 fu Magnifico Rettore dell'Universit\u00e0.\nFloriano Caldani \u00e8 stato uno degli scienziati italiani pi\u00f9 noti della sua epoca, membro delle principali accademie e societ\u00e0 scientifiche. Era dotato di grande capacit\u00e0 didattica (secondo Antonio Meneghelli \"mai gli fallirono l'esatezza, la chiarezza, la precisione; e, pi\u00f9 che presentare, scolpiva nelle menti degli astanti quando andava esponendo. Chi insegna, e non ha le doti del Caldani, presta un triste servigio\"). Questo lusinghiero giudizio sulle sue qualit\u00e0 didattiche trova conferma nelle valutazioni espresse dell'autorit\u00e0 governativa austriaca sulla sua persona (\"bravissimo nella cattedra\") e nell'opinione del suo allievo e successore Francesco Cortese che lo ricorda \"chiaro nelle sue lezioni ... un po' satirico e mordace ... ma cos\u00ec preciso e ordinato espositore della sua materia che posso dire di non aver mai pi\u00f9 dimenticato ci\u00f2 che egli insegnava\".\nTuttavia il suo pessimo carattere gli cre\u00f2 spesso inimicizie, antipatie e isolamento nell'ambiente accademico e scientifico. Cos\u00ec lo descrive infatti ancora Meneghelli: \nVenne presto dimenticato, ma probabilmente non per questo motivo. Secondo lo storico Loris Premuda, ad essere rapidamente sepolti nell'oblio furono tutti i grandi protagonisti della medicina e della scienza del Regno Lombardo-Veneto per motivazioni di carattere ideologico.\nMente eclettica, fu anche epigrafista, latinista, letterato, musicista (conosceva la teoria musicale ed era un abile clavicembalista), pittore e poeta.\nFu uno dei docenti universitari membri della loggia massonica padovana.\nLa sua opera pi\u00f9 importante \u00e8 il notevole atlante anatomico \"Icones anatomicae\", creata in collaborazione con Leopoldo Marco Antonio Caldani, uno dei libri pi\u00f9 celebri dell'iconografia anatomica di tutti i tempi, che ebbe ampia diffusione europea e gli confer\u00ec grande notoriet\u00e0.\nSotto il profilo scientifico, in anatomia segu\u00ec i canoni dell'anatomia classica descrittiva, ma secondo Meneghelli non arrec\u00f2 alcun significativo contributo alle conoscenze anatomiche del tempo (\"la scienza non gli and\u00f2 debitrice del pi\u00f9 piccolo passo\"). Questo giudizio trova conferma nelle valutazioni espresse dell'autorit\u00e0 governativa austriaca che - forse riportando commenti poco benevoli raccolti nell'ambiente accademico padovano - definiva il Caldani \"alquanto archeologico\" e, in parte, nel giudizio di Francesco Cortese, che lo descrive \"ancora fisso ai precetti di suo zio e poco disposto ad ammettere i recenti progressi di questa scienza\".\nIn sostanza gli veniva rimproverato di essere rimasto fermo alla classica anatomia macroscopica pur seguendo un indirizzo morfofunzionale e di non aver voluto aprirsi ai pi\u00f9 recenti sviluppi dell'anatomia microscopica e della fisiologia. Questa posizione ancorata al passato sembra trovare conferma anche nella sua attiva partecipazione alla accesa controversia sull'elettricit\u00e0 animale, cui contribu\u00ec con ricerche originali avversando tenacemente le teorie di Luigi Galvani in difesa del principio halleriano del \"fluido nerveo\". Sulla sua attivit\u00e0 di anatomopatologo e sui suoi lavori di anatomia-patologica non vi sono giudizi.\nSecondo lo storico Giampietro Berti l'orientamento scientifico di Floriano Caldani era \"sperimentale\" e fu un sostenitore dell'uso del metodo scientifico sperimentale nelle scienze biomediche.\nNel 1795 cur\u00f2 la prima edizione a stampa dei celebri \"Aforismi medico-politici\" di Alessandro Knips Macoppe. Nel 1801 cur\u00f2 l'edizione italiana degli Elementi di chimica di Jean-Antoine Chaptal e la traduzione e l'edizione italiana del suo Trattato chimico ed economico sopra i vini.\nCon Valeriano Luigi Brera e Cesare Ruggeri fu compilatore dei \"Nuovi Commentarj di Medicina e di Chirurgia\" (raccolta di articoli e memorie scientifiche di autori italiani e europei), pubblicati in 6 volumi negli anni 1818-1820.\nCon Giuseppe Furlanetto e Fortunato Federici cur\u00f2 la pubblicazione dell\"Operum epigraphicorum\" di Stefano Antonio Morcelli. Nel 1819 cur\u00f2 la pubblicazione di componimenti poetici inediti di Torquato Tasso.\nAffiliazioni accademiche.\nFu membro di molte accademie e societ\u00e0 scientifiche tra cui:"}
{"id": "856150", "revid": "287204", "url": "https://it.wikipedia.org/wiki?curid=856150", "title": "Wudaokou", "text": "Wudaokou () \u00e8 il quartiere universitario di Pechino, localizzato nel distretto di Haidian nella parte nord-occidentale della citt\u00e0. \nQui si trovano le pi\u00f9 importanti universit\u00e0 del paese, tra cui la Beijing Language and Culture University, molto conosciuta tra gli studenti di cinese, e l'Universit\u00e0 Tsinghua. Nel quartiere abita la maggior parte degli studenti stranieri residenti a Pechino e perci\u00f2 si respira un clima internazionale. Molti di questi provengono da Corea (a Wudaokou esiste la pi\u00f9 grande comunit\u00e0 coreana della Cina, che comprende pi\u00f9 di 10.000 persone), U.S.A., Giappone, Germania, Regno Unito ed Australia. Ancora limitata resta invece la presenza italiana nel quartiere.\nLa nuova stazione della metro Wudaokou (sopraelevata linea 13) rappresenta il \"\"centro\" del quartiere e da l\u00ec si raggiunge Xizhimen (linea 2) e quindi il centro di Pechino in meno di venti minuti di viaggio.\nMalgrado i migliori ristoranti si trovino lontano da Wudaokou, il quartiere offre uno straordinario assortimento di ristoranti dai prezzi pi\u00f9 che abbordabili (da 0,5 a 8 euro a pasto) tra cui ristoranti coreani, italiani, giapponesi, mongoli e cinesi. Vi \u00e8 inoltre una discreta presenza di catene di fast food famose in tutto il mondo, come McDonald's, KFC, Pizza Hut oltre a catene di fast food locali.\nEsistono inoltre caffetterie e bar \"all'occidentale\"\" che vendono panini, croissant, caff\u00e8 e cappuccino."}
{"id": "856161", "revid": "1654832", "url": "https://it.wikipedia.org/wiki?curid=856161", "title": "Dipartimento per le operazioni di mantenimento della pace", "text": "Il Dipartimento per le operazioni di pace delle Nazioni Unite (United Nations Department of Peace Operations - DPO) \u00e8 un dicastero del Segretariato delle Nazioni Unite che si occupa di organizzare le missioni di pace, di fornire appoggio logistico alle operazioni, di trovare e distribuire i contributi economici, e di coordinare il lavoro tra il personale civile e militare.\nIl Dipartimento svolge il ruolo di Stato maggiore delle Forze internazionali di pace dell'ONU, comunemente indicate come \"caschi blu.\" I suoi uffici si trovano presso il Palazzo di vetro a New York."}
{"id": "856162", "revid": "116496195", "url": "https://it.wikipedia.org/wiki?curid=856162", "title": "Respirazione olotropica", "text": "La respirazione olotropica \u00e8 una pratica alternativa, sviluppata da Stanislav Grof e Christina Grof, che, secondo gli ideatori del metodo, consente l'accesso a \"stati non ordinari di coscienza\". Il termine \"olotropica\" proviene dal greco \u1f45\u03bb\u03bf\u03c2 (intero) e \u03c4\u03c1\u03b5\u03c0\u1f72\u03b9\u03bd (muoversi verso): significa quindi \"che si muove verso l'interezza\".\nHa qualche somiglianza con il rebirthing, ma \u00e8 stata sviluppata in maniera indipendente. Si tratta di una \"tecnica di auto-esplorazione\" che riprende concetti derivati dall'antropologia, dalla psicologia transpersonale, da pratiche spirituali orientali e tradizioni mistiche di varia origine.\nIl metodo.\nIl metodo si articola in sei punti: presentazione teorica del paradigma transpersonale di Stanislav Grof; respirazione profonda e accelerata con l'ascolto di musica evocativa; lavoro sul corpo; rappresentazione figurativa in un mandala dell'esperienza vissuta; condivisione in gruppo dell'esperienza vissuta.\nSi pratica solitamente in gruppi, ma anche in sessioni individuali. All'interno dei gruppi, i partecipanti lavorano in coppia e si alternano nei ruoli di sperimentatore (\"breather\", cio\u00e8 colui che respira) e \"sitter\". La responsabilit\u00e0 primaria del sitter \u00e8 quella di stabilire una relazione empatica con il proprio compagno che respira senza interferire n\u00e9 interrompere il suo processo, ma \"vegliandolo\" nel corso del processo e aiutandolo in caso di necessit\u00e0 pratiche. Lo stesso vale per i facilitatori formati, che, sempre presenti durante le sessioni di respirazione, intervengono se necessario.\nControversie sul metodo.\nI sostenitori del metodo affermano che lo stato di coscienza che viene in questo modo generato attiva il \"naturale processo interno di guarigione della propria psiche\", portando alla consapevolezza della persona un particolare gruppo di esperienze interiori.\nKen Wilber, nel suo libro \"Eye of the Spirit\" (1996), critica l'affermazione di Grof secondo la quale per poter accedere a stati di coscienza transpersonali l'individuo debba dapprima regredire allo stato perinatale per risolvere il trauma della (e/o in vicinanza della) nascita. Wilber afferma che, sebbene questo possa essere vero, lo \u00e8 solo in un determinato numero di casi."}
{"id": "856163", "revid": "339392", "url": "https://it.wikipedia.org/wiki?curid=856163", "title": "Dpko", "text": ""}
{"id": "856164", "revid": "767487", "url": "https://it.wikipedia.org/wiki?curid=856164", "title": "Gonzalo Jim\u00e9nez de Quesada", "text": "Biografia.\nAvvocato in formazione venne nominato primo giudice della colonia di Santa Marta (sul litorale del nord della Colombia), dove arriv\u00f2 nel 1535 con la flotta di Pedro Fern\u00e1ndez de Lugo. Nel 1536 venne incaricato da de Lugo di comandare una spedizione per esplorare le terre interne della Colombia. Ad accompagnare Quesada nella spedizione vi erano Hern\u00e1n P\u00e9rez de Quesada (suo fratello), Juan il San Mart\u00edn, Juan del Junco (secondo in comando) e L\u00e1zaro Fonte. Partito verso il sud di Santa Marta, attraversato il fiume Cesar, arriv\u00f2 a Tamalameque sul fiume Magdalena. \nInoltre una flotta di sostegno di 6 (o 5) navi era partita da Santa Marta con 800 uomini per risalire il fiume Magdalena. Soltanto due dei vascelli arrivarono realmente a Tamalameque e successivamente ripartirono per Santa Marta con molti degli uomini di Quesada. \nContinuando a risalire il fiume Magdalena fino alla La Tora (Barrancabermeja), Quesada e i suoi uomini risalirono il fiume Opon alle soglie delle catene montuose, raggiungendo le colline Opon in Chipat\u00e1 (vicino a V\u00e9lez) nel marzo 1537, e proseguirono nella valle del fiume Su\u00e1rez. \nOltrepassando il lago F\u00faquene e il lago Suesca, Quesada raggiunse il Nemonc\u00f3n e Zipaquir\u00e1, dove giunse con soli 166 uomini vivi (600 erano periti durante il viaggio). Da l\u00e0 entrarono nelle terre del re di Bocota (nel luogo dell'attuale Bogot\u00e0). \nCambiarono il nome di Bacata (la citt\u00e0 principale) in Santa F\u00e9 de Bogot\u00e1 e attaccarono Tunja. Quesada rimase nella regione fino all'arrivo delle spedizioni di Sebasti\u00e1n de Belalc\u00e1zar dall'Ecuador e Nikolaus Federmann dal Venezuela nel 1539. I tre generali acconsentirono alla rifondazione della capitale e subito presentarono i loro reclami territoriali sui rivali all'arbitrato dei superiori. Da Cartagena (Colombia) partirono per la Spagna, dove Quesada fece pressione avere il titolo di governatore. Le richieste furono un insuccesso e il governo di Popay\u00e1n fu affidato a Belalc\u00e1zar; Quesada vi fece ritorno nel 1549 con il titolo onorifico di Governatore di El Dorado. \nNel 1568, all'et\u00e0 di sessant'anni, Quesada ricevette l'incarico di conquistare Los Llanos, a est della catena montuosa colombiana. Da Bogot\u00e0, nell'aprile 1569, con 400 spagnoli, 1500 nativi, 1100 cavalli e 8 preti, in primo luogo discese a Mesetas sul corso superiore del fiume Guejar. La maggior parte del bestiame venne distrutto da un incendio.\nQuesada raggiunse finalmente San Fernando de Atabapo alla confluenza del Guaviare e dell'Orinoco (nel dicembre 1571). A quel punto ogni nuovo movimento richiedeva la costruzione di navi. Quindi decise di ritornare a Bogot\u00e0, dove giunse nel dicembre 1572 con soltanto 64 spagnoli, 4 nativi, 18 cavalli e 2 preti. La spedizione era stata uno dei disastri pi\u00f9 costosi della storia delle colonizzazioni e dopo un breve periodo di servizio in un reparto di frontiera, si ritir\u00f2 a Huesca (Spagna) con quello che aveva potuto salvare della sua fortuna. Mor\u00ec a Mariquita nel 1579 e il suo corpo fu sepolto nella cattedrale di Bogot\u00e0."}
{"id": "856167", "revid": "478814", "url": "https://it.wikipedia.org/wiki?curid=856167", "title": "Provincia di Phongsali", "text": "La provincia di Phongsali (in lingua lao: \u0ec1\u0e82\u0ea7\u0e87\u0e9c\u0ebb\u0ec9\u0e87\u0eaa\u0eb2\u0ea5\u0eb5, traslitterato: \"Khw\u00e8eng Ph\u00f3ngsal\u00eci\") \u00e8 una provincia del Laos nord-orientale con capoluogo Phongsali. Nel 2015, contava su una popolazione di 177.989 \\abitanti distribuiti su una superficie di 16.270\u00a0km\u00b2, per una densit\u00e0 di 10,94 ab./km\u00b2.\nStoria.\nIl territorio della provincia apparteneva storicamente al Regno tai l\u00fc di Chiang Hung, l'odierna Jinghong della prefettura cinese del Xishuangbanna (in lingua lao e tai l\u00fc: Sipsongpanna). Furono i colonizzatori dell'Indocina Francese, nel 1895, a ridisegnare le mappe della zona secondo il bacino idrografico del fiume laotiano Ou e ad annettere Phongsali al Laos, lasciando la parte pi\u00f9 estesa del Sipsongpanna alla Cina. Nel 1916 Phongsali fu posta sotto amministrazione militare son il nome \"Quinto territorio militare\". Durante la guerra d'Indocina cadde sotto il controllo del gruppo Pathet Lao e alla fine del conflitto, secondo gli accordi di Ginevra, le province di Phongsali e Houaphan costituirono un distaccamento sotto il controllo delle forze del Pathet Lao.\nEra iniziata la trentennale guerra civile e, con il tentativo di pacificazione nazionale rappresentato dal primo governo di coalizione, alla fine del 1957 le due province entrarono formalmente a far parte del Regno del Laos. Dopo le elezioni del 1958 la coalizione si dimostr\u00f2 fragile, le ingerenze statunitensi e nord-vietnamite contribuirono al collasso della coalizione e con la ripresa delle ostilit\u00e0 nel 1959 le due province tornarono sotto il controllo del Pathet Lao fino alla fine della guerra civile nel 1975. Con l'apertura del Paese all'economia di mercato, a partire dagli anni novanta nella provincia si \u00e8 sviluppato il turismo.\nGeografia fisica.\nLa provincia di Phongsali confina a sud-ovest con la provincia di Oudomxay, a sud-est con quella di Luang Prabang, ad est con il Vietnam, a nord ed a ovest con la prefettura cinese del Xishuangbanna, che fa parte della provincia dello Yunnan.\nSi trova in una delle aree pi\u00f9 povere e pi\u00f9 remote del Laos, in un'area montuosa ai confini con la Cina ed il Vietnam. \u00c8 collegata al resto del paese con un'unica strada, la statale 1A che collega Oudomxay alla citt\u00e0 vietnamita di Dien Bien Phu attraverso il posto di frontiera di Tai Xang-Tay, chiamato in Laos Sop Hun. Tale arteria \u00e8 collegata con il capoluogo Phongsali da una impervia strada provinciale.\nIl territorio \u00e8 montuoso ed immerso in una zona di fitte foreste, malgrado il pesante disboscamento illegale compiuto negli ultimi decenni. L'altitudine varia tra i 500 ed i 1.500 m s.l.m., le temperature sono pi\u00f9 fresche del resto del paese e d'inverno possono arrivano di notte vicine a 0 gradi. Il capoluogo Phongsali si trova a 1.400 m di altitudine ed \u00e8 la pi\u00f9 alta citt\u00e0 del Laos.\nIl fiume Ou, il pi\u00f9 lungo degli affluenti laotiani del Mekong, raccoglie le impetuose acque dei corsi d'acqua della provincia. Nasce nell'estremo nord, ai confini con la Cina, e verso sud diventa navigabile a partire dal villaggio di Hat Sa, in prossimit\u00e0 del capoluogo, per imbarcazioni medio piccole con le quali, se il livello dell'acqua lo permette, si pu\u00f2 arrivare fino a Luang Prabang. Viene percorso dai laotiani che abitano nei frequenti villaggi disseminati lungo il suo corso o che trasportano merci in localit\u00e0 per raggiungere le quali il percorso stradale richiede pi\u00f9 tempo.\nTra i principali centri abitati della provincia vi sono Boun Neua e Muang Khoua sul fiume Ou e Boun Tai nell'omonimo distretto, dove \u00e8 stata creata l'area protetta di Nam Lan. In una remota zona ai confini con il Vietnam, si trova l'altra grande area protetta di Phou Den Din, raggiungibile esclusivamente via fiume.\nSuddivisione amministrativa.\nLa provincia di Phongsali \u00e8 suddivisa nei seguenti sette distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "856174", "revid": "318293", "url": "https://it.wikipedia.org/wiki?curid=856174", "title": "Ippolito Galantini", "text": "Biografia.\nSuo padre era un tessitore ed egli stesso venne avviato al telaio, ma forte fu la sua vocazione alla catechesi, che lo port\u00f2 fin dall'adolescenza a istruire i coetanei su questioni della fede, creando un gruppo di devoti a lui legati.\nL'arcivescovo Alessandro de' Medici fu colpito dalla sua figura e lo nomin\u00f2, sebbene giovanissimo, maestro di dottrina cristiana presso la chiesa di Santa Lucia al Prato, pur essendo laico, come rimase per tutta la vita. A soli 17 anni, dopo essere stato rifiutato dai cappuccini per la salute cagionevole, fu a capo della Congregazione di Santa Lucia e poi di quella del Santissimo Salvatore, entrambe congregazioni di fedeli laici. Conduceva una vita di grandi sacrifici in nome della fede (digiunava tre volte alla settimana, mangiava solo cose povere e di notte dormiva pochissimo per poter pregare), che dest\u00f2 l'ammirazione di molti, radunado un certo numero di seguaci.\nQuando i francescani di Ognissanti gli donarono un terreno che faceva parte dell'orto del loro convento a Firenze, grazie alle coispicue donazioni anche della famiglia granducale e dell'arcivescovo Alessandro de' Medici, pot\u00e9 far costruire un grande oratorio che venne iniziato il 14 ottobre 1602. Qui pot\u00e9 occuparsi della sua attivit\u00e0 di catechesi in maniera autonoma. Dotato di geniale intuito pedagogico, la sua attenzione fu sempre rivolta soprattutto all'istruzione umana, morale e religiosa dei ceti pi\u00f9 modesti della popolazione e durante gli anni trov\u00f2 sempre anche il tempo di aiutare il padre nel lavoro. Nel 1604, completato l'oratorio, fond\u00f2 la \"Congregazione di San Francesco della Dottrina cristiana\", una congregazione formata da fedeli laici che ebbe un notevole successo fin dall'inizio, diffondendosi anche in altre localit\u00e0 toscane e emiliane, dove fu inviato a istruire i suoi seguaci.\nLa Congregazione venne detta anche popolarmente \"Compagnia dei Vanchetoni\", l'andare silenzioso (\"cheto\") dei confratelli nelle processioni. Raccont\u00f2 la sua esperienza di apostolato nell'opera \"Esercizi delle scuole di spirito\". Sopravvisse alla peste e ad una caduta in Arno.\nMor\u00ec nel 1619 a Firenze e la grande fama richiam\u00f2 un gran numero di persone che, mosse dalla sua fama di miracolatore e taumaturgo, cercarono di toccarne il corpo, minacciando la funzione: allora l'arcivescovo dovette minacciare la scomunica per chi toccava il corpo, in modo da proteggerlo da quegli slanci.\nVenne dichiarato venerabile nel 1756 da Benedetto XIV e fu beatificato il 19 giugno 1825 da papa Leone XII.\nPerch\u00e9 l'attivit\u00e0 catechistica, specialmente parrocchiale, sia posta sotto la particolare protezione del beato Ippolito, dal 1964 la sua memoria liturgica \u00e8 fissata in coincidenza con la ripresa annuale della medesima, il 3 ottobre, anzich\u00e9 la precedente data, il 20 marzo, anniversario della morte."}
{"id": "856175", "revid": "36426", "url": "https://it.wikipedia.org/wiki?curid=856175", "title": "Beato Ippolito Galantini", "text": ""}
{"id": "856186", "revid": "33921", "url": "https://it.wikipedia.org/wiki?curid=856186", "title": "Arriving Somewhere", "text": ""}
{"id": "856190", "revid": "1305772", "url": "https://it.wikipedia.org/wiki?curid=856190", "title": "Provincia di Salavan", "text": "La provincia di Salavan (in lingua lao: \u0ec1\u0e82\u0ea7\u0e87\u0eaa\u0eb2\u0ea5\u0eb0\u0ea7\u0eb1\u0e99, traslitterato: \"Khw\u00e8eng S\u00e0al\u00e0wan\") \u00e8 una provincia del Laos meridionale con capoluogo Salavan. Nel 2004, contava su una popolazione di 336.000 abitanti distribuiti su una superficie di 10.691\u00a0km\u00b2, per una densit\u00e0 di 31,48 ab./km\u00b2. L'economia della provincia \u00e8 basata prevalentemente sull'agricoltura.\nStoria.\nTestimonianze preistoriche nella provincia sono rappresentate dai dipinti su roccia, di incerta origine, ritrovati nella zona vicina al Mekong. Studi etnologici e linguistici suggeriscono che l'insediamento di buona parte delle etnie mon khmer nella provincia sia avvenuto verso la fine del I millennio d.C. Secondo tali studi, sono parte delle trib\u00f9 che fuggirono dal Regno Champa del Vietnam meridionale a causa dell'invasione degli eserciti nord-vietnamiti.\nNei secoli successivi la zona divenne parte dell'Impero Khmer fino al 1354, quando l'intero territorio laotiano venne unificato dal neonato Regno di Lan Xang. Le crisi interne del regno portarono al suo smembramento in tre nuovi Stati nei primi anni del XVIII secolo ed il territorio di Salavan divenne un avamposto del Regno di Champasak fino all'occupazione siamese, avvenuta alla fine dello stesso secolo; da quel momento in poi avrebbe seguito le vicende storiche del resto del Laos.\nSalavan venne coinvolta nella guerra franco-thailandese nel 1940, quando fu teatro di scontri tra truppe francesi e thailandesi ed oggetto di bombardamenti dell'aviazione francese. Ben pi\u00f9 intensi furono i bombardamenti a cui fu sottoposta durante la guerra del Vietnam (1960-1975), quando la parte montana della provincia era attraversata dal sentiero di Ho Chi Minh, la principale via di rifornimento per la guerriglia Viet Cong. Nel tentativo di estirpare tale traffico, l'aviazione americana sottopose il paese ai pi\u00f9 drammatici bombardamenti dai tempi della II guerra mondiale. In questo periodo, secondo fonti filo-americane, erano presenti nella provincia truppe ribelli dal Pathet Lao, che arrivarono ad occupare il capoluogo Salavan nel 1970. Ne seguirono dei combattimenti che finirono per radere al suolo la citt\u00e0 nel 1972.\nGeografia fisica.\nLa provincia confina ad ovest con la Thailandia, il cui confine \u00e8 segnato dal Mekong, a sud-ovest con la provincia di Champasak, a sud-est con quella di Xekong, ad est con il Vietnam, dal quale \u00e8 separata dalle vette della catena Annamita e a nord con la provincia di Savannakhet.\nLa parte orientale si trova lungo la pianura del Mekong. In questa zona, l'area di conservazione delle biodiversit\u00e0 nazionali di Phu Xieng Thong ospita diverse specie animali rare tra cui l'orso dal collare, il banteng, il leopardo nebuloso, il coccodrillo siamese e la tigre indocinese. Buona parte del territorio provinciale \u00e8 situata sul fertile altopiano di Bolaven, nella parte centrale della provincia, dove si trovano alcune tra le pi\u00f9 belle cascate del paese, tra le quali quelle di Tad Lo. Tra le molte coltivazioni dell'altopiano spiccano le pregiate qualit\u00e0 di caff\u00e8 di variet\u00e0 arabica e robusta, considerate le migliori del paese.. La zona orientale della provincia si innalza verso le vette della catena Annamita, dove sono stanziate diverse trib\u00f9 appartenenti alle minoranze etniche dei t\u00e0 \u00d4i, dei pacoh degli alak ecc.\nSuddivisione amministrativa.\nLa provincia di Salavan \u00e8 suddivisa nei seguenti otto distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "856196", "revid": "117513744", "url": "https://it.wikipedia.org/wiki?curid=856196", "title": "Duty-free shop", "text": "Un duty-free shop (letteralmente \u00abnegozio senza imposte\u00bb, in inglese), o semplicemente duty-free, \u00e8 un negozio al dettaglio che non applica tutte le imposte locali o statali sulle merci in vendita. Questo genere di negozi si trova in zone franche come aeroporti, navi da crociera, scuole militari, o particolari aree geografico-amministrative (per esempio il comune di Livigno in Italia). Il primo duty-free venne aperto nell'aeroporto di Shannon in Irlanda nel 1947."}
{"id": "856198", "revid": "1318658", "url": "https://it.wikipedia.org/wiki?curid=856198", "title": "Dipartimento per gli affari politici", "text": "Il Dipartimento per gli affari politici e di \"peacebuilding\" delle Nazioni Unite (DPPA) \u00e8 un dicastero del Segretariato delle Nazioni Unite con il compito di occuparsi degli affari politici e diplomatici dell'ONU.\nDPPA nacque nel 1992 per occuparsi della risoluzione dei problemi politici internazionali tra le varie nazioni e per promuovere la pace nel mondo.\nIl Dipartimento ha sede a New York. \u00c8 responsabile del sistema informativo per le missioni di pace e lavora a stretta collaborazione con il Dipartimento per le operazioni di pace.\nIl mandato del Dipartimento comprende quattro funzioni: controllare e la valutare sviluppi politici mondiali; segnalare e raccomandare al Segretario generale le azioni politiche per la promozione della pace; fornire assistenza agli Stati membri per organizzare le elezioni politiche; e aiutare il lavoro del Consiglio di sicurezza.\nCollegamenti esterni.\nSito del Dipartimento"}
{"id": "856200", "revid": "20090", "url": "https://it.wikipedia.org/wiki?curid=856200", "title": "Duty free", "text": ""}
{"id": "856201", "revid": "7967", "url": "https://it.wikipedia.org/wiki?curid=856201", "title": "Agostino Pennisi", "text": ""}
{"id": "856205", "revid": "219110", "url": "https://it.wikipedia.org/wiki?curid=856205", "title": "Fototransistor", "text": "Un fototransistor \u00e8 un transistor a giunzione bipolare che viene inscatolato in un contenitore trasparente in modo che la luce possa raggiungere la giunzione tra la base ed il collettore.\nCaratteristiche.\nIl fototransistor ha prestazioni simili a quelle del fotodiodo, ma con una sensibilit\u00e0 alla luce molto maggiore, grazie al fatto che gli elettroni che sono generati dai fotoni nella giunzione tra la base ed il collettore vengono iniettati nella base e la corrente cos\u00ec prodotta viene successivamente amplificata dal transistor. Per contro un fototransistor ha una risposta nel tempo molto meno rapida del fotodiodo.\nApplicazioni.\nLe applicazioni dei fototransistor sono notevoli soprattutto laddove si vuole separare la circuiteria di controllo da quella di potenza. Un classico esempio \u00e8 il controllo dei motori: In genere si usano rel\u00e8 a stato solido, i quali impiegano il fototransistor come optoisolatore. Un utilizzo a livello di bricolage amatoriale, collegato all'ingresso di un oscilloscopio, permette di visualizzare sullo schermo il segnale dei telecomandi a raggi infrarossi."}
{"id": "856206", "revid": "834", "url": "https://it.wikipedia.org/wiki?curid=856206", "title": "Code share", "text": ""}
{"id": "856209", "revid": "486946", "url": "https://it.wikipedia.org/wiki?curid=856209", "title": "Nisibi", "text": ""}
{"id": "856210", "revid": "599", "url": "https://it.wikipedia.org/wiki?curid=856210", "title": "Transistor bipolare", "text": ""}
{"id": "856214", "revid": "2091899", "url": "https://it.wikipedia.org/wiki?curid=856214", "title": "Lettre \u00e0 Monsieur Chauvet sur l'unit\u00e9 de temps et de lieu dans la trag\u00e9die", "text": "La Lettre \u00e0 monsieur Chauvet sur l'unit\u00e9 de temps et de lieu dans la trag\u00e9die (\"Lettera al signor Chauvet riguardo l'unit\u00e0 dei tempi e dei luoghi nella tragedia\") \u00e8 un saggio di poetica scritto da Alessandro Manzoni in francese nel 1820 diretto al drammaturgo Victor Chauvet dopo le critiche espresse da quest'ultimo nei confronti della tragedia manzoniana \"Il Conte di Carmagnola\".\nLa genesi.\nIl critico Victor Chauvet pubblic\u00f2 sul \"Lyc\u00e9e Fran\u00e7ais\", nel maggio del 1820, un articolo sulla tragedia manzoniana \"Il Conte di Carmagnola\", criticando il fatto che l'autore non si fosse attenuto a due delle tre unit\u00e0 aristoteliche del teatro, legate al tempo e al luogo della vicenda.\nLa prima regola esigeva che il tempo della vicenda fosse quello di un unico giorno, nel quale si sviluppava tutta la storia; la seconda richiedeva che il luogo fosse sempre lo stesso.\nManzoni rispose alla critica con una lettera, compiuta gi\u00e0 nel luglio del 1820, rimaneggiata diverse volte e pubblicata solo nel 1823 dall'editore Bonnange a Parigi come appendice al \"Carmagnola\" e all\"'Adelchi\", che uscivano nella traduzione di Claude Fauriel. Spieg\u00f2 che il principio fondamentale della sua opera era la fedelt\u00e0 al \"vero\" (distinguendo poi tra vero storico e vero poetico) e che in nome di tale principio la unificazione del tempo e del luogo doveva giudicarsi artificiosa e contraria alla verosimiglianza. La complessit\u00e0 delle vicende e dei pensieri e sentimenti dei personaggi, infatti, mal si prestava, secondo Manzoni, ad essere compressa entro i limiti rigidi delle 24 ore e di un unico luogo.\nI temi.\nNella lettera Manzoni tocc\u00f2 tutti i principali punti della sua poetica romantica. I principali sono:\nLa ricezione.\nLa \"Lettre\" \u00e8 il documento pi\u00f9 importante della poetica manzoniana ed ebbe risonanza in tutta Europa."}
{"id": "856217", "revid": "834", "url": "https://it.wikipedia.org/wiki?curid=856217", "title": "Mds", "text": ""}
{"id": "856218", "revid": "834", "url": "https://it.wikipedia.org/wiki?curid=856218", "title": "Code-share", "text": ""}
{"id": "856222", "revid": "834", "url": "https://it.wikipedia.org/wiki?curid=856222", "title": "Turks and Caicos", "text": ""}
{"id": "856223", "revid": "767487", "url": "https://it.wikipedia.org/wiki?curid=856223", "title": "Felix And Arty", "text": "Felix And Arty \u00e8 un duetto rock/reggae formato dal batterista dei Queen Roger Taylor (che prende il nome \"Arty\", all'interno del quale vi sono le lettere \"R\" e \"T\" iniziali del suo nome), e suo figlio Felix, per la prima volta al debutto pubblico nel mondo della musica.\nIl duetto, nell'ottobre del 2006, ha pubblicato tramite iTunes il suo singolo di debutto, intitolato \"Woman You're So Beautiful\". La canzone \u00e8 completamente cantata da Felix, mentre il padre si occupa delle voci secondarie e delle parti di batteria.\nL'8 dicembre 2006, al Bisley Pavilion, il duetto si \u00e8 esibito per la prima volta dal vivo insieme alla SAS Band, la band fondata e capeggiata dal tastierista ex collaboratore dei Queen Spike Edney."}
{"id": "856224", "revid": "54558", "url": "https://it.wikipedia.org/wiki?curid=856224", "title": "Neuropsicomotricista", "text": ""}
{"id": "856228", "revid": "1632387", "url": "https://it.wikipedia.org/wiki?curid=856228", "title": "Headquake", "text": "Headquake \u00e8 il secondo album del gruppo power metal italiano Eldritch.\nPubblicato nel 1997, \u00e8 dedicato alla memoria di Luigi Tarantola, deceduto nel 1995."}
{"id": "856229", "revid": "599013", "url": "https://it.wikipedia.org/wiki?curid=856229", "title": "MDS", "text": ""}
{"id": "856231", "revid": "17351", "url": "https://it.wikipedia.org/wiki?curid=856231", "title": "Douglas DB-7", "text": ""}
{"id": "856232", "revid": "78273", "url": "https://it.wikipedia.org/wiki?curid=856232", "title": "Et\u00e0 Moderna", "text": ""}
{"id": "856235", "revid": "28592", "url": "https://it.wikipedia.org/wiki?curid=856235", "title": "Teatro Bol\u0161oj", "text": ""}
{"id": "856238", "revid": "84604", "url": "https://it.wikipedia.org/wiki?curid=856238", "title": "Prenestino-Labicano", "text": "Prenestino-Labicano \u00e8 il settimo quartiere di Roma, indicato con Q. VII.\nPrende il nome dalla via Prenestina e dalla antica via Labicana, oggi tratto iniziale di via Casilina.\nGeografia fisica.\nTerritorio.\nSi trova nell'area est della citt\u00e0, a ridosso delle Mura aureliane, per la precisione della sola Porta Maggiore.\nIl quartiere confina:\nStoria.\nIl Prenestino-Labicano \u00e8 fra i primi 15 quartieri nati nel 1911, ufficialmente istituiti nel 1921. Confinava a est con il suburbio omonimo S. IV. Nel 1961, con delibera del Commissario Straordinario n. 2453 del 13 settembre, dalla sezione compresa fra via Tor de Schiavi/viale della Primavera e viale Palmiro Togliatti, si forma il nuovo quartiere Prenestino-Centocelle.\nStemma.\nSpaccato d'argento e di rosso al cornucopia d'oro ricolmo di frutta al naturale.\nMonumenti e luoghi d'interesse.\nEcomuseo Casilino ad Duas Lauros.\nIl territorio e il complesso del patrimonio culturale rintracciabili nel quartiere Prenestino Labicano sono integralmente ricompresi all'interno dell'Ecomuseo Casilino ad Duas Lauros.\nGeografia antropica.\nUrbanistica.\nNel territorio del Prenestino-Labicano si estendono le zone urbanistiche 6A Torpignattara, 6B Casilino (intera) e 6D Gordiani.\nOdonimia.\nOltre alle consolari Prenestina e Casilina, ed alle aree con una denominazione attinente a queste, come largo Preneste e piazzale Prenestino, via Labico e piazzale Labicano, gli odonimi del quartiere possono essere raggruppati nelle seguenti categorie:\nPer una descrizione pi\u00f9 approfondita dell'odonimia dell'area del Pigneto, si veda la relativa voce."}
{"id": "856239", "revid": "22475", "url": "https://it.wikipedia.org/wiki?curid=856239", "title": "Zanna Bianca", "text": "Zanna Bianca (titolo originale \"White Fang\") \u00e8 un romanzo dello scrittore americano Jack London, che \u00e8 anche il nome del protagonista eponimo, un lupo ibrido e selvaggio. Pubblicato per la prima volta a puntate tra il maggio e l'ottobre del 1906 sulla rivista \"Outing\", \u00e8 uno dei pi\u00f9 famosi romanzi dell'autore, considerato un classico della letteratura studiato in tutto il mondo.\nIl libro ha luogo nello Yukon e nei Territori del Nord-Ovest canadese, durante la mitica Corsa all'oro del Klondike degli anni Novanta del XIX secolo, raccontando dettagliatamente il processo di addomesticamento del lupo con un quarto di sangue di cane, ricavata dalle esperienze avute dallo stesso London.\n\"Zanna Bianca\" ha una trama speculare all'altro celebre romanzo di London \"Il richiamo della foresta\", del quale \u00e8 \"il libro compagno, non il seguito\", come scrisse lo stesso autore all'editore \"Macmillan\" in una lettera nella quale gli annunciava la composizione del romanzo.\nIl romanzo \u00e8 un esempio dello stile di prosa precisa di London, presentando un uso innovativo della prospettiva narrativa: la maggior parte del romanzo \u00e8 scritto adottando il punto di vista degli animali, descrivendo il loro modo di vedere il mondo circostante e gli uomini.\nViene descritto dettagliatamente il violento mondo selvaggio, in cui vige la \"legge del bastone e della zanna\", affiancato subito all'altrettanto violento mondo della cosiddetta civilt\u00e0 umana.\n\"Zanna Bianca\" \u00e8 stato tradotto in moltissime lingue ed ha avuto anche numerose trasposizioni cinematografiche, l'ultima nel 2018.\nTrama.\nLa storia inizia nel 1893 la tragica avventura di due uomini, Henry e Bill, che cercano di attraversare la foresta con una slitta trainata da sei cani per trasportare il corpo di un morto, per tornare in citt\u00e0 dopo un lungo viaggio alla ricerca dell'oro nel Klondike, nella tundra canadese. Ma i due uomini da giorni sono tallonati da un branco di lupi affamati guidati da una lupa, che si rivela met\u00e0 lupa e met\u00e0 cagna; quando finalmente una squadra di soccorso raggiunge Henry, sia Bill che i cani sono stati divorati. Questa parte della storia dimostra la ferocia del branco, nel quale nascer\u00e0 il protagonista.\nLa narrazione segue il branco di lupi, che attraversa il momento della caccia alle alci e quello dei combattimenti tra i maschi per il corteggiamento della lupa cagna; il Guercio, un lupo che possiede solamente l'occhio sinistro per gli innumerevoli combattimenti, la spunta su tutti gli altri contendenti e diventa il suo compagno. Dalla loro unione nascono cinque cuccioli, ma la grave carestia invernale fa strage tra loro, risparmiando solo un lupacchiotto, mentre il Guercio viene ucciso da una lince durante una battuta di caccia. La lupa deve ora procurare da sola il cibo al suo cucciolo, arrivando ad uccidere i piccoli della lince ed anche la lince stessa in una dura lotta.\nOrmai abbastanza grande per avventurarsi in giro, durante una delle sue esplorazioni, il piccolo lupo si imbatte in una comitiva di cinque indiani, capitanati da Castoro Grigio, umani che egli vede come degli \"dei\"; quando la madre lo raggiunge per soccorrerlo, Castoro Grigio la riconosce come Kiche, posseduta da suo fratello e fuggita durante una carestia. Essendo il fratello di Castoro Grigio deceduto, egli si impossessa della madre e del cucciolo, dando a quest'ultimo il nome di Zanna Bianca per le zanne bianchissime e molto rare che possedeva, che dimostrano che il cucciolo abbia un quarto di sangue di cane e sia molto resistente.\nMa l'infanzia di Zanna Bianca al campo indiano \u00e8 dura: Kiche viene venduta e scompare dalla sua vita. I cani dell'accampamento, vedendolo come un lupo, lo attaccano costantemente; gli uomini lo difendono, ma i cani non lo accettano come loro compagno e il capobranco husky Lip-Lip lo bersaglia in modo particolare. Zanna Bianca cresce quindi sempre pi\u00f9 selvaggio, scontroso, solitario e sanguinario. Dovendo stare continuamente all'erta contro ogni tipo di pericolo, le sue abilit\u00e0 predatorie e difensive si sviluppano pi\u00f9 del normale; diviene comunque un abile cane da slitta essendo stato addestrato da Mith-Sah, il figlio di Castoro Grigio. Ormai cresciuto, il lupo uccide Lip-lip e diventa lui il capobranco dei cani da slitta.\nQuando Zanna Bianca raggiunge l'et\u00e0 di 5 anni (l'et\u00e0 adulta per la sua specie), Castoro Grigio lo porta con s\u00e9 a Fort Yukon, villaggio di cercatori d'oro e mercanti di pellicce, dove conta di concludere affari vantaggiosi vendendo manufatti ai bianchi cercatori d'oro in arrivo da tutto il mondo. Bellezza Smith (cos\u00ec soprannominato ironicamente per via del suo aspetto raccapricciante), convince con l'inganno Castoro Grigio, ormai ridotto in povert\u00e0 dall'alcolismo, a vendergli Zanna Bianca. L'uomo bianco, notate le straordinarie doti del lupo, lo tortura a sangue per incattivirlo al massimo e utilizzarlo come cane da combattimento, nel suo lavoro di scommesse clandestine. Zanna Bianca, sfruttato e frustato dall'odiato Smith, sbaraglia tutti i cani che gli vengono posti contro, vincendo anche contro alcuni lupi e una lince, finch\u00e9 a Dawson City (dove Smith si \u00e8 trasferito) non arriva il primo bulldog, il quale resiste ai terribili attacchi del lupo e riesce a serrare la fortissima mandibola intorno al collo di Zanna Bianca, soffocandolo.\nProprio in quel momento giunge per caso Weedon Scott, un giovane e ricco commerciante californiano; nauseato dalla scena, irrompe nel ring e salva Zanna Bianca, malmenando Beauty Smith e costringendolo a vendergli il lupo, o sar\u00e0 denunciato.\nLa parte triste della storia ha fine; nonostante tutti lo credano impossibile, il buon Scott riesce a recuperare Zanna Bianca non solo fisicamente, ma anche caratterialmente: con infinita pazienza, l'uomo riesce a convincere il lupo che al mondo non ci sono solo odio e violenza, ma anche amore e affetto, sentimenti che il lupo scopre per la prima volta. Weedon Scott si era assunto il compito di redimere Zanna Bianca, o piuttosto di redimere l'umanit\u00e0 dal male che aveva fatto a Zanna Bianca. Sentiva che il male fatto al lupo era un debito contratto dall'uomo e che doveva essere pagato. Passa un anno, e per Weedon arriva il momento di tornare a casa, in California; nonostante l'idea fosse quella di lasciarsi alle spalle l'ormai dolce Zanna Bianca, il lupo rompe una finestra della casa in cui era stato rinchiuso e lo raggiunge sul battello, convincendo Scott a portarlo con s\u00e9.\nIn California Zanna Bianca impara la vita in citt\u00e0 e le regole della tenuta del giudice Scott, padre di Weedon, dando prova ancora una volta della sua stupenda adattabilit\u00e0, diventando un perfetto cane da guardia e riuscendo pazientemente a convivere con i cani di casa, la femmina di cane pastore Collie, che si accoppia con lui, e il levriero Dick. La famiglia Scott, all'inizio, non gradisce molto la presenza del lupo e non si abitua subito ad allevarlo, ma ben presto cambier\u00e0 idea su di lui quando egli li avverte dopo che Scott si rompe una gamba, cadendo da cavallo in mezzo ai campi.\nNell'ultimo capitolo, Jim Hall, un pericoloso assassino condannato alla sedia elettrica dal giudice Scott, evade dal carcere e fa irruzione nella tenuta per uccidere il giudice, ma Zanna Bianca interviene e uccide a morsi il criminale, restando per\u00f2 a sua volta ferito da tre spari. Finalmente, per aver dimostrato di essere un animale fedele, Zanna Bianca viene accettato anche dal resto della citt\u00e0 per il suo quarto di sangue di cane e non pi\u00f9 per quello di lupo.\nContro ogni previsione dei veterinari, Zanna Bianca sopravvive ai proiettili e, al ritorno alla tenuta del giudice, scopre che Collie ha appena dato alla luce sei cuccioli, suoi figli. "}
{"id": "856242", "revid": "78273", "url": "https://it.wikipedia.org/wiki?curid=856242", "title": "The bard's song", "text": ""}
{"id": "856246", "revid": "3082", "url": "https://it.wikipedia.org/wiki?curid=856246", "title": "Quinto Petillio Cereale", "text": ""}
{"id": "856252", "revid": "158913", "url": "https://it.wikipedia.org/wiki?curid=856252", "title": "La casa di Bernarda Alba", "text": "La casa di Bernarda Alba (titolo originale in spagnolo: \"La casa de Bernarda Alba\") \u00e8 un'opera teatrale in tre atti scritta nel 1936 da Federico Garc\u00eda Lorca. L'opera fu scritta da Garc\u00eda Lorca alcuni mesi prima della sua morte e fu rappresentata per la prima volta a Buenos Aires nel 1945.\nAssieme alle altre tragedie \"Yerma\" e \"Nozze di sangue\", \"La casa di Bernarda Alba\" fa parte di una trilogia incentrata sul ruolo della donna e sulla sua sottomissione nella Spagna rurale degli anni trenta. Le vicende si snodano intorno al personaggio di Pepe il Romano che, per\u00f2, non appare mai in scena.\nTrama.\nLa storia, ambientata in Andalusia, narra della dispotica Bernarda Alba, la quale, in seguito alla morte del marito, impone un lutto rigoroso alla madre Maria Josefa e alle sue cinque figlie (Angustia, Maddalena, Amelia, Martirio, Adele), impedendo loro di uscire di casa e di intrattenere rapporti con il sesso opposto; solo alla figlia maggiore, Angustia, figlia del primo marito di Bernarda, che ha ereditato una parte consistente del patrimonio paterno, \u00e8 concesso di maritarsi con un giovane del paese, \"Pepe il romano\", il quale \u00e8 unicamente interessato alla dote della sposa. L'ultimogenita Adele si innamora del promesso sposo della sorella, con cui ha una storia d'amore, portata alla luce dalla sorella Martirio. Bernarda finge di aver ucciso il giovane, scatenando una tragica vicenda: segue il suicidio per impiccagione di Adele, che non intende piegarsi alla volont\u00e0 della madre e che non intende rinunciare a Pepe. Per difendere l'onorabilit\u00e0 della propria famiglia, Bernarda Alba conclude, ma proclamando che sua figlia \u00e8 morta vergine e ordinando il silenzio sull'intera vicenda."}
{"id": "856255", "revid": "1654832", "url": "https://it.wikipedia.org/wiki?curid=856255", "title": "Ufficio per gli affari del disarmo", "text": "Lufficio per gli affari del disarmo \u00e8 un dicastero del Segretariato delle Nazioni Unite che si occupa delle politiche del disarmo.\nDal 1\u00ba maggio 2017 Sottosegretario generale e Alto rappresentante per gli affari del disarmo \u00e8 la diplomatica giapponese Izumi Nakamitsu.\nOrganizzazione.\nL'organizzazione comprende cinque dipartimenti che si occupano dei vari aspetti del disarmo:\nCollegamenti esterni.\n Sito ufficiale"}
{"id": "856266", "revid": "3082", "url": "https://it.wikipedia.org/wiki?curid=856266", "title": "Giulia Soemia Bassiana", "text": ""}
{"id": "856268", "revid": "287204", "url": "https://it.wikipedia.org/wiki?curid=856268", "title": "Aegis-Fang", "text": ""}
{"id": "856274", "revid": "125651912", "url": "https://it.wikipedia.org/wiki?curid=856274", "title": "Mario van der Ende", "text": "Biografia.\nNel 1990 venne promosso al ruolo di arbitro internazionale. Partecip\u00f2 a due edizioni dei mondiali di calcio, ovvero ad USA 1994 dove diresse, tra l'altro, Italia-EIRE e l'ottavo di finale Spagna-Svizzera, ed in Francia nel 1998 dove fu designato per Argentina-Giappone e Spagna-Bulgaria. Conta un'apparizione anche agli europei di calcio del 1996 in Inghilterra, mentre nell'edizione precedente del 1992 svolse le funzioni di IV Ufficiale di gara, collaborando col connazionale John Blankenstein. Fu protagonista anche di due finali di Supercoppa Europea: nel 1992 -Manchester United e nel 1995 -Arsenal. Nel 1992 conquist\u00f2 pure la finale del Campionato europeo di calcio Under-21 tra Svezia e Italia, mentre nel 1991 arbitr\u00f2 ai mondiali di calcio FIFA under 17 in Italia. Nel 1997 giunse terzo nella graduatoria relativa al miglior arbitro dell'anno, stilata dalla IFFHS. Poi, cominci\u00f2 il declino, complice, suo malgrado, anche la grave malattia (tumore al collo) che lo colp\u00ec nel 1999: torn\u00f2 sui campi nel 2000, concludendo quindi l'attivit\u00e0 internazionale un anno dopo, in occasione della gara per le qualificazioni mondiali tra Lituania e Italia. Vanta anche una semifinale di UEFA Champions League (nel 1998), una semifinale di Coppa delle Coppe (nel 1994) e tre semifinali in Coppa UEFA (nel 1995, 1996 e 1997). Dopo essere stato per anni osservatore degli arbitri UEFA, nell'agosto 2008 viene nominato Capo-Istruttore ad interim della classe arbitrale australiana."}
{"id": "856275", "revid": "135224", "url": "https://it.wikipedia.org/wiki?curid=856275", "title": "Recettore NMDA", "text": "Il recettore dell'\"N\"-metil-D-aspartato (o recettore NMDA o NMDAR) \u00e8 sia un recettore dell'acido glutammico che un recettore ionotropico presente sulla membrana di cellule nervose. Gioca un ruolo essenziale nella plasticit\u00e0 sinaptica e nella consolidazione della memoria.\n\u00c8 uno dei tre recettori ionotropici del glutammato; i restanti due sono i recettori AMPA e i recettori Kainato. \n\u00c8 attivato dal glutammato e in misura minore anche dalla glicina e dalla D-serina. Quando avviene il legame con questi ligandi, il canale si apre e lascia fluire cationi all'interno del neurone. In questo modo il recettore ionotropico pu\u00f2 funzionare da canale ionico dopo il legame col rispettivo ligando e/o attivazione da parte di altri fattori. \n\u00c8 costituito da subunit\u00e0, le pi\u00f9 interne delle quali costituiscono la parete del canale ionotropico che permette il flusso degli ioni attraverso la membrana plasmatica.\nStoria.\nLa scoperta dei recettori dell'NMDA avvenne negli anni '60, grazie a Jeff Watkins e colleghi, che studiarono e sintetizzarono il ligando principale: l\"'N\"-Metil-D-Aspartato. \nSerendipit\u00e0 associata ai derivati dell'adamantano.\nUn importante passo in avanti avvenne nel 1968, quando Scawab et. al riportarono nella letteratura scientifica internazionale il caso di una donna malata di Parkinson che dimostrava segni di remissione in seguito all'assunzione di un farmaco inizialmente progettato per il virus dell'influenza: l'amantadina, un derivato dell'adamantano.\nLa sintesi dei derivati dell'adamantano inizia nel 1963 ad opera di Eli Lilly and Company, con la creazione della memantina. Lo scopo di queste ricerche era quello di riuscire a sintetizzare una sostanza che inducesse ipoglicemia. La sostanza scoperta tuttavia si scopr\u00ec inefficace per questo scopo.\nFu solo nel 1972 che venne sottolineata l'importanza della memantina nella cura delle malattie neurodegenerative, come la malattia di Alzheimer.\nScoperta del ruolo dei NMDAR nell'eccitotossicit\u00e0 delle malattie neurodegenerative.\nNella prima met\u00e0 degli anni '80 venne dimostrato il ruolo dei NMDAR in una serie di vie di segnalazione del sistema nervoso centrale.\nNel 1989 venne scoperto il ruolo molecolare della memantina nei confronti dei NMDAR: essa agiva come inibitore non competitivo del canale. In altre parole, la memantina si lega al NMDAR in seguito alla sua attivazione (da parte dei suoi ligandi naturali; es. NMDA), bloccando l'influsso di cationi e prevenendo l'eccitotossicit\u00e0.\nUna delle cause che pu\u00f2 portare alla neurodegenerazione \u00e8 infatti l'eccitotossicit\u00e0: la presenza di massicce quantit\u00e0 di ioni calcio all'interno del neurone (ad esempio in seguito ad iperattivazione dei NMDAR) pu\u00f2 portare questi a morte cellulare programmata. In tal senso la memantina previene la neurodegenerazione.\nCaratterizzazione molecolare dei NMDAR.\nNegli anni '90 vennero scoperti molteplici composti che potevano modulare selettivamente il NMDAR. Vennero quindi scoperte le subunit\u00e0 principali e accessorie dei NMDAR, a partire dalla scoperta degli inibitori della subunit\u00e0 NR2B.\nStruttura quaternaria del NMDAR.\nIl recettore \u00e8 un eterotetramero dotato di subunit\u00e0 accessorie che pu\u00f2 essere formato dai seguenti polimeri:\nQueste subunit\u00e0 sono codificate da geni diversi e a causa di splicing alternativo, il riarrangiamento del loro mRNA pu\u00f2 dare origine a isoforme diverse:\nSiti di regolazione.\nIl recettore NMDA prende il nome da una molecola (\"N\"-Metil-D-Aspartato) che lo regola positivamente una volta legato al suo sito specifico. Infatti il recettore NMDA \u00e8 un recettore ionotropico finemente regolabile che presenta vari siti di legame con i rispettivi composti. Questi siti si possono suddividere in quattro categorie:\nInterazione tra recettori ionotropici e metabotropici.\nI recettori metabotropici (o metabolotropici) sono recettori che a differenza degli ionotropici non costituiscono essi stessi canali ionici, ma sono recettori associati perlopi\u00f9 a proteine G trimeriche che, nel caso del neurone glutamminergico, attivano la via trasduzionale dei fosfoinositidi. Il fine ultimo di questa via \u00e8 l'attivazione della PKC, la quale \u00e8 in grado di fosforilare, e quindi attivare, il sito di fosforilazione del recettore NMDA.\nQuesto costituisce il legame tra i due tipi di recettori, per descrivere il quale si usa il termine di potenziamento a lungo termine. Si pensa che tale fenomeno sia alla base della memoria a breve e a lungo termine e dei processi dell'apprendimento.\nLegenda della figura del recettore.\n1) Membrana cellulare, 2) canale bloccato dal Mg, 3) sito di legame del Mg che blocca il recettore, 4) composti allucinogeni che legano il sito 5, 5) sito di legame per Zn2+, 6) sito di legame per agonisti ed antagonisti, 7) sito di glicosilazione, 8) siti di legame del protone, 9) sito di legame della glicina, 10) sito di legame delle poliammine, 11) spazio extracellulare, 12) spazio intracellulare."}
{"id": "856277", "revid": "78273", "url": "https://it.wikipedia.org/wiki?curid=856277", "title": "A Bug's Life", "text": ""}
{"id": "856280", "revid": "1833487", "url": "https://it.wikipedia.org/wiki?curid=856280", "title": "Galati", "text": "I Galati, chiamati anche Galli dai Romani, erano un popolo celtico che prese parte alle spedizioni celtiche nei Balcani del III secolo a.C. e che si stanzi\u00f2 dapprima in Tracia e in seguito nella regione dell'Asia Minore che da loro prese il nome di Galazia.\nStoria.\nLa Galazia, detta anche \"Gallia dell'est\" o \"Galizia anatolica\", era una regione storica che si trovava nell'odierna Turchia nei dintorni dell'attuale capitale turca Ankara, allora capitale della Galazia col nome di \"Ancyra\".\nI Galati erano noti come guerrieri valorosi, molto rispettati sia dai Greci che dai Romani.\nSubirono un processo di parziale ellenizzazione da cui si salv\u00f2 in parte la lingua: fonti greche attestano infatti la sopravvivenza del loro idioma, il galato, una variante del gruppo linguistico celtico, fino al IV secolo. Solo dopo dovette compiersi la completa ellenizzazione linguistica di questo popolo.\nAlcuni autori rinascimentali (tra cui Bacone) li definirono \"Gallo-Graeci\"."}
{"id": "856284", "revid": "55392351", "url": "https://it.wikipedia.org/wiki?curid=856284", "title": "Sirmium", "text": ""}
{"id": "856285", "revid": "767487", "url": "https://it.wikipedia.org/wiki?curid=856285", "title": "Ammiano", "text": "Origine e diffusione.\nNome di scarsa diffusione, che riprende il \"cognomen\" romano \"Ammianus\"; tale \"cognomen\", attestato principalmente dopo il IV secolo, era assai raro in Italia, e i personaggi che lo portavano erano generalmente di origine greca.\nL'etimologia \u00e8 incerta; alcune fonti lo considerano un patronimico riferito al nome \"Ammia\" (quindi \"attinente da Ammia\"), mentre altre ipotizzano una connessione al greco \u03b1\u03bc\u03bc\u03af\u03b1 (\"amm\u00eca\", un diminutivo di \"mamma\") oppure al nome del dio Amon.\nOnomastico.\nL'onomastico si festeggia il 4 settembre in ricordo di sant'Ammiano, martire con i santi Oceano, Giuliano e Teodoro sotto Massimiano Erculeo."}
{"id": "856287", "revid": "110157", "url": "https://it.wikipedia.org/wiki?curid=856287", "title": "Dipartimento per gli affari economici e sociali", "text": "Il Dipartimento per gli affari economici e sociali (\"Department of Economic and Social Affairs\" - DESA) \u00e8 un dipartimento del segretariato delle Nazioni Unite che si occupa del coordinamento delle agenzie delle Nazioni Unite che si occupano di questioni economico-sociali.\nIl ruolo \u00e8 di analizzare le questioni economici, sociali e ambientali, esaminarne i problemi e ricercare le soluzioni e aiutare le agenzie ONU nel migliorare l'intervento su questi problemi. \nIl Dipartimento ha numerosi uffici e divisioni:\nCollegamenti esterni.\n Sito ufficiale"}
{"id": "856288", "revid": "1543377", "url": "https://it.wikipedia.org/wiki?curid=856288", "title": "Ammaestramenti di Kagemni", "text": "L'Ammaestramento di Kagemni \u00e8 un antico testo egiziano di istruzioni, appartenente al genere sebayt. \u00c8 il primo della silloge di testi che portano il nome generico di \"Ammaestramenti\".\nLa sua data risale al 2797-2773 a.C. (quarta dinastia).\nAnche se le sue prime tracce risalgono al Medio Regno, la sua scrittura \u00e8 stata tradizionalmente attribuita a Kagemni, un visir attivo durante il regno del faraone Snefru (r.\u00a02613\u20132589\u00a0a.C.), fondatore della quarta dinastia, risalente all'Antico Regno.\nDatazione.\nLa prima fonte conosciuta dell'ammaestramento \u00e8 il papiro Prisse. Questo testo \u00e8 datato alla di molto posteriore dodicesima dinastia del Medio Regno, probabilmente al regno di Amenemhat II, dal 1929 a.C. al 1895 a.C., o leggermente in seguito. \u00c8 scritto nel linguaggio del medio regno, e in uno stile arcaico di corsivo ieratico.\nContenuto.\nSolo la fine del papiro \u00e8 arrivata a noi. Non si sa quanto dell'inizio sia andato effettivamente perduto. Kagemni, che il testo nomina come il visir sotto il regno di Sneferu, potrebbe essere basato su un altro visir di nome Kagemni, che visse durante la sesta dinastia. Il testo suggerisce che Kagemni potrebbe essere il pupillo piuttosto che l'insegnante di virt\u00f9 e morali, e studiosi hanno suggerito che suo padre avrebbe potuto essere Kaire, un saggio menzionato nel testo dell'era di Ramesse \"elogia di scrittori morti\". Anche se il testo \u00e8 attribuito a Kagemni, era comune che gli antichi testi egizi fossero attribuiti erroneamente a prestigiose figure storiche appartenenti a tempi precedenti.\nScritto come un pragmatico libro di consigli per il figlio di un visir, gli ammaestramenti somigliano a \"I massimi di Ptahhotep\". Differisce da testi pi\u00f9 recenti come gli ammaestramenti di Amenemope, che enfatizzano la piet\u00e0, e gli ammaestramenti di Amenemhat, che William Simpson ha descritto come \"un pezzo politico inserito in forma di istruzioni\". \"Kagemni\" suggerisce che bisognerebbe seguire un percorso di modestia e moderazione, che contrasta Ci o che bisogna evitare: gola e superbia. L'uomo silenzioso che \u00e8 modesto, calmo e pratica l'autocontrollo \u00e8 visto come il pi\u00f9 virtuoso; questo tipo di persona \u00e8 poi paragonato con il suo opposto in \"Amenope\". Secondo Miriam Lichtheim, il virtuoso \"uomo silenzioso\" era destinato ad avere un ruolo primario nella morale egizia.\nIl testo non \u00e8 pervenuto integro ma si \u00e8 conservata unicamente l'ultima parte dell'opera.\nSi riportano considerazioni sullo stare a tavola.\nCollegamenti esterni.\nIl testo dell'opera in due diverse traduzioni (in inglese)"}
{"id": "856289", "revid": "2181294", "url": "https://it.wikipedia.org/wiki?curid=856289", "title": "A Bug's Life - Megaminimondo", "text": "A Bug's Life - Megaminimondo (\"A Bug's Life\") \u00e8 un film d'animazione del 1998 diretto da John Lasseter e Andrew Stanton (quest'ultimo in veste di co-regista), prodotto dalla Pixar Animation Studios e distribuito dalla Walt Disney Pictures. \u00c8 il secondo lungometraggio della Pixar.\nTrama.\nOgni anno una colonia di formiche \u00e8 costretta a versare un ingente tributo di cibo alle cavallette, prima dell'arrivo dell'inverno.\nFlik \u00e8 una formica a cui piace inventare nuovi macchinari e oggetti, ma molto spesso provoca danni e per questo \u00e8 malvisto da tutti nella colonia, ad eccezione della piccola principessa Dot, l'unica ad apprezzare le sue invenzioni. Poco prima che le pericolose cavallette, capeggiate dallo spregevole Hopper, arrivino, Flik per errore fa cadere tutto il cibo raccolto in un fiume. Hopper, arrabbiato per l'accaduto, fa ricadere la responsabilit\u00e0 sulla principessa Atta e ordina alle formiche di raccogliere il doppio dell'offerta in cibo entro fine stagione, soprattutto dopo che Flik stesso aveva impedito ad Hopper di far sbranare Dot da Picchiatore, una brutale cavalletta che si esprime solo a versi striduli e feroci.\nFlik viene quindi sottoposto ad un processo da parte del \"Consiglio superiore\" presieduto dalla principessa Atta; qui, Flik, per scontare le sue colpe, si offre volontario per andare a cercare altri insetti per combattere le cavallette, il consiglio acconsente per togliere la formica di mezzo ed evitare altri guai. Flik parte cos\u00ec per la \"citt\u00e0\" (una specie di piccola discarica situata sotto una roulotte in cui vivono migliaia di insetti), dove incontra in una sorta di bar uno sgangherato gruppo di insetti da circo appena licenziati dal loro avido capo P.T. Pulce. Gli insetti stavano inscenando una parte di un combattimento tratta da Robin Hood, e Flik ingenuamente li scambia per guerrieri veri e li arruola. Tra questi: Heimlich, un goloso bruco in procinto di diventare farfalla; Francis, una coccinella maschio scambiato continuamente per femmina; Tuck &amp; Roll, due porcellini di Terra gemelli che parlano solo un complicato dialetto ungherese; Rosie, una materna ma tosta vedova nera; Dim, un grosso scarabeo rinoceronte apparentemente minaccioso ma dall'animo gentile; Stecco, un depresso insetto stecco e una coppia formata da Manny, una mantide religiosa che prende molto sul serio la sua arte, e da sua moglie Gypsy, una falena zingara gentile e premurosa. A loro volta gli insetti circensi non capiscono subito di cosa stia parlando Flik (pensano infatti che la formica li stia solo assumendo come cast per uno spettacolo), e si accorgono del malinteso solo una volta arrivati alla colonia.\nAppena scopre la verit\u00e0, Flik si arrabbia con gli insetti per non avergli detto subito chi erano realmente, quindi questi fanno per andarsene, ma proprio in quel momento un uccello che vive nei pressi dell'isola li attacca e nella confusione Francis si ferisce e deve essere curato. Siccome nel caos della vicenda gli insetti circensi hanno salvato Dot, la colonia, fino ad allora scettica sull'identit\u00e0 degli insetti \"guerrieri\", si sente sicura di avere trovato ci\u00f2 di cui ha bisogno. Allora i nuovi arrivati illustrano alla principessa Atta il proprio progetto, elaborato in realt\u00e0 da Flik: costruire un finto uccello con rami e foglie, che dovr\u00e0 essere sollevato, nascosto nell'albero e tirato fuori per spaventare le cavallette.\nNel frattempo, queste ultime stanno facendo baldoria nella loro tana, e alcune di loro non vorrebbero tornare all'isola delle formiche per paura delle piogge della stagione invernale. Il messaggio viene comunicato ad Hopper, il quale uccide i tre riluttanti membri della banda e successivamente fa capire alle altre cavallette che le formiche sono molto pericolose a causa della loro schiacciante superiorit\u00e0 numerica, e il fatto che Flik gli abbia tenuto testa (come era successo precedentemente, quando Hopper aveva minacciato Dot) potrebbe portare a una ribellione da parte dell'intera colonia. Deciso a reprimere sul nascere questa possibilit\u00e0, Hopper fa ritorno al formicaio.\nSull'isola, l'uccello viene completato, ma durante i festeggiamenti per la fine dei lavori arriva all'isola P.T. Pulce, che rivela alle formiche chi erano in realt\u00e0 quegli insetti. Flik e gli insetti vengono cacciati via dall'isola per aver mentito alla colonia, e proprio in quel momento cade l'ultima foglia. Arrivano le cavallette e Hopper scopre che \u00e8 stato raccolto poco cibo: furioso, si trasferisce nel formicaio schiavizzando tutte le formiche. Dot riesce a sfuggire da Picchiatore nonostante venga spinta gi\u00f9 da una rupe, in quanto riesce finalmente a volare.\nFlik viene informato da Dot dell'accaduto e torna alla colonia con un piano: gli insetti del circo si esibiscono in uno spettacolo per distrarre le cavallette e nel frattempo Flik, Dot e le sue amiche azionano l'uccello per spaventare le cavallette, ma il tentativo fallisce a causa dell'intervento di P.T, che scambia l'uccello di foglie per un vero volatile e gli d\u00e0 fuoco, rivelando l'inganno. Flik per\u00f2 riesce a convincere le formiche a ribellarsi. Fa capire loro che sono le cavallette ad aver bisogno di loro, e che sono molto pi\u00f9 forti e pericolose di quanto dice Hopper e cos\u00ec l'intera colonia insegue tutta la banda. Dot riesce finalmente a superare il suo terrore per Picchiatore e gli tiene testa grazie a Dim che lo mette a tacere con un ruggito terrificante.\nLa maggior parte delle cavallette scappa, mentre Hopper viene messo nel cannone del circo. In quel momento inizia a piovere e le formiche corrono nel formicaio per mettersi in salvo e Hopper ne approfitta per catturare Flik, il quale viene invece salvato grazie all'intervento degli amici del circo e della principessa Atta. Hopper li insegue fino al nido del vero uccello. La cavalletta, credendo che si tratti di un'altra montatura, non pensa a fuggire e quando se ne accorge \u00e8 troppo tardi. L'uccello lo cattura e lo d\u00e0 in pasto ai suoi pulcini.\nQualche tempo dopo la felicit\u00e0 e il benessere sono tornati nella colonia grazie alla libert\u00e0 dalle cavallette e alle invenzioni di Flik, che adesso sono usate da tutti. Il giorno della partenza del circo Flik, che ora non \u00e8 pi\u00f9 considerato un bugiardo combinaguai ma l'eroe che la colonia stava aspettando, riceve un grande applauso per ci\u00f2 che ha fatto. Mollo, il fratello di Hopper, entra nella troupe del circo, Dot diventa la nuova principessa, mentre la principessa Atta viene quindi incoronata nuova regina e si sposa con Flik.\nIl circo quindi se ne va con la promessa di tornare la stagione successiva e le formiche utilizzano l'invenzione di Flik per fare con i gambi delle piante dei fuochi d'artificio come segno di saluto.\nProduzione.\nSviluppo.\nA met\u00e0 del 1994 mentre la produzione di \"Toy Story\" era quasi completa, il principale team della Pixar - John Lasseter, Pete Docter, Andrew Stanton e Joe Ranft - and\u00f2 a pranzo in un locale per decidere i prossimi film da realizzare; qui avrebbero concepito alcuni dei pi\u00f9 famosi film dello studio quali \"Toy Story 2\", \"Monsters &amp; Co.\" e \"Alla ricerca di Nemo\". l'idea di fare un film sugli insetti aveva gi\u00e0 attirato l'attenzione di Lasseter dato che, come per i giocattoli, anche gli insetti erano molto facili da animare. Stanton e Ranft pensarono di poter usare come idea di base la fiaba della formica e la cavalletta. Mentre Stanton e Ranft hanno discusso l'adattamento, hanno snocciolato scenari e trame che scaturivano dalla loro premessa. Lasseter ha apprezzato l'idea e ha offerto alcuni suggerimenti. Il concetto \u00e8 rimasto a fuoco fino all'inizio del 1995, quando il team della storia ha iniziato a lavorare sul loro secondo film sul serio.\nNel giugno del '95 Lasseter ha presentato l'idea a Michael Eisner, che ha pensato che fosse una buona idea, e cos\u00ec la Pixar ha presentato un trattamento alla Disney con il titolo \"Bugs\". La Disney ha approvato il trattamento e il 7 luglio ha comunicato che stava esercitando l'opzione di un secondo film ai sensi dell'accordo originale del 1991 tra Disney e Pixar. Lasseter ha deciso di dirigere il film insieme a Stanton, dato che i due andavano d'accordo e avevano idee simili; e inoltre Lasseter si era reso conto che lavorare a un film animato al computer come unico regista era pericoloso mentre era in corso la produzione di \"Toy Story\". Inoltre Stanton si sarebbe preparato quando avrebbe dovuto dirigere il suo primo film.\nScrittura.\nNella fiaba originale de \"La cicala e la formica\", una cicala (che in alcune versioni \u00e8 una cavalletta) passa l'estate ad oziare, per poi andare in inverno a chiedere un po' di cibo alla formica, che rifiuta la richiesta. Stanton e Ranft hanno pensato di rigirare la storia e di costringere la formica a cedere il cibo alla cavalletta. Dopo che Stanton ebbe completato una bozza della sceneggiatura, arriv\u00f2 a dubitare di uno dei pilastri principali della storia: l'idea che gli insetti del circo che erano venuti nella colonia per ingannare le formiche sarebbero invece rimasti e avrebbero combattuto. Pensava che gli insetti del circo fossero personaggi improbabili come bugiardi e che non fosse realistico per loro subire un completo cambiamento di personalit\u00e0. Inoltre, non esisteva nessuna ragione particolarmente valida per gli insetti del circo per rimanere con la colonia di formiche durante il secondo atto. Sebbene il film fosse gi\u00e0 in produzione inoltrata, Stanton concluse che la storia necessitava di un approccio diverso.\nStanton ha preso uno dei primi personaggi del circo, Red la formica rossa, e lo ha trasformato nel personaggio di Flik. Gli insetti da circo, non pi\u00f9 intenzionati a ingannare la colonia, sarebbero stati coinvolti in un comico malinteso sul motivo per cui Flik li stava reclutando. Lasseter era d'accordo con questo nuovo approccio e gli sceneggiatori di commedie Donald McEnery e Bob Shaw hanno trascorso alcuni mesi a lavorare per perfezionare ulteriormente Stanton. I personaggi di Tuck &amp; Roll sono stati ispirati da un disegno che Stanton ha fatto di due insetti che combattono quando era in seconda elementare. Lasseter era arrivato a concepire il film come un'epopea nella tradizione del film del 1962 di David Lean \"Lawrence d'Arabia\".\nRivalit\u00e0 con DreamWorks e \"Z la formica\".\nDurante la produzione di \"A Bug's Life\", si svilupp\u00f2 una rivalit\u00e0 pubblica che vedeva John Lasseter e Steve Jobs della Pixar contrapposti a Jeffrey Katzenberg della DreamWorks. Katzenberg, ex presidente della divisione cinematografica della Disney, aveva abbandonato la compagnia a causa di contrasti con il CEO Michael Eisner. Come risposta, egli form\u00f2 la compagnia d'animazione DreamWorks SKG con Steven Spielberg e David Geffen allo scopo di rivaleggiare la Disney. La DreamWorks acquis\u00ec la Pacific Data Images (PDI) \u2014 societ\u00e0 specializzata in animazione al computer come la Pixar \u2014 e cominci\u00f2 a progettare il suo primo lungometraggio, denominato \"Z la formica\". Il film aveva come protagonista una formica, proprio come in quello che da tempo aveva in cantiere la Pixar, che rimase sgomenta quando venne a sapere dei progetti rivali attraverso le notizie dai giornali. Sia \"Z la formica\" che \"A Bug's Life\" seguivano le vicende di un giovane maschio, una formica con tendenze stravaganti che lottava per conquistare la mano di una principessa e salvare la propria societ\u00e0. Tuttavia mentre \"A Bug's Life\" si basava principalmente sulle gag visive, \"Z la formica\" era pi\u00f9 discorsivo e ruotava maggiormente attorno alla satira. Il film della DreamWorks presentava inoltre parecchi riferimenti rivolti ad un pubblico pi\u00f9 adulto, a differenza di quello della Pixar che era pi\u00f9 accessibile ai bambini.\nEra chiaro che Lasseter e Jobs credevano che Katzenberg gli avesse rubato l'idea. Katzenberg era rimasto in contatto con Lasseter anche dopo aver lasciato la sua aspra separazione dalla Disney. Nell'ottobre 1995, quando Lasseter stava ultimando \"Toy Story\" presso gli Universal Studios, dov'era collocata pure la DreamWorks, egli chiam\u00f2 Katzenberg. Quando Katzenberg gli chiese quali fossero i suoi progetti futuri, Lasseter gli parl\u00f2 in dettaglio di \"A Bug's Life\". Lasseter rispettava il giudizio di Katzenberg e si sentiva a suo agio a parlare delle sue idee con lui. Lasseter si sentiva inoltre molto sicuro di s\u00e9 per le grandi aspettative che riponeva in \"Toy Story\".\nQuando giunse la notizia della produzione di \"Z la formica\", Lasseter, sentendosi tradito, chiam\u00f2 Katzenberg e gli chiese senza mezzi termini se fosse tutto vero. Dopo aver inizialmente glissato, Katzenberg ammise la realt\u00e0 dei fatti. Egli si difese sostenendo che l'idea di un lungometraggio basato su una formica era nella mente del regista Tim Johnson gi\u00e0 a partire dal 1991. Tuttavia Lasseter non volle credere alle parole di Katzenberg. In realt\u00e0, Katzenberg era stato vittima di un complotto: Michael Eisner aveva deciso di non pagargli parte del contratto, in accordo con la dirigenza della Disney. Katzenberg venne inoltre ulteriormente irritato dal fatto che Eisner aveva deciso di lanciare nei cinema \"A Bug's Life\" la stessa settimana de \"Il principe d'Egitto\", il primo film della DreamWorks in animazione tradizionale.\nKatzenberg anticip\u00f2 l'uscita di \"Z la formica\" dalla primavera 1999 all'ottobre 1998 per poter competere con il film della Pixar. Jobs era furioso e chiam\u00f2 immediatamente Katzenberg, che rilanci\u00f2 con una sua offerta: avrebbe ritardato la produzione di \"Z la formica\" solo se la Disney avesse spostato l'uscita di \"A Bug's Life\" in modo da non competere con quella de \"Il principe d'Egitto\". Jobs spieg\u00f2 a Katzenberg che niente poteva spingere la Disney a cambiare la propria idea. Lasseter ha rivelato di aver ricevuto la stessa proposta, ma Katzenberg ha smentito quest'ultima ipotesi.\nMentre le date d'uscita dei due film si avvicinavano, i dirigenti della Pixar decisero di rimanere in silenzio sulla battaglia con la DreamWorks. Indipendentemente da ci\u00f2, Lasseter respinse pubblicamente \"Z la formica\" come una \"versione da due soldi\" di \"A Bug's Life\". Lasseter, che afferm\u00f2 di non aver mai visto \"Z la formica\", disse che se la DreamWorks e la PDI avessero fatto un film su qualsiasi altra cosa eccetto che insetti, avrebbe chiuso la Pixar per un giorno per permettere all'intera compagnia di andarlo a vedere. Nonostante il successo ottenuto al botteghino sia da \"Z la formica\" che \"A Bug's Life\", le tensioni tra le due parti si protrassero per diversi altri anni.\nEdizione italiana.\nIl doppiaggio italiano del film \u00e8 stato eseguito presso la C.V.D. e curato da Francesco Vairano. La sonorizzazione, invece, venne affidata alla SEFIT-CDC di Via Margutta. Al doppiaggio hanno partecipato Stefano Masciarelli e Alessandra Casella.\nAccoglienza.\nBotteghino.\n\"A Bug's Life\" ha incassato circa $ 33.258.052 nel suo fine settimana di apertura, classificandosi al primo posto. \u00c8 riuscito a mantenere il suo primo posto per due settimane. Il film ha incassato $ 162,8 milioni nella sua corsa negli Stati Uniti, coprendo i costi di produzione stimati di $ 120 milioni. Ha incassato altri $ 200.460.294 all'estero, spingendo il suo incasso mondiale a $ 363,3 milioni, superando la concorrenza di \"Z la formica\" della DreamWorks Animation.\nCritica.\nSull'aggregatore di recensioni Rotten Tomatoes, ha una valutazione del 92% basata su 88 recensioni e una media di 7,8/10; il consenso critico del sito recita: \"\"A Bug's Life\" \u00e8 un'avventura travolgente che unisce emozioni animate con dialoghi spiritosi e personaggi memorabili - e un altro grande successo iniziale per la Pixar.\" Un altro aggregatore di recensioni, Metacritic, ha dato al film un punteggio di 77 su 100 sulla base di 23 critici, indicando \"recensioni generalmente favorevoli\".\nTodd McCarthy di \"Variety\" ha scritto: \"Lasseter e Pixar hanno aperto un nuovo terreno tecnico ed estetico nel campo dell'animazione con \"Toy Story\", e qui lo superano sia per portata che per complessit\u00e0 di movimento mentre raccontano una storia che si sovrappone a formica in molti modi\". Kenneth Turan del \"Los Angeles Times\" ha dato al film 4 stelle su 5, dicendo \"Che cosa \"A Bug's Life\" dimostra che quando si tratta di insetti, i pi\u00f9 divertenti con cui uscire e stare esclusivamente con la banda della Pixar.\" Peter Stack del \"San Francisco Chronicle\" ha dato al film il voto massimo (4 stelle), dicendo \"\"A Bug's Life\" \u00e8 uno dei grandi film - un trionfo di narrazione e sviluppo del personaggio, e un gioco completamente nuovo per l'animazione al computer. Pixar Animation Studios ha portato il genere a un nuovo sorprendente livello\". Paul Clinton della \"CNN\" ha scritto: \"\"'A Bug's Life\" \u00e8 un film perfetto per le vacanze. Contiene un grande messaggio ottimista... \u00e8 meraviglioso da guardare... \u00e8 selvaggiamente inventivo... ed \u00e8 divertente sia per gli adulti che per i bambini.\"\nRichard Corliss di \"Time\" ha scritto: \"La trama matura profumatamente; i personaggi convergono e bruciano ordinatamente; le gag ripagano con risonanza emotiva. Il film pi\u00f9 incredibile che abbia mai visto di cui non potrei innamorarmi.\" Al contrario, Stephen Hunter del \"Washington Post\" ha scritto: \"Per quanto sia intelligente, il film manca di fascino. Un problema: anche molti insetti. Secondo, un mondo pi\u00f9 grande per due scopi: nutrire gli uccelli e irritare gli umani.\"\nInfluenza culturale.\nL'ambientazione del film \u00e8 basata sulla favola di Esopo \"La cicala e la formica\", mentre la trama ha molte analogie con il film \"I tre amigos!\" di John Landis, in cui un trio di attori che nei loro film salvavano i villaggi dai banditi vengono creduti veri eroi e chiamati a difendere il villaggio di Santo Poco dal famigerato El Guapo, e con \"I sette Samurai\" di Akira Kurosawa, in cui sette samurai vengono arruolati per difendere un villaggio di contadini da dei predoni che ciclicamente lo assaltano."}
{"id": "856290", "revid": "484362", "url": "https://it.wikipedia.org/wiki?curid=856290", "title": "Michail Vasil'evi\u010d Alekseev", "text": "Ufficiale di spicco prima e durante la prima guerra mondiale, fu uno dei capi delle forze anti-bolsceviche dell'Armata Bianca nel periodo 1917-1918.\nBiografia.\nNato a Tver', cittadina posta tra i fiumi Volga e Tverca, suo padre era capitano dell'esercito nel 64\u00ba Reggimento del Kazan'. Dopo aver intrapreso anche lui la carriera militare, consegu\u00ec i gradi alla scuola militare di Mosca nel 1876 e fu assegnato al 64\u00ba Reggimento di Kazan'.\nDopo aver terminato il corso di studi all'Accademia Militare Nicolas, nel 1890 venne nominato aiutante di campo al quartier generale del 1\u00ba Corpo d'Armata del distretto militare di San Pietroburgo, dove prest\u00f2 servizio sia in qualit\u00e0 di ufficiale che come professore di storia all'accademia militare del distretto dal 1898 al 1904.\nCon lo scoppio della guerra russo-giapponese, venne nominato nel 1904 generale quartiermastro della 3\u00aa Armata Russa in Manciuria e, durante il conflitto, venne insignito dell'Ordine di San Stanislao e dell'Ordine di Sant'Anna. Dopo la guerra, nel 1908, venne nominato capo del distretto militare di Kiev.\nContrario al governo dei Soviet, dopo la presa del potere da parte dei bolscevichi nella rivoluzione d'ottobre del 1917, si rec\u00f2 a Novo\u010derkassk, dove ricevette supporto dal leader dei cosacchi del Don, il generale Kaledin. Venne poi raggiunto dal generale Kornilov, con il quale non ebbe mai buoni rapporti. Nel dicembre 1917, Kornilov prese il comando militare delle forze anti-bolsceviche, mentre Alekseev si concentr\u00f2 sulle relazioni diplomatiche e finanziarie. Dopo la morte di Kornilov nell'aprile 1918, si dimise dalle forze controrivoluzionarie per ritirarsi nella regione del fiume Don. Nel settembre 1918, mor\u00ec a Ekaterinodar a causa di un infarto. Inizialmente venne l\u00ec sepolto nella cripta cosacca della cattedrale, ma la famiglia volle che le sue spoglie fossero trasferite a Belgrado, in Serbia, dove sono ancora oggi.\nFino al 1917 fu membro della massoneria, in una loggia militare."}
{"id": "856291", "revid": "106315144", "url": "https://it.wikipedia.org/wiki?curid=856291", "title": "Nissan Kubistar", "text": "Il Nissan Kubistar era un veicolo commerciale leggero prodotto da Nissan Motor dal 1997 al 2009, in seguito all'acquisizione di parte del capitale sociale della casa automobilistica nipponica da parte di Renault, il veicolo era infatti derivato dal Renault Kangoo, bench\u00e9 fosse disponibile solamente nella versione \"Van\", a differenza del modello prodotto dalla casa francese. \nContesto.\nQuando \u00e8 iniziata la produzione, il Kubistar si collocava nel progetto dell'azienda giapponese di coprire la fascia da 1,5 a 3,2 tonnellate di massa complessiva.\nQuando \u00e8 stato commercializzato erano disponibili sei motorizzazioni: tre turbodiesel common-rail e tre motori a benzina. La Nissan ha successivamente apportato modifiche al listino, riducendo a quattro le versioni disponibili.\nLa seconda serie del Kangoo non \u00e8 per\u00f2 stata ripresa dal Kubistar. Infatti nel 2009 \u00e8 uscito dal listino, sostituito dal Nissan NV200."}
{"id": "856292", "revid": "287204", "url": "https://it.wikipedia.org/wiki?curid=856292", "title": "Santa Maria Infante", "text": ""}
{"id": "856294", "revid": "256896", "url": "https://it.wikipedia.org/wiki?curid=856294", "title": "Dipartimento per l'Assemblea generale e la gestione delle conferenze", "text": "Il Dipartimento per l'Assemblea generale e la gestione delle conferenze (abbr. DGACM dall'inglese \"Nations Department of General Assembly and Conference Management\") \u00e8 un dipartimento delle Nazioni Unite che si occupa dell'amministrazione dell'Assemblea generale e la promozione delle Conferenze internazionali.\nIl compito del dipartimento \u00e8 di fornire l'appoggio logistico, economico e diplomatico alle agenzie dell'ONU per favorire e creare le varie conferenze.\nIl capo del dipartimento \u00e8 il diplomatico cinese Chen Jian.\nCollegamenti esterni.\nSito ufficiale"}
{"id": "856301", "revid": "486946", "url": "https://it.wikipedia.org/wiki?curid=856301", "title": "SS-N-3", "text": ""}
{"id": "856302", "revid": "88740", "url": "https://it.wikipedia.org/wiki?curid=856302", "title": "Helgoland", "text": "Helgoland (che in tedesco significa letteralmente \"terra sacra\"; \"Helgol\u00e2n\" o \"Hilgel\u00e2n\" in frisone, \"De\u00e4t Lun\" o \"It L\u00e2n\", che significa \"la terra\", in frisone settentrionale) \u00e8 un arcipelago tedesco che costituisce un comune di 1.267 abitanti, situato nel land dello Schleswig-Holstein, nella parte sud-orientale del Mare del Nord.\nStoria.\nAppartenuto alla Danimarca e successivamente al Regno Unito, che lo cedette alla Germania nel 1890 in virt\u00f9 del trattato di Helgoland-Zanzibar, l'arcipelago \u00e8 composto da due isole (Helgoland e Helgoland-D\u00fcne), delle quali nessuna supera 1\u00a0km\u00b2 di superficie. Il motivo dell'interesse tedesco al controllo di queste isole, tanto da concedere molto in cambio, risiedeva nella loro posizione strategica, che avrebbe permesso a chi le occupava di dominare e controllare gli accessi ai principali porti tedeschi sul Mare del Nord. Infatti la marina germanica provvide immediatamente a fortificare pesantemente queste isole, trasformandole in un punto di difesa chiave contro eventuali attacchi da parte della flotta britannica in caso di guerra.\nTale posizione strategica fu largamente confermata dal ruolo che queste isole ebbero successivamente nell'impedire che la flotta britannica potesse avvicinarsi indisturbata ai porti germanici sul Mare del Nord. Alla fine della seconda guerra mondiale gli inglesi provvidero infatti a far smantellare completamente le attrezzature militari presenti sulle isole.\nIl 18 aprile 1947 la marina inglese elimina alcune migliaia di tonnellate di dinamite, abbandonate dall'esercito tedesco, con una esplosione controllata, ritenuta la pi\u00f9 grande non-nucleare della storia .\nCultura.\nLetteratura.\nMolti fan della saga di Harry Potter hanno identificato l'isola come il luogo in cui sorgerebbe la prigione di Azkaban; questa deduzione \u00e8 stata data dalla descrizione geografica fatta dall'autrice:\nMusica.\nL'isola d\u00e0 il nome ad una cantata composta da Anton Bruckner nel 1893 per grande orchestra e coro maschile e a un disco del 2010 dei Massive Attack.\nScienza.\nCarlo Rovelli ha intitolato \"Helgoland\" un saggio dedicato alla meccanica quantistica (Adelphi, 2020), in quanto Werner Heisenberg soggiornava nell'isola quando ebbe la prima intuizione sulla nuova teoria.\nEconomia.\nDal punto di vista economico l'arcipelago \u00e8, al giorno d'oggi, un porto franco."}
{"id": "856309", "revid": "767487", "url": "https://it.wikipedia.org/wiki?curid=856309", "title": "Primal Fear (gruppo musicale)", "text": "I Primal Fear sono una power metal band tedesca fondata nel 1997 da Ralf Scheepers e Mat Sinner; entrambi decidono di fondare la band quando Scheepers non viene scelto per sostituire Rob Halford nei Judas Priest.\nBiografia.\nGli esordi (1997\u20132001).\nI Primal Fear vengono fondati sul finire del 1997 da Ralf Scheepers e Mat Sinner, entrambi celebri al pubblico metal rispettivamente come ex cantante dei Gamma Ray e bassista/cantante dell'omonima band Sinner.\nScheepers viene contattato da Sinner e Tom Naumann al termine del tour con la sua \"tribute band\" dei Judas Priest chiamata Just Priest; nasce cos\u00ec la band, che nel giro di pochi mesi incide e pubblica il primo disco omonimo con la Nuclear Blast.\nForte di un sound a cavallo tra l'Heavy metal pi\u00f9 classico e lo speed metal in voga in quel periodo, l'album d'esordio entra direttamente al 48\u00ba posto nella classifica dei dischi pi\u00f9 venduti in Germania, segnando uno dei migliori risultati di un \"debut-album\" di una metal band in patria. I Primal Fear costruiranno i primi dischi della loro carriera sulla matrice di questo \"sound\".\nLo stesso anno la band accompagner\u00e0 in tour due nomi ancor pi\u00f9 celebri: i veterani Running Wild e i nuovi idoli del momento della scena \"power metal\", gli HammerFall.\nNel luglio del 1999 esce il secondo disco, \"Jaws of Death\", al termine del quale il chitarrista Tom Naumann lascia la \"band\" per problemi di salute; rester\u00e0 tuttavia una presenza costante all'interno del gruppo, alternando la sua presenza a quella dell'entrante Henny Wolter nei dischi e nei tour successivi. Tuttavia nel tour di supporto al disco Naumann verr\u00e0 sostituito da Alex Beyrodt, diventando anch'egli una presenza costante nella \"band\" (anche se limiter\u00e0 la sua partecipazione ai soli tour fino al 2012).\nNei primi mesi del 2001 esce il terzo disco, \"Nuclear Fire\"; la band fa il suo esordio negli USA, ospite al Meltdown Festival e al Milwaukee Metalfest.\nIl successivo disco, \"Black Sun\" esce a un anno di distanza ed entra in classifica al 55\u00ba posto in patria; Mike Chlasciak, il chitarrista di Rob Halford, partecipa qui nei brani \"Armageddon\" e \"Fear\" come chitarra solista. La band si esibisce in un tour da co-headliner con i compatrioti Rage, raggiungendo come traguardo La Scala di Londra.\nSempre nel 2002 ecco rientrare Naumann al posto di Wolter, alle chitarre, ed \u00e8 con questa formazione che i Primal Fear ripartono per il \"Black Sun Tour\" in Brasile.\nUn nuovo batterista e una produzione pi\u00f9 moderna (2003-2008).\nNel 2003 il quintetto tedesco attraversa gli USA e il Canada partecipando al \"Metal Gods Tour\" assieme a Rob Halford, Testament e molte altre celebri metal \"band\"; \u00e8 proprio durante questo tour che il batterista Klaus Sperling viene sostituito da Randy Black, il quale diventer\u00e0 un membro fisso della band.\nNello stesso anno vede la luce il primo DVD della band, che comprende estratti di concerti tra cui l'esibizione al Wacken Open Air del 2001, il \"Black Sun Tour\" del 2002, alcuni videoclip, reportage vari e un live bonus CD bootleg.\nNel 2004 il quinto disco \"Devil's Ground\" esordisce direttamente al 67\u00ba posto della classifica tedesca; l'album contiene una delle maggiori hits della band \"Metal Is Forever\". Al termine del relativo tour mondiale suddiviso tra Europa, Giappone, USA e Sud America, i Primal Fear si chiudono in studio a Vancouver per registrare il loro sesto album.\n\"Seven Seals\" viene pubblicato nel 2005, il mix \u00e8 curato da Mike Fraser e tra i produttori figura Charlie Bauerfeind (gi\u00e0 produttore di Helloween, Gamma Ray, Angra, HammerFall, Blind Guardian); il tour seguente li vede affiancare i connazionali Helloween in Europa e Giappone.\nIl cambio di Label e l'arrivo di Magnus Karlsson (2006\u20132013).\nNel 2006 la band scinde inaspettatamente il contratto con Nuclear Blast (che aveva prodotto tutti i precedenti lavori) e firma un nuovo contratto a lungo termine con la Frontiers Records; viene pubblicato un ultimo album commemorativo, contenente due dischi marchiati Nuclear Blast: un \"best of\" dei loro brani pi\u00f9 celebri e un disco di cover pubblicate per varie compilation nel corso degli anni (con tracce incluse solamente in qualche edizione limitata dei precedenti album).\nNel 2007 rientra nuovamente Henny Wolter al posto di Naumann e la band pubblica \"New Religion\", il settimo disco. Piazzatosi direttamente al 67\u00ba posto della classifica tedesca e registrato nei Galaxy Studios in Belgio, questo lavoro presenta sostanziali differenze rispetto ai prodotti precedenti, specialmente per quanto riguarda la \"title-track\" (un'intensa \"suite\" sinfonica suddivisa in tre parti); sono altres\u00ec presenti arrangiamenti pi\u00f9 moderni e innesti orchestrali sugli altri brani del disco, mai cos\u00ec evidenti in passato. Ci sono anche parecchi ospiti d'eccezione in questa produzione targata ancora Charlie Bauerfeind, tra i quali spiccano Simone Simons degli Epica (protagonista di un duetto azzeccatissimo con Scheepers sulle note di \"Everytime is Rain\") e il chitarrista svedese Magnus Karlsson, che fa qui la sua prima comparsata in quella che un giorno diventer\u00e0 a tutti gli effetti la sua band.\nIl tour di \"New Religion\" vede i Primal Fear suonare al Power Prog VIII Festival ad Atlanta e successivamente in Europa con i colleghi U.D.O..\nNel 2008 \u00e8 il turno del chitarrista Stefan Leibing lasciare per la prima volta (e in modo definitivo) la band per dedicarsi alla famiglia e al suo nuovo business; gli subentra ufficialmente Magnus Karlsson.\nNello stesso anno i Primal Fear registrano negli House of Music Studios il loro ottavo album \"16.6\", un prodotto che a loro stessa detta si presenta \u201cnotevolmente differente dai precedenti lavori, unendo la componente \"heavy\" dei primi dischi ad una maggiore maturit\u00e0 diretta verso nuove sfide musicali e ad un \"sound\" pi\u00f9 moderno\u201d.\nDebuttando l'anno seguente al 46\u00ba posto della classifica tedesca, al 52\u00b0 di quella svedese e al 28\u00b0 in Giappone, \"16.6\" \u00e8 l'album di maggior successo commerciale dei Primal Fear fino a quel momento.\nSegue il tour pi\u00f9 lungo mai intrapreso dal quintetto tedesco, che li vede portare la loro musica in Sud America, Nord America, Giappone ed Europa, durante il quale viene filmato e immortalato il DVD \"Live in U.S.A.\", che verr\u00e0 pubblicato proprio al termine del tour nel 2010.\nNel 2011 il frontman pubblica \"Scheepers\", il suo primo disco solista; nell'album compaiono anche i colleghi Sinner e Karlsson.\nPassa un altro anno prima che veda la luce il successore di \"16.6\", ed \u00e8 nel 2012 che viene pubblicato il nono album dei Primal Fear: \"Unbreakable\". Per la prima volta il chitarrista Alex Beyrondt (gi\u00e0 all'attivo in molti tour della band) partecipa alle registrazioni del disco sostituendo Wolter che abbandona in modo definitivo il gruppo.\nIl seguente tour viene battezzato \"Metal Nation\" e porta la band attraverso Italia, Germania, Brasile, Cile, Argentina, Bolivia e molti altri stati, protraendosi nel 2013.\nUn nuovo batterista e i tre chitarristi (2014\u2013presente).\nNel gennaio 2014 esce il 10\u00ba album \"Delivering the Black\". Nel settembre stesso, il batterista Randy Black abbandona la band dopo un decennio per divergenze personali con il frontman Ralfh Scheepers e verr\u00e0 sostituto da Aquiles Priester (ex- Angra) che sieder\u00e0 dietro le pelli fino a giugno 2015; nonostante infatti le premesse per un sodalizio fortissimo , i Primal Fear cambiano nuovamente batterista, questa volta \u00e8 il turno dell'italiano Francesco Jovino.\nNon finiscono qui per\u00f2 le sorprese, con il rientro di Tom Naumann alla chitarra nello stesso periodo, la band si ripresenta al pubblico nel videoclip \"The End is Near\" con una formazione a tre chitarre (Naumann, Karlsson e Beyrodt) di Maideniana memoria.\n\u00c8 proprio questo singolo che fa da apripista al nuovo disco Rulebreaker, in uscita a fine gennaio 2016 seguito dal \"Ruling Europe Tour 2016\".\nNel 2017 la band d\u00e0 alle stampe il secondo disco dal vivo \"Angels of Mercy - Live in Germany\", in doppia versione audio e video e, sempre nello stesso anno, esce la raccolta Best of Fear che contiene anche 4 brani inediti.\nIl 10 Agosto 2018 esce Apocalypse, il dodicesimo studio album della band, seguito il 24 Luglio 2020 dal successivo Metal Commando, quest'ultimo vede l'esordio alla batteria di Michael Ehr\u00e9, che subentra a Jovino.\nIl 9 aprile 2021 esce l'EP I Will Be Gone; la title track \u00e8 una versione ricantata del brano, gi\u00e0 presente nell'ultimo disco, \"Metal Commando\", qui impreziosito dal duetto con la celebre Tarja Turunen (ex-Nightwish) che compare anche nell'omonimo videoclip di lancio. Nell'EP trovano spazio inoltre 4 inediti composti per l'occasione."}
{"id": "856310", "revid": "287204", "url": "https://it.wikipedia.org/wiki?curid=856310", "title": "Carnunto", "text": "Carnunto (latino: \"Carnuntum\"; greco: \u039a\u03b1\u03c1\u03bd\u03bf\u03c5\u03c2, \"Carnous\"), centro di origine celtica, fu in seguito un'importante fortezza legionaria (misurava 480 \u00d7 368 metri, pari a circa 17,6 ha) dell'Impero romano a partire dal 50 e sede della \"Flotta Pannonica\", diventando anche sede, prima del governatore della Pannonia e poi (nel 103/106) della \"Pannonia superior\"; attualmente si trova in Austria, nel comune di Petronell-Carnuntum.\nStoria.\nIl centro era originariamente celtico; il nome deriva da \"kar-\" o \"karn-\", che significa \"roccia\".\nDa Augusto a Claudio (6 - 50 d.C.).\nSotto il principato di Augusto, fu base delle operazioni di Tiberio durante la sua campagna contro Maroboduo, re dei Marcomanni del 6.\n\"Carnuntum\" cominci\u00f2 a subire l'influenza latina a partire da un primo insediamento di un forte alla fine del regno di Augusto o agli inizi del regno di Tiberio attorno al 17-19, in coincidenza con la sconfitta subita da Maroboduo, in lotta con il principe dei Cherusci, Arminio. Dopo questi avvenimenti Maroboduo chiedeva asilo politico a Tiberio e veniva confinato a Ravenna.\n\u00c8 solo nel 50 che una legione, la XV \"Apollinaris\", fu inviata ad affiancare il forte ausiliario di truppe di cavalleria in zona, come ci racconta Tacito, quando l'imperatore Claudio, pur rifiutando di intervenire direttamente in una nuova contesa tra i popoli germanici (si trattava di Quadi e Marcomanni, relativamente alla caduta del loro re Vannio), ordin\u00f2 al governatore della Pannonia \u00abdi disporre una legione con un corpo scelto di ausiliari sulla riva del Danubio\u00bb per proteggere i perdenti e dissuadere la parte di barbari vittoriosi dalla tentazione di invadere la provincia pannonica. A questo periodo apparterrebbe un \"castrum\" ausiliario di \"ala quingenaria\" di cavalleria a 1,2 miglia a sud-ovest della fortezza legionaria.\nIl \"castrum\" legionario dal 50 al IV secolo.\nLe legioni che qui risiedettero furono:\nLa citt\u00e0, gi\u00e0 fortezza legionaria, con la divisione della Pannonia in Inferiore e Superiore operata da Traiano nel 103-104, divenne la capitale di quest'ultima provincia, al centro di un sistema di fortificazioni, che da \"Vindobona\" (oggi, Vienna) a \"Brigetio\" (l'odierna Sz\u0151ny) controllava l'intero corso del medio Danubio.\nDa Adriano alle guerre marcomanniche.\nElevata allo status di municipio da Adriano, ricevette il nome di \"Aelium Carnuntum\", essendo \"Elia\" il nome della \"gens\" dell'imperatore. L'importanza della citt\u00e0, sede anche di un fiorente mercato dell'ambra destinata all'Italia, \u00e8 attestata anche dalla presenza di due imperatori: \nDai Severi alla crisi del III secolo.\nSotto i Severi (193-235), \"Carnuntum\" ebbe un momento di vero \"boom\" economico, raggiungendo le dimensioni massime del suo abitato (\"canabae\") intorno alla fortezza legionaria. Con l'avvento di Caracalla, fu elevato a colonia il centro civile di Carnuntum (\"Colonia Septimia Aurelia Antoniana\") insieme a quello di Brigetio. Nel 260, durante il regno dell'imperatore Gallieno, le armate pannoniche si ribellarono al potere centrale eleggendo l'usurpatore Regaliano, il quale istitu\u00ec una zecca che coni\u00f2 monete raffiguranti lo stesso e la moglie Sulpicia Dryantilla. Fu poco dopo ucciso dai suoi stessi soldati probabilmente a \"Carnuntum\".\nIl IV e V secolo.\nNel novembre del 308 la citt\u00e0 fu sede del cosiddetto Convegno di Carnunto, a cui parteciparono l'allora Augusto Galerio, Massimiano e Diocleziano, i due precedenti Augusti, nel tentativo di risolvere la crisi in cui versava l'istituto della Tetrarchia, come testimonia un'iscrizione di quell'anno qui rinvenuta che recita:\nLa citt\u00e0 sub\u00ec una pesante distruzione nel 374, a causa di una nuova incursione di Quadi e Iazigi, costringendo l'imperatore Valentiniano I, a programmare in territorio germanico, proprio dalla fortezza legionaria di \"Carnuntum\", una spedizione dimostrativa che si rivel\u00f2 assai felice. Nel corso di questa campagna militare, entrambe le fortezze legionarie di \"Brigetio\" e \"Carnuntim\" furono rinnovate per l'ultima volta, pur non tornando pi\u00f9 agli antichi splendori, tanto che \"Carnuntum\" perse le proprie funzioni di centro militare a favore della vicina \"Vindobona\". Valentiniano I mor\u00ec, al termine delle sue campagne militari contro i Quadi nel 375, come ci racconta Ammiano Marcellino.\nSono state, infine, individuate tracce di antichi insediamenti databili alla prima met\u00e0 del V secolo, all'interno dell'ex campo militare dove probabilmente si era ritirata la maggior parte della popolazione civile, che potrebbe aver abbandonato questo nuovo sito solo nella seconda parte del secolo.\nDurante il Medioevo.\nDurante il Medioevo fu occupata dagli Slavi (che la chiamavano \"Carantano\" e vi accolsero l'esule longobardo Arnefrido), prima di essere definitivamente distrutta dagli Ungari.\nArcheologia del sito.\nFino al XVIII secolo molte delle antiche rovine furono rimosse, poich\u00e9 costituivano un ostacolo naturale all'utilizzo agricolo dei campi circostanti l'area archeologica. Il marmo fu utilizzato per la produzione di calce. A partire dal 1850 gli scavi, tuttavia, cominciarono a raccogliere principalmente i reperti di maggior valore, mentre le strutture insediative che sporgevano erano per lo pi\u00f9 ricoperte di terra o demolite. Dal 1877 fino allo scoppio della seconda guerra mondiale cominciarono in modo scientifico le indagini archeologiche su larga scala, che si concentrarono inizialmente sulla fortezza legionaria e, in misura minore, sulle \"canabae\" tutte intorno; dal 1950 le indagini archeologiche si spostarono sull'abitato civile.\nLa fortezza legionaria.\nLa fortezza legionaria di \"Carnuntum\" fu costruita nel 50 circa insieme al \"castrum\" ausiliario di \"Arrabona\" (Gy\u0151r) dalla legio XV \"Apollinaris\", e rimane il pi\u00f9 antico sito militare noto lungo il \"limes pannonicus\". Entrambi i campi si trovavano lungo una rete di collegamenti stradali della provincia pannonica che conducevano nell'interno con Savaria, la pi\u00f9 antica colonia della Pannonia, che poi continuava lungo la via dell'ambra fino a \"Poetovio\" e da l\u00ec fino in Italia ad Aquileia. Le dimensioni della fortezza erano di 480x368 metri, pari a 17,60 ha. Questo accampamento era la sede del \"legatus legionis\" ma non del \"Legatus Augusti pro praetore\" della Pannonia superiore, che risiedeva invece in un palazzo nelle vicine \"canabae\".\nL'accampamento si trova attualmente in localit\u00e0 Petronell-Carnuntum, su terreni in gran parte di tipo agricolo, offrendo eccellenti opportunit\u00e0 per future indagini archeologiche del sito, come la misurazione geofisica e le fotografie aeree. Il campo aveva un perimetro irregolare con tutto intorno un fossato. Il fronte esposto a nord del campo, si trova poi affacciato sul vicino Danubio.\nI primi scavi in modo sistematico risalgono al periodo 1877-1914, i quali misero in evidenza gran parte dell'originale struttura del campo militare (di quasi 18 ettari), dell'epoca traianea della legio \"XIV Gemina\" qui di stanza in sostituzione della \"XV Apollinaris\" partita per il fronte orientale. Fu cos\u00ec scavato gran parte della fortezza, i \"Principia\" (1), il \"Praetorium\" (2), l'ospedale militare (\"Valetudinarium\", nella foto qui a fianco il n.5), tre delle sei case dei tribuni militari (3) e tre edifici commerciali di grandi dimensioni nella met\u00e0 orientale del campo. Gli ultimi scavi risalgono invece ad anni pi\u00f9 recenti (1968-1977) a cura dell'Accademia Austriaca delle Scienze in collaborazione con l'Istituto Austriaco Archeologico.\n\"Canabae legionis\".\nLe \"canabae legionis\", circondavano l'accampamento legionario di \"Carnuntum\" su tre lati ed erano percorse da tre importanti strade:\nAl centro della vita sociale ed economica delle \"canabae\" vi era come spesso accadeva in altri centri del genere, un grande \"forum\" (piazza) di 225,6 x 182 metri, circondata da alti colonnati lungo l'angolo sud-ovest del campo. Si affacciava poi direttamente sul Danubio il palazzo del governatore (\"Praetorium\"), che a causa di continue frane del vicino argine del fiume, \u00e8 stato in buona parte smantellato. Sul lato orientale delle \"canabae\" vi era poi un anfiteatro militare di 97,55 \u00d7 76,40 metri a circa 110 metri dal lato nord-est del campo militare, con l'ingresso principale che conduceva al santuario dedicato a Nemesi. Vi era, infine, sempre ad est della fortezza legionaria, un grosso impianto termale, un santuario dedicato a \"Liber\" e \"Libera\" ed un tempio dedicato ad una divinit\u00e0 eliopolitana.\nForte ausiliario di \"Ala\" di cavalleria.\nPresumibilmente sotto l'imperatore Domiziano (81-96), ad Ovest della grande fortezza legionaria fu costruito un forte per un'unit\u00e0 di cavalleria ausiliaria di 500 armati delle misure di 225 \u00d7 178 metri, in un primo momento in legno e terra, poi in pietra. Qui soggiornarono l\"Ala I Tungrorum Frontoniana\" (almeno al tempo di Traiano), alcune \"vexillationes\" dell\"Ala milliaria Pannoniorum Tampiana\", l\"'Ala III (?) Victrix Thracum\" e forse per un breve periodo \"Ala I Arevacorum\".\nScuola gladiatoria e anfiteatro.\nUna scuola gladiatoria risalente al III secolo fu scoperta nel 2011 nelle vicinanze dell'anfiteatro grazie al ricorso a tecniche di prospezione geofisica tramite georadar.\nLe immagini fornite dal radar hanno rilevato la presenza di un complesso di edifici estendentesi per 2.800 mq sull'intera superficie del sito, comprendente la scuola ed alcuni edifici adiacenti. Il centro dell'edificio era occupato da un cortile che comprendeva un campo di addestramento circolare di 19 m\u00b2, una piccola arena dominata da sedili di legno e la terrazza del capo addestratore. L'intero complesso a forma trapezioidale si articolava in una parte destinata alle celle dormitorio del gladiatori, presso i due lati disposti ad ovest e a sud, un'altra a nord occupata da una sala di allenamento con pavimenti riscaldati e da piccole terme, nonch\u00e9 un'ampia aula destinata forse alle riunioni dei gladiatori e infine un terzo lato a est rappresentato dagli uffici amministrativi.\nFuori dalle mura, le scansioni radar hanno mostrato quello che gli archeologi hanno supposto fosse un'area cimiteriale per le persone rimaste uccise durante le esercitazioni.\nCentro civile.\nAl di fuori del campo militare, ad occidente dello stesso, fu creato un centro civile a partire dalla seconda met\u00e0 del I secolo lungo la strada del \"limes\", che inizialmente non aveva alcun diritto civile (\"vicus\"). L'insediamento ebbe un buon livello di sviluppo economico e demografico, tanto che sotto l'imperatore Adriano (117-138) fu elevato al rango di \"Municipium\" (\"Municipium Aelium Carnuntum\") e sotto Settimio Severo (193-211) a quello di Colonia (\"Colonia Septimia\"). Aveva un \"Forum\" (piazza cittadina) che misurava 142 di lunghezza per 65 metri di larghezza, a nord del quale vi era un ampio complesso termale (scambiate in passato per rovine di un palazzo). Il \"municipium\" creato da Adriano fu circondato da mura che misuravano 1100 metri lungo il lato pi\u00f9 lungo per 550 metri lungo quello pi\u00f9 corto. Fu poi costruito un secondo anfiteatro di circa 111 \u00d7 127,5 metri a soli 300 metri a sud del centro civile. A sud dell'anfiteatro stesso sorgeva poi una chiesa paleocristiana, come sembra dalle recenti indagini aereo-archeologiche.\nGli scavi attuali sono indirizzati, attraverso un'indagine archeologica che tagli in modo trasversale l'abitato dell'antica colonia romana, a concentrarsi sul quartiere residenziale dove \u00e8 stato recentemente indagato un altro impianto termale nella regione sud-est del centro civile. Queste cosiddette \"passeggiate archeologiche\" presso Petronell, rappresentano oggi il nucleo principale del \"parco archeologico di Carnuntum\".\nHeidentor.\nA circa 900 metri a sud del centro civile (\"municipium\" prima e poi \"colonia\") di \"Carnuntum\" troviamo i resti del cosiddetto \"Heidentor\", un monumento a quattro archi, oggi il simbolo di tutta la regione. L'interpretazione di questo arco quadrifronte (dal greco \"Tetrapylon\") \u00e8 da sempre controversa; sarebbe un monumento politico, per\u00f2 non collegabile, come si riteneva in passato, alla riunione dei tetrarchi del 308 che si tenne proprio a \"Carnuntum\", ma pi\u00f9 probabilmente un arco trionfale dell'epoca di Costanzo II e delle sue campagne militari in \"Sarmatia\", o da associare a Valentiniano I e alle sue campagne in \"Marcomannia\".\nIl santuario di Pfaffenberg.\nA causa di una vicina cava nei pressi della localit\u00e0 di Pfaffenberg, che si trova ad Oriente di \"Carnuntum\", non \u00e8 stato possibile indagare adeguatamente un santuario dedicato a Giove ed al culto imperiale, il quale includeva una serie di edifici di culto ed un piccolo anfiteatro. Le pi\u00f9 antiche iscrizioni risalirebbero alla met\u00e0 del I secolo. Qui i riti sembra fossero ancora esistenti nel IV secolo sebbene, a partire dal 313 (editto di Milano), si era posto fine ufficialmente ad ogni tipo di persecuzione religiosa, e si proclamava la neutralit\u00e0 dell'Impero nei confronti di ogni fede.\nParco archeologico e Museo \"carnuntino\".\nIl \"Parco Archeologico di Carnuntum\" \u00e8 l'area occupata non solo dal Museo (nei pressi di Bad Deutsch-Altenburg, che conserva numerosi reperti di tutta l'area archeologica circostante fin dal 1904), ma dalle antiche rovine della citt\u00e0 romana di \"Carnuntum\" in localit\u00e0 Petronell-Altenburg nella Bassa Austria. Tale parco sorse a partire dal 1970 circa, quando si decise di rievocare (con ricostruzioni architettoniche/scenografiche ed eventi in costume, come i giochi equestri o gladiatorii del mondo antico) la vita dell'epoca per le generazioni attuali, e far loro capire ed apprezzare meglio la Storia di quel periodo. Oggi nel Parco Archeologico di Carnuntum ci sono continui interventi per rendere le ricostruzioni sempre pi\u00f9 fedeli a quelle dell'antica Roma, con edifici (come la \"casa del mercante Livio\" o la \"Villa urbana\" aperta nel 2008) e spettacoli gladiatorii di 2.000 anni fa. Lo stile architettonico delle ricostruzioni \u00e8 ispirato al IV secolo.\nL'investimento complessivo di questo \"Parco tematico\" per immergersi nella Storia, degli anni 2006-2011, \u00e8 stato di \u20ac.26 milioni, che ha visto il Parco completamente ristrutturato e riorganizzato. Si \u00e8 cos\u00ec disposto di ricostruire un intero quartiere romano, il pi\u00f9 fedelmente possibile, impiegando fino a 120 persone per scavi, animazione e gestione dell'intera struttura, tanto che si \u00e8 raggiunta la ragguardevole cifra di 130\u00a0000 visitatori all'anno.\nSi \u00e8 inoltre proceduto alla ricostruzione di un palazzo con cazzuole, scalpelli e martelli, come in epoca romana. Per la malta \u00e8 usata, come nel III-IV secolo la sabbia del vicino fiume mischiata a calce; sono state poi utilizzate per le strutture del tetto, travi e pietre di case ormai demolite dell'ambiente circostante. \u00c8 stato poi ricostruito un impianto di riscaldamento sotto il pavimento (\"Hypocaustum\") esattamente come in epoca romana. E la vicinanza con il Parco Nazionale del Danubio ha sicuramente rafforzato il turismo nella regione. Nel 2006, infine, si sono celebrati numerosi eventi per celebrare i 2.000 anni del sito (fortezza legionaria), dalla avanzata in territorio germanico delle armate romane di Tiberio nel 6 contro i Marcomanni di Maroboduo."}
{"id": "856313", "revid": "6066", "url": "https://it.wikipedia.org/wiki?curid=856313", "title": "Fitoormone", "text": ""}
{"id": "856314", "revid": "3082", "url": "https://it.wikipedia.org/wiki?curid=856314", "title": "Carnuntum", "text": ""}
{"id": "856316", "revid": "508036", "url": "https://it.wikipedia.org/wiki?curid=856316", "title": "Sant'Abbondanzio", "text": "Agiografia e culto.\nFu un diacono, martirizzato, secondo la tradizione, probabilmente nel 304 insieme a sant'Abbondio il presbitero, san Marciano e san Giovanni, sul Monte Soratte, lungo la Via Flaminia, presso Rignano Flaminio, e l\u00ec sepolto.\nLe sue spoglie erano ospitate in precedenza nella basilica dei Santi Cosma e Damiano in Roma, provenienti a loro volta dalla chiesa di Sant'Adalberto e Paolino, sull'isola Tiberina, dove furono traslate intorno all'anno 1000. Le spoglie sono attualmente conservate nella Chiesa di Santa Maria Assunta nel paese di Cislago, in provincia di Varese.\nLa festa liturgica si celebra il 16 settembre."}
{"id": "856317", "revid": "1318658", "url": "https://it.wikipedia.org/wiki?curid=856317", "title": "Monte Ida (Grecia)", "text": "Il monte Psiloritis (in greco: \u03a8\u03b7\u03bb\u03bf\u03c1\u03b5\u03af\u03c4\u03b7\u03c2, \"il pi\u00f9 alto\") \u00e8 il pi\u00f9 alto dell'isola di Creta (2.456 m).\nDescrizione.\nSito nella prefettura di Retimo, \u00e8 pi\u00f9 noto col nome classico di monte Ida. Ad est una sella a quota 2321 m lo separa dal vicino monte Agathias, mentre ad ovest il crinale continua verso il monte Stolistra (2336 m). Sulla sua vetta si trova una costruzione in pietra utilizzata come bivacco di emergenza e come cappella. Non lontano dal monte Ida, sulla cima secondaria di Skinakas, \u00e8 collocato l'osservatorio astronomico dell'Universit\u00e0 di Creta. Interessanti caratteristiche della montagna sono il pianoro di Nida e la foresta di Ruva sul versante orientale. Il monte Ida si trova sullo spartiacque che divide il versante meridionale dell'isola di Creta, affacciato sul Mar libico, da quello settentrionale, tributario del Mare Egeo.\nStoria.\nLa montagna era sacra, secondo la mitologia greca, alla titanide Rea, moglie di Crono e madre dei primi dei, tra cui Zeus. Per questo, nella mitologia romana, Rea (identificata con Opi) \u00e8 detta \"Magna Mater deorum Idaea\".\nSui fianchi del monte si trova una profonda grotta, visitatissima dai turisti, in cui secondo la leggenda lo stesso Zeus (partorito sul monte Dikti, sempre sull'isola di Creta) sarebbe stato nascosto al padre, che era solito divorare i figli.\nNonostante l'omonimia, esso non va confuso con il monte Ida sito in Asia Minore, nei pressi di Troia, dove Paride (figlio del re Priamo) sarebbe vissuto pascolando gli armenti, e dove avrebbe ricevuto l'invito a giudicare la pi\u00f9 bella tra Era, Afrodite ed Atena creando l'antefatto che port\u00f2 poi alla guerra di Troia narrate nell'Iliade. \nL'asteroide 243 Ida \u00e8 stato cos\u00ec chiamato con riferimento al monte Ida.\nAccesso alla vetta.\nIl monte Ida pu\u00f2 essere raggiunto per sentiero da pi\u00f9 parti. In particolare la sua cima \u00e8 toccata dall'itinerario del Sentiero europeo E4.\nTutela naturalistica.\nIl massiccio del Monte Ida, assieme ad una vasta zona che si stende fino alla costa nord di Creta, \u00e8 incluso dal 2001 nel Parco naturale dello Psiloritis, un'area protetta della rete europea \"European Geoparks Network\" e della rete UNESCO \"Rete di geoparchi globale\" ."}
{"id": "856322", "revid": "2187", "url": "https://it.wikipedia.org/wiki?curid=856322", "title": "Sant'Abbondio (presbitero)", "text": ""}
{"id": "856326", "revid": "32014", "url": "https://it.wikipedia.org/wiki?curid=856326", "title": "Net metering", "text": ""}
{"id": "856330", "revid": "1305772", "url": "https://it.wikipedia.org/wiki?curid=856330", "title": "LSI", "text": ""}
{"id": "856332", "revid": "2175", "url": "https://it.wikipedia.org/wiki?curid=856332", "title": "Indice di Saturazione Langelier", "text": ""}
{"id": "856333", "revid": "125354537", "url": "https://it.wikipedia.org/wiki?curid=856333", "title": "10 gigabit Ethernet", "text": "10 gigabit Ethernet (10 GE, 10GbE o 10 GigE) \u00e8 un insieme di tecnologie di rete per la trasmissione di frame Ethernet alla velocit\u00e0 di 10 gigabit per secondo. La definizione iniziale risale allo standard IEEE 802.3ae-2002 pubblicato nel 2002.\nA differenza degli standard Ethernet precedenti, definisce solo collegamenti \"full-duplex\" punto-punto che utilizzano in genere switch. Non viene pi\u00f9 usato il protocollo CSMA/CD di accesso condiviso al mezzo trasmissivo. Non sono pi\u00f9 supportati collegamenti \"half-duplex\" e concentratori hub.\nFibra.\nLAN PHY.\nLa variante ottica pi\u00f9 comune \u00e8 nota come LAN PHY, ed \u00e8 utilizzata per connettere direttamente router e switch. Seppur indicata come una LAN, questa variet\u00e0 pu\u00f2 essere usata con i 10GBase-LR ed -ER per collegamenti lunghi fino ad 80\u00a0km. La LAN PHY utilizza una frequenza di segnalazione di 10,3\u00a0Gb/s e una codifica 64/66b.\n10GBASE-USR.\nLa 10GBASE-USR (\"ultra short range\", ultra breve distanza) \u00e8 progettata per supportare fibre multimodali all'interno di un centro elaborazione dati su fibre OM2 (max 10\u00a0m) e OM3 (max 10\u00a0m).\n10GBASE-SR.\nLa 10GBASE-SR (\"short range\", breve distanza) \u00e8 progettata per supportare fibre multimodali gi\u00e0 installate (OM2) e funziona su distanze tra i 26\u00a0m e gli 82\u00a0m, in dipendenza del cavo utilizzato. Supporta inoltre distanze fino a 300\u00a0m su nuove fibre multimodo (OM3) 50\u00a0\u00b5m 2000\u00a0MHz\u00b7km (utilizzando laser a 850\u00a0nm).\n10GBASE-LRM.\n10GBASE-LRM, nota anche come 802.3aq \u00e8 uno standard ratificato nel 2006 che supporta distanze fino a 220\u00a0m su fibre multimodo FDDI-grade a 62,5/125 installate agli inizi degli anni '90 per reti FDDI e 100BaseFX.\n10GBASE-LR.\nLa 10GBASE-LR \u00e8 una tecnologia a lungo raggio (Long Range) su fibra monomodale con laser a 1310\u00a0nm per mezzo della specifica IEEE 802.3 Clause 49 64B-66B Physical Coding Sublayer (PCS).\nI ricetrasmettitori ottici sono interconnessi con un host device o tramite un bridge formato da 4 canali IEEE 802.3 Clause 48 8B-10B paralleli o da un bridge Clause 4 9(XENPAK, X2, e XPAK usano la conversione da Clause 48 e XFP usano una Clause 49). I cavi ottici LR sono utilizzati per connettere ricetrasmettitori spaziati di 10\u00a0km, ma possono raggiungere anche distanze di 25\u00a0km senza perdite di dati.\n10GBASE-ER.\nLa 10GBASE-ER (\"extended range\", intervallo esteso) supporta distanze fino a 40\u00a0km su fibre a singolo modo con laser a 1.550\u00a0nm.\n10GBASE-ZR.\nDiversi produttori hanno introdotto interfacce ER pluggabili con un range di 80\u00a0km, sotto il nome di 10GBASE-ZR. Questo PHY non \u00e8 specificato nello standard \nIEEE 802.3a e i produttori hanno creato una loro propria specifica basandosi sulla PHY da 80\u00a0km descritta nella specifica OC-192/STM-64 SDH/SONET.\nNon \u00e8 ancora chiaro se una specifica apposita verr\u00e0 aggiunta per coprire questa interfaccia.\n10GBASE-LX4.\nLa 10GBASE-LX4 utilizza il Wavelength Division Multiplexing \"coarse\" (ossia con canali molto spaziati almeno 100\u00a0GHz) per supportare distanza tra i \n240\u00a0m e i 300\u00a0m su fibre multimodo gi\u00e0 deposte. Questa modalit\u00e0 di funzionamento \u00e8 ottenuta utilizzando 4 differenti sorgenti laser a 3,125 Gb/s nel range dei 1.300\u00a0nm. Questo standard supporta anche trasmissioni su tratte di fibra singolo modo fino a 10\u00a0km\nWAN PHY.\nLe 10GBASE-SW, 10GBASE-LW e 10GBASE-EW sono variet\u00e0 che utilizzano il WAN PHY, progettato per essere interoperabile con sistemi OC-192/STM-64 SDH/SONET usando trame SDH/SONET a 9,953 Gbit/s. La WAN PHY \u00e8 utilizzata quando un utente di tipo aziendale desidera trasportare la 10G Ethernet sulla rete SDH/SONET del provider di connettivit\u00e0 o su WDM gi\u00e0 installati senza dover necessariamente mappare le trame Ethernet sul SDH/SONET. Le varianti della WAN PHY corrispondono a livello fisico rispettivamente alla 10GBASE-SR, 10GBASE-LR e alla 10GBASE-ER e quindi utilizzano gli stessi tipi di fibre e le stesse distanze. Non esistono WAN PHY corrispondenti alla 10GBASE-LX4 e alla 10GBASE-CX4, dato che lo standard SDH/SONET originale richiedeva un'implementazione seriale.\nRame.\nSFP+ CU.\nPer connessioni locali, specie di server, fino a 10 metri si possono utilizzare anche cavi in rame twinax con due connettori SFP agli estremi. Questi cavi sono pi\u00f9 economici delle altre soluzioni inoltre permettono un considerevole risparmio energetico. Una connessione effettuata con questa tecnologia richiede circa 0,1 W di potenza per ciascun lato e una latenza bassissima (0,1 \u00b5s). Una connessione in fibra richiede circa 1 W e non ha alcuna latenza mentre una connessione in rame 10GBASE-T richiede dai 4 W a 8 W per porta e ha una latenza di 1,5 \u00b5s - 2,5 \u00b5s.\n10GBASE-CX4.\nLa 10GBASE-CX4 \u2014 anche nota dal nome del suo gruppo di lavoro come 802.3ak \u2014 trasmette su quattro linee per ogni direzione su rame, similmente a quanto avviene in tecnologia InfiniBand. \u00c8 progettata per funzionare su distanze fino a 15 m. Questa tecnologia ha il minor costo per porta, a spese della distanza massima di trasmissione. Ciascun dispositivo in grado di supportare un modulo 10GbE utilizza un qualche MSA (Multi-Source Agreement) per fornire la connettivit\u00e0 tra il dispositivo e il connettore esterno. I connettori XENPAK, X2 e XPAK sono tutti utilizzabili con la piedinatura standard. I moduli CX4 esistono almeno nelle variet\u00e0 XENPACK ed X2, ma anche nella XPAK, anche se in questo caso la dimensione minore rende la configurazione pi\u00f9 difficile. Ogni linea in rame supporta una frequenza di segnalazione pari a 3,125\u00a0GHz. \u00c8 compito del protocollo 802.3ae Clause 48 gestire e sincronizzare il flusso di dati tra i 4 canali; questa funzione \u00e8 mantenuta nel PCS. Rispetto al protocollo Clause 49, usato nei dispositivi 10GBASE-R, che utilizza una conversione da 64 a 66 bit, il protocollo Clause 48 ne usa una da 8 a 10 bit. Questo comporta un overhead decisamente superiore.\n10GBASE-Kx.\nBackplane Ethernet \u2014 anche nota con il nome del suo gruppo di lavoro 802.3ap \u2014 \u00e8 usata in applicazioni backplane come con blade server e router/switch con schede di linea aggiornabili. Implementazioni Kx sono richieste per operare in un ambiente che comprenda fino a 1 metro in rame su una scheda a circuito stampato con due connettori. Lo standard offre due diverse implementazioni: 10-GBASE-KR e 10GBASE-KX4. La 10GBASE-KR utilizza la stessa codifica delle 10GBASE-LR/ER/SR. Inoltre definisce uno strato opzionale di FEC (Forward Error Correction) e un protocollo di autonegoziazione per impostare il livello di equalizzazione basata sulla preenfasi. La 10Gbase-KX4 \u00e8 virtualmente uguale alla 10GBase-CX4. L'implementazione di entrambe le varianti della 802.3ap devono essere compatibili con la 1000Base-X nella sua versione seriale mediante l'autonegoziazione.\n10GBASE-T.\nLa 10GBASE-T, o IEEE 802.3an-2006, \u00e8 uno standard recente (nel 2006) che offre connessioni a 10 Gb/s sui comuni doppini incrociati, sia schermati che non.\nConnettori.\n10GBASE-T richiede l'uso di connettori RJ-45, gi\u00e0 ampiamente utilizzati con Ethernet. Ci\u00f2 \u00e8 considerato un vantaggio maggiore rispetto all'accettazione dello standard. (IEEE 802.3an in unione con ISO/IEC 11801-2002)\nCavi.\nLa 10GBASE-T standard usa cavi di Categoria 6a o di Categoria 7. La Categoria 6 migliorata o \"6A\" (\"Cat.6 Augmented\"), progettata per ridurre il crosstalk tra cavi UTP (noto formalmente come \"Alien Crosstalk\" o \"diafonia aliena\") consente l'utilizzo del 10GBASE-T fino ai 100 metri specificati per il collegamento in LAN.\n10GBASE-T funziona anche con i cavi di Categoria 6 (sino a 55 metri), a patto che siano certificati secondo le linee guida ISO TR 24750 or TIA-155-A. Per i problemi di \"Alien Crosstalk\" di questa categoria di cavi, la lunghezza massima si riduce a 37 metri se inseriti in fasci all'interno di canaline, valore che per\u00f2 non ne garantisce comunque il corretto funzionamento. \u00c8 per questa ragione che per i cablaggi 10GBASE-T si preferisce utilizzate cavi categoria 6A o superiori.\nCaratteristiche elettriche.\nLo standard 802.3an definisce il tipo di modulazione per la 10GBASE-T come una versione di una PAM (THP) (Pulse Amplitude Modulation, modulazione di impulsi in ampiezza) detta \"Tomlinson-Harashima Precodificata\", codificata in un pattern a scacchiera bidimensionale, noto come DSQ128. Sono state considerate numerose proposte per la modulazione, tra cui una PAM a 12 livelli (PAM-12), a 10 livelli (PAM-10), o a 8 livelli (PAM-8), sia con sia senza THP. La PAM-5 \u00e8 quella usata nel vecchio standard 1000BASE-T Gigabit Ethernet.\nApplicazioni.\nLe comunicazioni ethernet a 10 Gb/s sono state impiegate fino al 2009 praticamente solo per comunicazioni fra apparati di rete di backbone in quanto per poter alimentare un'interfaccia a 10 Gb/s \u00e8 necessario un bus di sistema sufficientemente veloce.\nLo standard PCI Express 1.1 offre collegamenti a 2,5 Gb/s che si riducono a 2 Gb/s a livello datalink. Occorre quindi almeno una connessione PCIx8 per poter utilizzare una connessione ethernet a 10 Gb/s. Lo standard PCI Express 2.0 ha raddoppiato la velocit\u00e0 del bus e le prime schede di rete utilizzanti questo standard si sono viste nel 2008.\nQueste evoluzioni hanno fatto s\u00ec che verso la fine del 2008 fossero disponibili tutte le tecnologie per poter rendere effettivo l'utilizzo di interfacce a 10 Gb/s anche sui server. Difficilmente, per\u00f2, le normali applicazioni possono beneficiare nel breve di una banda cos\u00ec elevate con la potenza di calcolo degli attuali sistemi. Molto probabilmente l'applicazione che permetter\u00e0 lo sfruttamento di questa velocit\u00e0 e di ammortizzare i costi a essa connessi sar\u00e0 il Fibre Channel over Ethernet.\nOggi (2021) la maggior parte dei server, con CPU AMD e INTEL tutte many core, ha abbastanza potenza per utilizzare efficamente il 10 GbE, anche grazie al fatto che tutte le schede NIC (Network Interface Card) PCIe a 10 GbE utilizzano il ToE (TCP Offload Engine) realizzato con un circuito DSP (Digital Signal Processor) a bordo, che diminuisce il carico sulle CPU. Oggi molte schede NIC a 10 GbE possono operare a 10 o 25 GbE, a volte in auto-sensing a volte con settaggio manuale. Molte schede 10 GbE e 10/25 GbE sono dotate di due porte uguali, ad esempio con interfaccia SFP+, per realizzare il bonding o per connessione ridondata a due switch differenti."}
{"id": "856350", "revid": "125784212", "url": "https://it.wikipedia.org/wiki?curid=856350", "title": "Bea Arthur", "text": "Attrice di grande versatilit\u00e0, ha ricevuto numerosi premi, tra cui due Emmy e il Tony Award. \u00c8 divenuta famosa come interprete di sitcom televisive, tra cui \"Maude\" (1972-1976) e \"Cuori senza et\u00e0\" (1985-1992).\nBiografia.\nBeatrice Arthur nacque a New York il 13 maggio del 1922 da una famiglia ebraica, figlia di Philip Frankel e di Rebecca Pressner. Cresciuta a Cambridge (nel Maryland), dove i genitori gestivano un negozio d'abbigliamento femminile, esord\u00ec negli anni quaranta nella compagnia del Cherry Lane Theatre; suo primo compagno di lavoro fu l'attore Anthony Franciosa. Recit\u00f2 a Broadway per pi\u00f9 di 60 anni, lasciando un'impronta indelebile in tutti gli spettacoli nei quali apparve. Tra i suoi pi\u00f9 grandi successi teatrali vanno ricordati due musical, \"Il violinista sul tetto\" (1964) e \"Mame\" (1966). Per quest'ultimo lavoro si aggiudic\u00f2 un Tony Award.\nDivent\u00f2 protagonista delle serate televisive americane, nel 1972, con la sit-com \"Maude\" (spin-off della serie \"Arcibaldo\"), nella quale interpret\u00f2 una sanguigna donna liberale, che vive nella comunit\u00e0 di Tuckahoe, Westchester County, stato di New York. La serie ottenne molti consensi ma anche alcune critiche, per la scelta di trattare temi per l'epoca scottanti come l'aborto. Nel 1985 esord\u00ec nella serie che le diede il successo internazionale, l'esilarante \"Cuori senza et\u00e0\", che fu trasmessa per sette stagioni, fino al 1992. La Arthur vi interpretava Dorothy Zbornak, una donna divorziata, delusa dall'amore, e dalla lingua velenosa, che vive in una villetta suburbana di Miami, in Florida, assieme all'anziana ma lucidissima madre, interpretata da Estelle Getty (che nella realt\u00e0 aveva un anno in meno della Arthur) e assieme ad altre inseparabili amiche, Betty White (Rose Nylund) e Rue McClanahan (Blanche Deveraux).\nNel 2005 intraprese una nuova tourn\u00e9e americana del suo spettacolo, \"Comedy Central Roast of Pamela Anderson\", e nel 2008 partecip\u00f2 al documentario \"\". Svolse inoltre attivit\u00e0 di doppiaggio, prestando la sua voce roca e profonda.\nVita privata.\nDal 1950 al 1978 fu sposata con il regista Gene Saks, dal quale ebbe due figli; \u00e8 stata legata da una profonda amicizia con l'attrice Shirley MacLaine."}
{"id": "856351", "revid": "83531", "url": "https://it.wikipedia.org/wiki?curid=856351", "title": "Valeriano Luigi Brera", "text": "Biografia.\nLaureatosi all'Universit\u00e0 di Pavia nel 1793, si perfezion\u00f2 in alcuni dei maggiori centri medici europei (Vienna; Lipsia; Londra), dove ebbe contatto con illustri Maestri come il Blumenbach, l'Osiander, il Monro.\nTornato in Lombardia, fu professore supplente della cattedra di clinica medica dell'Universit\u00e0 di Pavia nel 1797-1798 e, successivamente, primario medico negli ospedali di Pavia e di Crema.\nNel 1806 fu nominato professore di medicina legale nell'Universit\u00e0 di Bologna, dove cre\u00f2 il gabinetto di patologia e medicina legale.\nNel 1808, dopo aver rifiutato l'offerta del Collegio Imperiale di Pietroburgo di succedere al J.P. Frank nella cattedra di clinica medica di quell'ateneo, divenne direttore della cattedra di Clinica e Patologia Medica dell'Universit\u00e0 di Padova, succedendo a Pierantonio Bondioli.\nMantenne questo incarico fino al 1832 e fu anche direttore, dal 1817 al 1822, dell'Ospedale di Padova.\nIl Brera \u00e8 stato uno dei maggiori clinici italiani del primo '800, seguace del brownianesimo in patologia e in clinica.\nClinico famoso, abile e ricercato, fu anche un acuto e geniale ricercatore scientifico, effettuando importanti studi sulle parassitosi da elminti.\nDiffuse l'uso dello jodio in terapia e introdusse l'uso di somministrare alcuni medicamenti sotto forma di frizioni.\nDal 1808 fu socio dell'Accademia Nazionale delle Scienze e delle maggiori accademie scientifiche dell'epoca."}
{"id": "856352", "revid": "1703194", "url": "https://it.wikipedia.org/wiki?curid=856352", "title": "Dipartimento dell'informazione pubblica delle Nazioni Unite", "text": "Il Dipartimento per la comunicazione globale delle Nazioni Unite (DGC) \u00e8 un dicastero del Segretariato delle Nazioni Unite che si occupa delle pubbliche relazioni dell'Organizzazione e di fornire notizie sull'operato delle agenzie ONU e dei problemi legati all'informazione a livello globale.\nIl capo del Dipartimento \u00e8 il Sottosegretario generale delle Nazioni Unite per la comunicazione globale."}
{"id": "856354", "revid": "143542", "url": "https://it.wikipedia.org/wiki?curid=856354", "title": "Rina Fort", "text": "Giudicata colpevole di omicidio per l'uccisione, avvenuta il 29 novembre 1946, della moglie dell'amante e dei loro figli, Caterina Fort venne condannata all'ergastolo e poi graziata dal Presidente della Repubblica nel 1975, dopo aver scontato quasi trent'anni di carcere.\nLe vittime dell'omicidio furono Franca Pappalardo in Ricciardi, di 40 anni, Giovanni Ricciardi di 7 anni, Giuseppina Ricciardi di 5 anni, Antonio Ricciardi di 10 mesi. I giornali dell'epoca la soprannominarono \"la Belva di via San Gregorio\".\nBiografia.\nRina Fort ebbe una vita travagliata, costellata da lutti e tragedie: il padre mor\u00ec durante un'escursione in montagna nel tentativo di aiutarla a superare un passaggio difficile; il suo fidanzato mor\u00ec di tubercolosi poco prima del matrimonio; poi si scopr\u00ec affetta da una precoce sterilit\u00e0. A 22 anni si spos\u00f2 con un compaesano, Giuseppe Benedet, che gi\u00e0 il giorno delle nozze diede segni di squilibrio destinati a degenerare in pazzia, al punto di dover essere ricoverato in manicomio. Ottenuta la separazione e ripreso il cognome da nubile, Rina Fort si trasfer\u00ec a Milano presso la sorella. Nel 1945 conobbe Giuseppe Ricciardi, un siciliano proprietario di un negozio di tessuti in via Tenca, divenendone prima compagna di lavoro come commessa, poi amante, senza tuttavia essere a conoscenza - cos\u00ec dichiar\u00f2 - del fatto che fosse gi\u00e0 sposato.\nGiuseppe aveva moglie e tre figli a Catania, ma la sua storia con la Fort prosegu\u00ec tranquillamente, finch\u00e9 amici di famiglia non riferirono alla moglie Franca voci preoccupanti sul tradimento del marito. Il Ricciardi pare avesse l'abitudine di presentare la Fort come la propria moglie a colleghi e amici. Cos\u00ec nell'ottobre del 1946 Franca Ricciardi decise di raggiungere con i figli il marito a Milano.\nRina Fort fu licenziata e trov\u00f2 lavoro come commessa nella pasticceria di un amico, continuando a frequentare Giuseppe Ricciardi. Per\u00f2, con l'arrivo della moglie e dei figli di Ricciardi, la loro relazione era ormai compromessa e Franca Ricciardi aveva fatto chiaramente capire a Rina Fort che doveva definitivamente rinunciare al suo uomo: pare che la donna le avesse rivelato di essere incinta per la quarta volta, suscitando ulteriore frustrazione nella rivale.\nIl delitto.\nIl 29 novembre 1946 Rina Fort si vendic\u00f2 sulla moglie del suo amante e sui suoi tre bambini, uccidendoli. La stessa Rina Fort ricostru\u00ec la dinamica del delitto nella sua unica dettagliata confessione, resa nella Questura di Milano una settimana circa dopo l'omicidio, dopo giorni di estenuanti interrogatori:\nLe indagini.\nIl delitto venne scoperto la mattina dopo, dalla nuova commessa di Ricciardi, Pina Somaschini, che s'era recata in via San Gregorio per farsi dare dalla signora Pappalardo le chiavi del negozio. Le vittime giacevano riverse in una pozza di sangue, materia cerebrale e tracce di vomito: la signora Pappalardo e il figlio maggiore nell'ingresso dell'appartamento, i due bambini pi\u00f9 piccoli in cucina. Il portiere dello stabile disse di aver chiuso il cancello alle 21 in punto come tutte le sere, ma mancava la serratura che era in riparazione e chiunque sarebbe potuto entrare senza difficolt\u00e0.\nL\u2019indagine fu affidata al famoso commissario Nardone. Per la Polizia l'omicida era un conoscente della Pappalardo, perch\u00e9 la donna lo aveva accolto in casa e gli aveva offerto anche un liquore. Gli assassini avrebbero potuto anche essere due, dato che i bicchierini sporchi - su uno dei quali furono rinvenute tracce di rossetto - erano in totale tre. Pare mancassero alcuni pezzi d'argenteria di modesto valore, quasi certamente sottratti per simulare maldestramente una rapina degenerata in omicidio.\nGli inquirenti scartarono quasi subito l'ipotesi della rapina: la famiglia versava in condizioni economiche quantomeno precarie e il negozio di Ricciardi - soprattutto dopo il licenziamento di Rina Fort, che pare avesse talento negli affari - era sempre a un passo dalla chiusura, con numerose cambiali in protesto. Quello di via San Gregorio pareva decisamente un delitto passionale, dato che erano stati uccisi dei bambini che non avrebbero nemmeno potuto testimoniare. La donna aveva lottato prima di essere uccisa e furono trovati tra le sue unghie dei capelli di donna. Inoltre sulla scena del delitto venne trovata stracciata una fotografia dei coniugi Ricciardi il giorno delle nozze.\nGiuseppe Ricciardi si trovava a Prato per lavoro; rintracciato e informato dell'accaduto venne interrogato e fece il nome di Rina Fort, sua commessa e amante dal settembre del 1945. La Polizia la cerc\u00f2 a casa sua in via Mauro Macchi 89, poi nella pasticceria dove lavorava in via Settala 43. Fu arrestata mentre serviva i clienti scherzando e raccontando aneddoti, e trasportata in questura.\nL'interrogatorio cominci\u00f2 il 30 novembre 1946 nel pomeriggio, a meno di 24 ore dal pluriomicidio. Rina Fort ammise di aver lavorato per il Ricciardi, ma neg\u00f2 di essere la sua amante e di sapere dove si trovasse. Neg\u00f2 anche qualsiasi responsabilit\u00e0 del delitto; il 2 dicembre, portata a casa Ricciardi, si mostr\u00f2 indifferente.\nRiaccompagnata in Questura, dopo 17 ore di interrogatorio del commissario dott. Di Serafino, inizi\u00f2 a cedere. Ammise di essere stata l'amante di Ricciardi, con tanto di fede nuziale, e che la relazione era finita con l'arrivo della moglie. Al suo avvocato difensore denunci\u00f2 di essere stata malmenata e presa a manganellate durante l'interrogatorio. Sostenne di aver partecipato all'eccidio, ma di non aver toccato i bambini; accus\u00f2 Ricciardi di essere il mandante del delitto, assieme a un tal non meglio identificato \"Carmelo\". Aggiunse che, nelle intenzioni dell'ex amante, ella e \"Carmelo\" avrebbero dovuto inscenare un furto per intimorire Franca Pappalardo, indurla a credere che la vita a Milano fosse troppo pericolosa e spingerla a tornare a Catania; ma, una volta giunti in via San Gregorio, la situazione sarebbe precipitata, anche a causa di una \"sigaretta drogata\" che il misterioso \"Carmelo\" le avrebbe offerto.\nIl processo.\nIl 10 gennaio 1950 presso la corte d'assise di Milano incominci\u00f2 il processo contro Rina Fort, accusata di strage. La donna, difesa dall'avvocato Antonio Marsico, presenzi\u00f2 a tutte le udienze, sfoggiando una vistosa sciarpa gialla che le valse il soprannome di \"Belva con la sciarpa color canarino\". Tra un'udienza e l'altra, rilasci\u00f2 diverse interviste, dipingendosi come assolutamente estranea a fatti tanto efferati e dichiarando a una cronista: \u00abLei crede che io sia cos\u00ec tranquilla se avessi sulla coscienza quei bambini?\u00bb. Durante il processo non riconobbe tale Zampulla, che aveva additato come il famoso \"Carmelo\" suo presunto complice.\nGiuseppe Ricciardi conferm\u00f2 il suo alibi: era a Prato per lavoro. Neg\u00f2 con toni accorati di aver mai preso parte a qualunque progetto omicida nei confronti della propria famiglia. La sua figura non apparve tuttavia limpida alla Corte, posto che, arrivato sulla scena del delitto, Ricciardi parve pi\u00f9 preoccupato di capire quali e quanti oggetti preziosi fossero spariti che non affranto di aver perso i propri cari. A sua volta portato in Questura, si era precipitato, singhiozzando, tra le braccia di Rina Fort gridando \u00abRina mia!\u00bb, malgrado la polizia l'avesse informato che la donna era la principale indiziata. Ricciardi si costitu\u00ec comunque parte civile contro la sua ex amante, atto che gli valse una severa reprimenda da parte del legale del cognato, a sua volta costituitosi parte civile. Il cognato, durante il processo, lo accus\u00f2 di essere stato un pessimo marito e padre, e di aver maltrattato la moglie. Nel frattempo, Rina Fort fu tradotta dal San Vittore al carcere di Perugia.\nQuando - come di rito - al termine del dibattimento, le fu data l'ultima parola, Rina Fort se ne usc\u00ec con una sorta di amaro, spregiudicato proclama:\nIl 9 aprile 1952 fu condannata all'ergastolo, mentre Zampulla e Ricciardi furono prosciolti da ogni accusa, nonostante i rilievi degli inquirenti sulla scena del delitto presentassero numerose lacune e permanessero dubbi che una donna da sola avesse potuto uccidere con tanta violenza. Il ricorso alla Corte di Cassazione, preso in esame il 25 novembre 1953, conferm\u00f2 l'ergastolo.\nRina Fort rifiut\u00f2 sempre di considerarsi l'unica colpevole della strage. In una lettera al suo avvocato scrisse:\nDurante il processo cerc\u00f2 di dimostrare di essere almeno estranea all'uccisione dei tre bambini, ma non fu creduta. Nella sua arringa, l'avvocato di parte civile Armando Radice pronunci\u00f2 parole di grande impatto:\nLa pena.\nRina Fort scont\u00f2 la pena nel carcere di Perugia fino al 1960, quando per motivi di salute venne trasferita nel carcere di Trani, che godeva di condizioni climatiche pi\u00f9 favorevoli. Pass\u00f2 poi nel carcere delle Murate a Firenze.\nChiese e ottenne il perdono della famiglia Pappalardo. Il 12 settembre 1975 benefici\u00f2 della grazia dal Presidente della Repubblica Giovanni Leone. Nello stesso anno mor\u00ec Giuseppe Ricciardi, il suo ex amante, che nel frattempo s'era risposato e aveva avuto un altro figlio.\nDal 1975 riprese il cognome Benedet dell'ex marito Giuseppe, e visse una vita riservata a Firenze, presso una famiglia che l'aveva accolta dopo la scarcerazione, facendosi chiamare anche Rina Furlan, fino alla morte per infarto il 2 marzo 1988.\nIl caso Rina Fort nei media dell'epoca.\nIl processo, a causa dell'efferatezza del crimine, ebbe un seguito di pubblico molto grande.\nTra i cronisti di cronaca nera che seguirono tutto il dibattimento in aula ci fu lo scrittore Dino Buzzati, che scrisse una serie di articoli per il \"Nuovo Corriere della Sera\", nonostante non se la sentisse pi\u00f9 di fare il cronista.\nLa vicenda entr\u00f2 a tal punto nell'immaginario collettivo italiano da alimentare una fitta serie di pubblicazioni destinate a una diffusione popolare, come i fogli volanti per cantastorie."}
{"id": "856356", "revid": "292162", "url": "https://it.wikipedia.org/wiki?curid=856356", "title": "Coppa Italia 1991-1992", "text": "La Coppa Italia 1991-1992 fu la 45\u00aa edizione della manifestazione calcistica. Inizi\u00f2 il 21 agosto 1991 e si concluse il 14 maggio 1992. Essa venne vinta dal , che se l'aggiudic\u00f2 per la prima volta. La finale fu vinta dai giallo blu contro la Juventus, che vinse in casa per uno a zero, e poi venne sconfitta due a zero fuori casa.\nRisultati.\nTurni preliminari.\nPrimo turno.\n \n \n \n \n \n \n \n \nSecondo turno.\n \n \n \n \n \n \n \n \nFase finale.\nOttavi di finale.\n \n \n \nQuarti di finale.\n \nSemifinali.\n "}
{"id": "856358", "revid": "923433", "url": "https://it.wikipedia.org/wiki?curid=856358", "title": "Zhou Wei Hui", "text": ""}
{"id": "856359", "revid": "767487", "url": "https://it.wikipedia.org/wiki?curid=856359", "title": "F\u00ebdor Nikolaevi\u010d Jur\u010dichin", "text": "Lavor\u00f2 dal 1983 come ingegnere nella societ\u00e0 aerospaziale RKK Energija fino alla selezione di cosmonauta, di cui sei anni come controllore di volo del Centro di controllo missione a Mosca. Nel 1997 venne selezionato come cosmonauta collaudatore del Gruppo RKKE 13 di RKK Energija. Partecip\u00f2 ad una missione Shuttle di breve durata, STS-112 (2001), e a quattro missioni di lunga durata Expedition 15 (2007), Expedition 24/25 (2010), Expedition 36/37 (2013) e Expedition 52/53 (2017) a bordo della Stazione Spaziale Internazionale (ISS).\nBiografia.\nIstruzione.\nNel 1976 diplom\u00f2 alla scuola secondaria russa N\u00ba5 nominata come S.P. Korolev a Batumi, dove studi\u00f2 fisica e matematica. Nel 1983 consegu\u00ec una laurea in ingegneria meccanica presso il Moscow Aviation Institute (MAI), con specializzazione negli aerei. Nel 1978, dopo il secondo anno universitario, interruppe gli studi per lavorare per circa un anno nel gruppo di costruzione permanente degli studenti del MAI. Dal 1982 al settembre 1983 lavor\u00f2 come assistente di laboratorio senior nel dipartimento del 608 MAI. Nel 2001 consegu\u00ec un dottorato presso l'Accademia Russa della Pubblica Amministrazione in economia.\nCarriera a RKK Energija.\nDopo la prima laurea inizi\u00f2 la sua carriera nella societ\u00e0 aerospaziale NPO Energia (successivamente nota come RKK Energija) come ingegnere (nel particolare dal 1988 come ingegnere senior, dal 1990 come ingegnere di 1\u00aa categoria, dal 1991 come ingegnere capo) del 115\u00b0 State Design Bureau. Dal novembre 1990 al giugno 1991 fu capo del gruppo operativo per il controllo della strumentazione della nave di tracciamento della Marina militare sovietica Kosmonavt Jurij Gagarin.\nDal 1991 lavor\u00f2 nel Main Operational Management Group (GOGU) del Centro di controllo missione di Mosca come: capo del programma di opzioni di riserva, capo del programma giornaliero, capo specialista delle informazioni digitali del sistema di controllo del movimento, capo sostituto del gruppo di pianificazione del veicolo spaziale cargo Progress.\nDal 1995 al 1997 lavor\u00f2 come assistente direttore di volo per il Programma Shuttle-Mir.\nCarriera come cosmonauta.\nIl 14 ottobre 1997 venne selezionato come cosmonauta del Gruppo 13 di RKK Energija (RKKE 13).\nDal 16 gennaio 1998 al 26 novembre 1999 segu\u00ec l'addestramento generale dello spazio presso il Centro di addestramento cosmonauti Jurij Gagarin, superando con successo l\u2019esame finale. Il 1 \u00b0 dicembre 1999 venne qualificato come cosmonauta collaudatore. A febbraio 2000 inizi\u00f2 l'addestramento di gruppo in preparazione di una futura assegnazione a una missione a bordo della ISS. Il 7 febbraio 2012 venne trasferito dal Corpo cosmonauti di RKK Energija a quello di Roscosmos, dopo la decisione statale di unificare tutti i corpi cosmonauti russi. A settembre 2019 il capo del corpo cosmonauti di Roscosmos, Oleg Kononenko, dichiar\u00f2 che Jur\u010dichin era stato dichiarato definitivamente non idoneo al volo. La dichiarazione ufficiale avvenne nel dicembre dello stesso anno dal GCTC, dove veniva precisato che Jur\u010dichin non faceva pi\u00f9 parte del Corpo cosmonauti. Durante la sua carriera accumul\u00f2 672 giorni nello spazio in cinque missioni spaziali, su due veicoli e una stazione spaziale, di cui 59 ore e 28 minuti nell'esterno della ISS utilizzando due tipi di tute per EVA differenti. Fu un cosmonauta collaudatore di 3\u00aa classe e un istruttore cosmonauta collaudatore di 1\u00aa classe. \nSTS-112.\nIl 17 agosto 2001 venne assegnato alla missione di breve durata Shuttle STS-112; il mese successivo si rec\u00f2 per il Johnson Space Center per iniziare l'addestramento sullo Shuttle. Part\u00ec per la sua prima missione il 7 ottobre 2002 come specialista nel volo 4 a bordo dello Shuttle Atlantis per la missione STS-112. L'obiettivo della missione fu quello di continuare i lavori di costruzione della Stazione insieme all'equipaggio di lunga durata Expedition 5. Durante la missione divenne il primo cosmonauta a prendere parte al censimento della popolazione mentre era in orbita. Torn\u00f2 sulla Terra il 18 dello stesso mese, atterrando nella pista 33 del Shuttle Landing Facility del Kennedy Space Center.\nExpedition 15.\nL'11 dicembre 2003 venne nominato ingegnere di volo per l'equipaggio di riserva dell'Expedition 13 dell'ISS. Nonostante i ritardi nella ripresa dei voli Shuttle regolari e i conseguenti cambiamenti degli equipaggi, rimase nell'equipaggio fino alla sua conferma nel dicembre 2005. Si addestr\u00f2 insieme a Michael Fincke e Sergej Volkov come equipaggio di riserva della Sojuz TMA-8. Alla fine di luglio 2005 venne incluso nel gruppo misto di astronauti che avrebbero partecipato a una delle Expedition 15/16/17; a maggio 2006 venne assegnato all'equipaggio dell'Expedition 15, insieme a Oleg Kotov e Clayton Anderson. Alla fine di maggio 2006 partecip\u00f2 all'addestramento di sopravvivenza in acqua a Sebastopoli con l'equipaggio condizionale composto da Kotov e Anousheh Ansari. Pochi giorni dopo, venne assegnato ufficialmente anche dai partner internazionali all'Exp 15 insieme a Kotov e Anderson. Jur\u010dichin e Kotov sarebbero stati lanciati a bordo del veicolo Sojuz TMA-10 mentre Anderson avrebbe usato due voli Shuttle.\nTorn\u00f2 nello spazio il 7 aprile 2007 come ingegnere di volo 1 della Sojuz TMA-10 e comandante dell'Expedition 15, insieme al comandante Kotov e il turista spaziale Charles Simonyi. Durante la permanenza in orbita di 196 giorni tra le altre attivit\u00e0 svolte, effettu\u00f2 tre attivit\u00e0 extraveicolari (EVA) tra maggio e luglio 2007, di cui una con la tuta EMU all'esterno del Segmento americano (USOS). \nIl 21 ottobre 2007, durante il rientro sulla Terra, il modulo di servizio e il modulo di discesa della Sojuz non si separarono correttamente causando un rientro balistico. Il rientro balistico \u00e8 una modalit\u00e0 di rientro sicura, usata automaticamente quando sopraggiunge un problema durante la modalit\u00e0 normale; purtroppo questa modalit\u00e0 \u00e8 pi\u00f9 difficoltosa da sopportare fisicamente per i cosmonauti, che vengono sottoposti a 9 g invece dei soliti 4 g. Inoltre, il punto di atterraggio viene traslato, in questo caso il modulo di rientro atterr\u00f2 320 km di distanza dal punto di atterraggio previsto inizialmente. \nExpedition 24/25.\nNell'aprile 2009 venne assegnato come ingegnere di volo delle Expedition 24/25, insieme agli astronauti NASA Shannon Walker e Douglas Wheelock. Durante gli esami di pre-volo del GCTC, nell'esame del 26 maggio 2010 l'equipaggio commise degli errori ma gli venne data la possibilit\u00e0 di ritentare l'esame due giorni dopo. Il 28 maggio, al secondo tentativo, l'equipaggio super\u00f2 l'esame, ricevendo l'idoneit\u00e0 al volo.\nLa sua terza missione spaziale ebbe inizio il 16 giugno 2010 quando part\u00ec come comandante della Sojuz TMA-19 dal Cosmodromo di Bajkonur, attraccando al boccaporto del modulo Zvezda della ISS due giorni dopo. Il 28 giugno con il suo equipaggio si sganci\u00f2 da Zvezda per attraccare al modulo Rassvet per permettere l'attracco dei veicoli cargo Progress. Due giorni dopo, supervision\u00f2 l'attracco della Progress M-06M che per\u00f2 non and\u00f2 come sperato; mentre si trovava a pochi chilometri dalla ISS la navicella interruppe l'attracco a causa di un errore nelle comunicazioni. Un secondo tentativo venne programmato per il 4 luglio, quando la Progress riusc\u00ec ad attraccare autonomamente al modulo Zvezda senza ulteriori problemi. Durante la notte del 31 luglio 2010 una pompa di ammoniaca del circuito A del sistema di raffreddamento del Segmento americano smise di funzionare, facendo scattare gli allarmi all'interno della ISS e svegliando l'equipaggio. Il mancato funzionamento di questa pompa imped\u00ec il raffreddamento di buona parte della Stazione e perci\u00f2 i controllori di volo a Terra del Centro di controllo missione a Houston (MCC-H) dovettero spegnere diverse apparecchiature americane per non surriscaldare la ISS. Gli astronauti statunitensi collegarono dei cavi ponticello tra il modulo russo Zarja e l'USOS per evitare ulteriori problemi di raffreddamento; nonostante ci\u00f2 l'equipaggio e la Stazione non furono mai in pericolo. Non essendo riusciti a risolvere il problema da Terra, il MCC-H decise di sostituire la pompa di ammoniaca difettosa con una funzionante di ricambio durante tre attivit\u00e0 extraveicolari d'emergenza (EVA), svolte da Wheelock e Caldwell Dyson nell'agosto 2010. Jur\u010dichin stesso svolse due attivit\u00e0 extraveicolari, questa volta programmate, una con Michail Kornienko e una con Oleg Skripo\u010dka, rispettivamente a luglio e a novembre 2010. Il 26 novembre 2010 fece ritorno sulla Terra con il suo equipaggio dopo 163 giorni di missione, atterrando nel territorio disabitato a circa 35 km dalla citt\u00e0 di Arkalyk in Kazakistan.\nExpedition 36/37.\nIl 24 agosto 2011 venne assegnato come comandante della Sojuz TMA-13M per l'Expedition 39/40. Nel dicembre dello stesso anno per\u00f2 venne spostato all'equipaggio Expedition 36/37, sostituendo il cosmonauta Maksim Suraev. A dicembre 2012 ricopr\u00ec il ruolo di comandante dell'equipaggio di riserva della Sojuz TMA-07M, insieme all'astronauta italiano Luca Parmitano e l'astronauta statunitense Karen Nyberg.\nPart\u00ec al comando della Sojuz TMA-09M il 28 maggio 2013 per prendere parte all'Expedition 36/37. Utilizzando per la seconda vola in assoluto il nuovo profilo di volo breve (sei ore invece dei soliti due giorni) attracc\u00f2 con il suo equipaggio al modulo Rassvet. Durante la missione svolse molti esperimenti scientifici e manutenzione del Segmento russo, supervision\u00f2 l'attracco del veicolo cargo russo Progress M-20M e dell'europeo ATV-4 e svolse tre EVA insieme a Aleksandr Misurkin. Si trovava a bordo quando avvenne l'incidente della seconda EVA di Christopher Cassidy e Parmitano, durante la quale si accumul\u00f2 dell'acqua all'interno del casco di Parmitano, mettendo a repentaglio la sua vita. In vista dell'arrivo della Sojuz TMA-11M e per permettere il suo attracco a Rassvet, l'equipaggio della Sojuz TMA-09M dovette svolgere un redocking, cio\u00e8 dovette sganciarsi dal modulo Rassvet e riagganciarsi nel modulo Zvezda.\nLa presenza di tre Sojuz serv\u00ec a far arrivare sulla ISS la fiamma olimpica di Sochi 2014 e farla rientrare sulla Terra pochi giorni dopo. Inoltre, Oleg Kotov e Sergej Rjazanskij portarono la fiamma olimpica fuori dalla Stazione durante un'attivit\u00e0 extraveicolare. Durante questi giorni a bordo della ISS abitarono nove persone contemporaneamente durante la missione ufficiosamente chiamata Exp 37.5; era la prima volta dal pensionamento dello Shuttle avvenuto nel 2011 che non si trovavano nove persone sulla ISS. Il 10 novembre 2013 l'equipaggio della Sojuz TMA-09M insieme alla fiamma olimpica si sganci\u00f2 per l'ultima volta dalla ISS per fare ritorno sulla Terra poche ore dopo.\nExpedition 52/53.\nIl 6 agosto 2015 venne assegnato alla Sojuz MS-04 (Expedition 52/53) insieme all'astronauta statunitense Jack Fischer e all'astronauta italiano Paolo Nespoli. Alla fine di gennaio 2016 partecip\u00f2 insieme al suo equipaggio all'addestramento di sopravvivenza invernale. Dopo aver ricoperto il ruolo di comandante dell'equipaggio di riserva della Sojuz MS-03 nel novembre 2016, Nespoli venne rimosso dall'equipaggio.\nPart\u00ec per il suo quarto e ultimo volo il 20 aprile 2017 dal Cosmodromo di Bajkonur a bordo della Sojuz MS-04 con Fisher, attraccando al modulo Rassvet poche ore dopo. Il 1\u00ba giugno 2017 ottenne il comando della Stazione dall'astronauta Peggy Whitson per l'Expedition 53. Il 17 agosto con il cosmonauta Rjazanskij partecip\u00f2 ad un'attivit\u00e0 extraveicolare, accumulando nella sua carriera 59 ore e 28 minuti all'esterno della ISS. Dato il seggiolino non occupato nella Sojuz MS-04, la NASA decise di estendere la missione di Whitson e di permetterle di tornare insieme a Jur\u010dichin e Fischer, invece che a bordo della Sojuz MS-03. Il 3 settembre i tre membri dell'equipaggio fecero ritorno sulla Terra, atterrando nel Kazakistan.\nDopo la carriera di cosmonauta.\nNel novembre 2018 divenne direttore del Centro di Cosmonautica e Aviazione, che opera nel Padiglione 34 Cosmos presso l'Esposizione delle conquiste dell'economia nazionale (VDNCh).\nVita privata.\n\u00c8 sposato con Larisa Anatol'evna Jur\u010dichina e ha due figli. Nel tempo libero gli piace studiare cosmonautica, collezionare francobolli, il calcio, trascorrere del tempo con la sua famiglia, leggere romanzi storici e di fantascienza."}
{"id": "856361", "revid": "114374591", "url": "https://it.wikipedia.org/wiki?curid=856361", "title": "Sistema di bigliettazione elettronica", "text": "Con l'espressione sistema di bigliettazione elettronica (indicato con l'acronimo SBE, o anche AFCS, dall'inglese Automatic Fare Collection System), si indicano i sistemi di bigliettazione in uso presso numerose realt\u00e0 del trasporto pubblico locale. Essi fanno uso di apparecchiature elettroniche (validatrici, sistemi di localizzazione - automatic vehicle location, ecc.) che gestiscono titoli di viaggio elettronici su smart card.\nDescrizione.\nI sistemi di bigliettazione elettronica sono utilizzati tipicamente in contesti territoriali nei quali sono in vigore sistemi tariffari integrati per i servizi di trasporto pubblico locale.\nUn sistema di bigliettazione automatica \u00e8 tipicamente composto dai seguenti sotto-sistemi:\nI sistemi di bigliettazione elettronica possono operare in tempo reale in collegamento con i sistemi AVL o AVM, ad esempio tramite una linea RS485 oppure Ethernet. In tal modo, particolarmente nelle realt\u00e0 che prevedono differenti zone tariffarie, le informazioni sulla posizione del mezzo durante lo spostamento possono essere automaticamente trasferite al validatore, eliminando la necessit\u00e0 dell'intervento manuale dell'autista e di un modulo di localizzazione separato per il validatore.\nLe tessere.\nLe tessere utilizzate per i sistemi di bigliettazione elettronica possono essere di diversi tipi, in funzione dell'interfaccia supportata (a contatti, senza contatti, duale) e delle normative di riferimento.\nLe tessere pi\u00f9 diffuse sono:\nLe esperienze in Italia.\nIn Italia numerose realt\u00e0 si sono dotate nel tempo di sistemi di bigliettazione elettronica per coprire ambiti pi\u00f9 o meno vasti (citt\u00e0, province, regioni). Uno dei progetti su pi\u00f9 vasta scala \u00e8 il progetto \"Mi Muovo\", che entro il 2012 consentir\u00e0 di realizzare la piena integrazione tariffaria e tecnologica per tutti i servizi di trasporto pubblico locale (su strada e su ferrovia) della Regione Emilia-Romagna.\nLe sperimentazioni con il cellulare.\nNel 2011 \u00e8 partita a Milano la sperimentazione di un sistema di bigliettazione che fa uso del telefonino. Si potr\u00e0 cos\u00ec utilizzare il cellulare per comprare e validare i biglietti dell'autobus o della metropolitana. La tecnologia che consente questa innovazione \u00e8 la NFC (Near Field Communication)."}
{"id": "856363", "revid": "237256", "url": "https://it.wikipedia.org/wiki?curid=856363", "title": "Fyodor Yurchikhin", "text": ""}
{"id": "856364", "revid": "2048388", "url": "https://it.wikipedia.org/wiki?curid=856364", "title": "Dinastia Konbaung", "text": "La Dinastia Konbaung (in lingua birmana: \u1000\u102f\u1014\u103a\u1038\u1018\u1031\u102c\u1004\u103a\u1001\u1031\u1010\u103a), chiamata anche Dinastia Alaungpaya, regn\u00f2 in Birmania dal 1752 al 1885 e fu l'ultima dinastia di regnanti del paese. Fu fondata da Alaungpaya dopo la fine del Regno di Taung\u00f9, che riunific\u00f2 tutti i territori in cui si era frammentato. I re della dinastia intrapresero campagne contro diversii regni tra cui quelli di Manipur, Arakan, Assam e Ayutthaya. In seguito alle guerre e ai trattati stipulati con i britannici nel XVIII secolo, si sono determinati i confini dell'attuale Stato birmano.\nFondazione.\nIl declino del Regno di Taung\u00f9 fu dovuto ai continui attacchi provenienti da Manipur e alle ribellioni interne. Cadde per mano dei mon di Pegu, che nel 1740 approfittarono dell'instabilit\u00e0 del regno e fondarono il Regno restaurato di Hanthawaddy. Espugnarono la capitale Ava nel 1752 con il supporto di mercenari olandesi e portoghesi equipaggiati da armi fornite dai francesi. Alaungpaya era il capo del villaggio di Moksobo, situato un centinaio di km a nord-ovest di Ava, nell'attuale Divisione di Sagaing. Organizz\u00f2 la resistenza contro gli invasori mon ponendosi a capo dei vicini villaggi della valle Mu, fondando la nuova dinastia Konbaung. Il villaggio di Moksobo fu rinominato Shwebo e divenne la capitale del suo regno. Alaungpaya marci\u00f2 verso Ava e la rinconquist\u00f2 nel 1753, cacciando i mon dall'Alta Birmania.\nNel 1754, i birmani di Alaungpaya respinsero la nuova invasione mon e l'anno successivo invasero la Bassa Birmania occupando il delta dell'Irrawaddy e Dagon, l'odierna Yangon Nel 1756 espugnarono la fortezza dei francesi a Syriam, l'odierna Thanlyin, Pegu capitol\u00f2 nel maggio del 1757 ed i mon sopravvissuti fuggirono in Siam e a sud nel Tenasserim. Il successo di Alaungpaya costrinse il Regno Lanna, che si era reso indipendente dalla Birmania nel 1727, ed i governatori di Martaban e Tavoy a riconoscere la supremazia e versare tributi a Shwebo. Deciso a costruire un regno potente e sovrano, Alaungpaya rafforz\u00f2 l'esercito e ripristin\u00f2 il potere centrale del sovrano, rimettendo in funzione la macchina dei cerimoniali ed organizzando l'amministrazione politica ed economica.\nEspansione.\nI mon non riuscirono ad organizzarsi attorno a un nuovo re ma poterono rimanere nel Tenasserim con l'appoggio dei siamesi e approfittando che, dopo aver conquistato Pegu, l'esercito birmano era impegnato nelle vittoriose campagne contro Manipur, che tra il 1756 ed il 1758 fu sottomesso e reso uno Stato vassallo. Fu poi condotta una campagna contro gli shan nel nord-est, dove nel 1759 furono ripresi i territori annessi dai cinesi della dinastia Ming nei precedenti anni Trenta.\nSebbene la dinastia avesse conquistato vasti territori, come era costume anche dei regni birmani precedenti, il potere diretto era limitato alla capitale e all'area della valle dell'Irrawaddy, lasciando ai sovrani vassalli l'amministrazione del proprio Stato. I governanti Konbaung emanarono dure leggi e talvolta ebbero difficolt\u00e0 ad opporsi alle ribellioni interne. Anche gli shan pagarono tributo alla dinastia Konbaung, senza per\u00f2 essere controllati direttamente.\nUna prima spedizione contro i siamesi tra il 1759 ed il 1760 riconquist\u00f2 il Tenasserim, sconfiggendo definitivamente i mon, risal\u00ec poi la penisola malese e pose sotto assedio la capitale Ayutthaya. L'invasione non ebbe successo per la morte accidentale nel 1760 di Alaungpaya, ferito dallo scoppio di uno dei propri cannoni durante l'assedio. Il suo successore fu duramente impegnato da diverse rivolte interne che arrestarono l'espansione del regno. Dal 1766 al 1769, la dinastia respinse quattro invasioni degli eserciti della dinastia Qing dell'Impero cinese, che tentava di riprendere il controllo degli Stati Shan.\nIl programma espansionistico riprese dopo qualche anno con l'assoggettamento dei regni laotiani di Luang Prabang e di Vientiane. Il 7 aprile 1767 l'esercito birmano, guidato dal figlio di Alaungpaya Hsinbyushin, espugn\u00f2 e rase al suolo Ayutthaya dopo 14 mesi di assedio, distruggendo il Regno del Siam, uno degli obiettivi pi\u00f9 prestigiosi della storia militare birmana. La grande vittoria coincise con la massima espansione del Regno Konbaung. Il susseguirsi delle invasioni cinesi diede modo ai siamesi di riorganizzarsi attorno al generale Taksin, che dopo pochi mesi cacci\u00f2 i birmani e fond\u00f2 il Regno di Thonburi.\nAssestamento.\nVi furono negli anni successivi nuove guerre contro i siamesi, che respinsero diverse invasioni e sottrassero ai birmani il controllo del Regno Lanna nel 1775 e quello dei regni laotiani tra il 1778 ed il 1779. I sovrani Konbaung riuscirono invece a mantenere il controllo degli Stati Shan e del Tenasserim prima dagli attacchi di Thonburi e poi da quelli di Bangkok, la capitale del nuovo Regno di Rattanakosin che si era sostituito a quello di Thonburi alla guida del Siam nel 1782.\nNel 1788 venne firmato un trattato di pace con la Cina dei Qing, che avrebbe visto l'inizio di scambi commerciali e avrebbe posto definitivamente fine ai conflitti fra i due paesi. Il re Bodawpaya, che regn\u00f2 dal 1782 al 1819, oltre a continuare i conflitti contro il Siam consolid\u00f2 i confini occidentali conquistando ed annettendosi l'Arakan nel 1784, portando i confini del regno a contatto con quelli dell'India Britannica. Nel 1814 sottomise una ribellione di Manipur, nel 1817 invase l'Assam e ne fece uno Stato vassallo.\nDeclino e fine del regno.\nI re di Konbaung modernizzarono il regno ed affrontarono la minaccia delle potenze europee, tentando di mantenere l'indipendenza dalle aspirazioni dei francesi e dei britannici. Ebbero successo contro i primi ma dovettero capitolare nel XIX secolo alla supremazia dei secondi, che vincendo le tre guerre anglo-birmane si annessero tutto il paese. La dinastia fin\u00ec nel 1885, con l'abdicazione in esilio dell'ultimo re Thibaw Min, deportato in India alla fine del terzo conflitto.\nLe varie capitali del regno furono Shwebo (1752\u20131760), Sagaing (1760\u20131765), Ava (1765\u20131783, 1821\u20131842), Amarapura (1783\u20131821, 1842\u20131859) e Mandalay (1859\u20131885), fondata dal re Mindon Min dopo la sconfitta nella seconda guerra anglo-birmana. Situata in posizione strategica, fu costruita su una collina e racchiusa da imponenti mura che la rendevano una fortezza difficile da espugnare. Tuttora \u00e8 la seconda citt\u00e0 della Birmania."}
{"id": "856366", "revid": "933835", "url": "https://it.wikipedia.org/wiki?curid=856366", "title": "Cavalieri gerosolimitani", "text": ""}
{"id": "856367", "revid": "1856513", "url": "https://it.wikipedia.org/wiki?curid=856367", "title": "Air Alg\u00e9rie", "text": "L'Air Alg\u00e9rie (in lingua araba: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u062c\u0632\u0627\u0626\u0631\u064a\u0629 - \"al-Khutut al-Jawiyah al-Jazaa-iriyah\"); \u00e8 la compagnia aerea di bandiera algerina.\nCon voli che hanno origine dall'aeroporto Houari Boumedienne di Algeri, Air Alg\u00e9rie opera voli di linea internazionali verso 39 destinazioni in 28 paesi in Europa, Nord America, Africa, Asia e Medio Oriente, e voli di linea nazionali verso 32 aeroporti algerini.\nAir Alg\u00e9rie \u00e8 membro della Arab Air Carriers Organization (\"Organizzazione Araba dei Trasporti Aerei\") ed \u00e8 in attesa di diventare un membro di SkyTeam.\nStoria.\nFondata il 15 marzo 1947 come \"Soci\u00e9t\u00e9 Alg\u00e9rienne de Construction A\u00e9ronautique\" (SACA), il 23 maggio 1953 si fuse con la \"Compagnie Air Transport\" per formare la \"Compagnie G\u00e9n\u00e9rale de Transports A\u00e9riens\" (CGTA).\nLa compagnia utilizzava Douglas DC-3 sulle rotte interne e Douglas DC-4 sulle rotte verso la Francia. Tra il 1955 e il 1960 i voli verso Parigi e Ginevra vennero effettuati con Lockheed L-049 Constellation. Il primo velivolo a reazione ad essere utilizzato fu un Sud Aviation Caravelle, acquistato nel dicembre 1959.\nDopo l'indipendenza dalla Francia ottenuta nel 1962, la compagnia mut\u00f2 il nome in Air Alg\u00e9rie (\"Entreprise Nationale d'exploitation des Services A\u00e9riens\"). Nel 1963 il governo algerino divenne proprietario del 51% delle azioni della compagnia, quota aumentata all'83% nel 1970 e al 100% nel 1974, dopo l'acquisizione del restante 17% detenuto da Air France.\nNel settembre 2021, dopo l'arresto di uno dei suoi steward che trasportava droga tra Francia e Algeria, la compagnia nazionale ha inasprito le regole.\nAccordi commerciali.\nA febbraio 2019 Air Alg\u00e9rie ha accordi di codeshare con le seguenti compagnie:\nFlotta.\nA febbraio 2019 la flotta Air Alg\u00e9rie risulta composta dai seguenti aerei:\nFlotta storica.\nDurante gli anni, Air Alg\u00e9rie ha utilizzato i seguenti velivoli:"}
{"id": "856368", "revid": "7", "url": "https://it.wikipedia.org/wiki?curid=856368", "title": "Liquori", "text": ""}
{"id": "856369", "revid": "287818", "url": "https://it.wikipedia.org/wiki?curid=856369", "title": "Abele (Alfieri)", "text": "Abele \u00e8 un'opera teatrale di Vittorio Alfieri, definita dall'autore una \"tramelogedia\".\nPostuma, \u00e8 scritta in endecasillabi nelle parti tragiche ed \u00e8 alternata a parti liriche.\nIdeata nel 1782, stesa nel 1786 e verseggiata nel 1790, fu poi pi\u00f9 volte rivista dall'autore, che vi diede l'ultima mano nel 1798. Alfieri scrisse anche una \"Prefazione\", composta tra il 4 e il 5 aprile 1796 e poi risistemata nel corso del mese. L'opera apparve a stampa nel 1804, in un'edizione curata dall'abate Caluso.\nTrama.\nI personaggi di quest'opera molto singolare di soggetto biblico si possono dividere in due gruppi. Il primo, dei personaggi tragici, comprende i primi abitanti della terra dopo la creazione: Adamo, Eva, Caino e Abele. Il secondo, dei personaggi fantastici, consiste di esseri soprannaturali: Dio stesso di cui si ascolta la voce; Lucifero con i suoi principali servitori Belzeb\u00f9, Mammona e Astarotte; il Peccato, l'Invidia, la Morte; cori di Angeli e Demoni. L'elenco dei personaggi precisa:\nFanno eccezione a questa regola una breve preghiera di Adamo e della sua famiglia nel secondo atto, e un'altra di Adamo nel terzo, che sono in rima.\nAtto I.\nNella reggia di Lucifero, il Peccato racconta a Lucifero i suoi inutili tentativi di essere ammesso nella felice famiglia di Adamo, che si \u00e8 interamente riconciliata con Dio, e da lui \u00e8 stata perdonata, dopo il peccato originale. Lucifero decide di tenere un consiglio tra i suoi seguaci per stabilire come si potr\u00e0 ottenere la distruzione dell'uomo. Appaiono quindi in successione Belzeb\u00f9, Mammona e Astarotte, con largo seguito di demoni e simili. Lucifero spiega perch\u00e9 li ha convocati e domanda al Peccato di illustrare cosa sta accadendo sulla terra. Il Peccato descrive la felicit\u00e0 che regna nella famiglia di Adamo, e il fallimento dei suoi tentativi di rovinarla.\nBelzeb\u00f9 parla per primo, dicendo a Lucifero che ha fatto male a lasciare la terra subito dopo avere causato il peccato originale inducendo Eva ad assaggiare la mela, e che suo figlio il Peccato si \u00e8 rivelato inadatto a prendere il suo posto. Sarebbe stato necessario farlo accompagnare da legioni di demoni o da una grande piaga. Mammona suggerisce che bisognerebbe mandare l'Invidia, poich\u00e9 essa \u00e8 stata la causa della rovina degli angeli ribelli. Perci\u00f2 l'Invidia viene convocata e appare, stringendo fra i denti una serpe che sta finendo di sbranare. Astarotte consiglia che l'Invidia sia accompagnata dalla Morte, la figlia sorda di Lucifero: la proposta \u00e8 accettata da tutti, cos\u00ec giunge anche la Morte, con la falce e la clessidra.\nLucifero d\u00e0 istruzioni all'Invidia, affinch\u00e9 si travesta da fanciulla, e alla Morte, perch\u00e9 appaia come sua madre. Poi informa l'assemblea che andr\u00e0 con loro sulla terra, accompagnato dal Peccato.\nAtto II.\nAdamo ed Eva stanno chiacchierando, dopo aver terminato le fatiche del giorno. Si apprende che Abele \u00e8 il figlio preferito da Eva, che parla di un segno inspiegabile sulla fronte di Caino. Ma i due genitori amano profondamente entrambi i figli, i quali poco dopo si uniscono a loro e raccontano di essere in ritardo perch\u00e9 l'agnello favorito di Abele si era perso, e Caino l'ha recuperato con difficolt\u00e0. Si capiscono la tenerezza di cuore di Abele e il carattere pi\u00f9 severo ma affettuoso di Caino, ancora non colpito dalla tentazione. Dopo una preghiera all'Onnipotente, i quattro dividono una frugale cena. Adamo poi ricorda che arriver\u00e0 la vecchiaia e la morte li separer\u00e0. Tutti si ritirano per il riposo, dopo che Adamo ha ammonito Eva di non dire mai ai loro figli la storia del peccato originale e della loro perduta felicit\u00e0.\nAtto III.\nLucifero, con i suoi compagni e il coro di demoni osserva i quattro mortali dormienti. L'Invidia sceglie Caino come sua preda, la Morte sceglie Abele. La prima manda uno dei suoi serpenti ad avvolgere il cuore di Caino. Lo spirito maligno parte, e Caino, disturbato da cattivi sogni, si sveglia anzitempo. Si lamenta tra s\u00e9 di dover fare il lavoro pi\u00f9 faticoso, e che Abele sia il favorito dei genitori. Caino ha strane e mai provate sensazioni, e infine decide di avventurarsi per il mondo, accompagnato solo dal suo piccone. Lucifero e l'Invidia, che hanno aleggiato nei pressi, appaiono, e Lucifero ordina all'altra di seguire Caino, poi si nasconde in una nuvola.\nAdamo ed Eva si svegliano, vedono che Caino se ne \u00e8 andato senza la loro solita benedizione. Svegliano Abele, che racconta di un terribile incubo che ha avuto. Eva osserva una strana nuvola nera nei pressi della loro casa che assomiglia, come lei dice, una nuvola che aveva visto il giorno della tentazione. Poi Abele si reca in cerca del fratello, la nuvola scompare e Adamo ed Eva si descrivono a vicenda i loro presentimenti di imminenti disgrazie. Adamo offre al Cielo un'umile preghiera, e gli rispondono la Voce di Dio e un coro di angeli invisibili. Poi anche Adamo ed Eva si mettono sulle tracce di Caino.\nAtto IV.\nAbele si trova in un luogo pianeggiante, in cerca di Caino. Lucifero lo confonde imitando la voce del fratello, e Abele si affretta, cercando di raggiungere Caino presso un grande fiume lontano, di cui hanno sentito Adamo parlare. La Morte e l'Invidia, nel loro travestimento da madre e figlia, giungono in cerca delle rispettive prede.\nGiunge Caino; dispiaciuto per essere corso via, sta per tornare sui suoi passi, quando con sua meraviglia vede due esseri umani, vestiti come Eva, avvicinarsi a lui. L'Invidia gli si rivolge con versi misteriosi, che destano la curiosit\u00e0 di Caino, poi gli descrive la felicit\u00e0 della terra dove dice di dimorare oltre il fiume, e dove lo invita. L'Invidia poi fa in modo di irritare Caino contro Abele e i genitori, colpevoli di averlo tenuto nell'ignoranza della felicit\u00e0 a sua portata, per destinarla solamente ad Abele, poich\u00e9 solo un mortale ne pu\u00f2 godere. Per completare l'opera, l'Invidia chiama a raccolta cori di danzatori e cantanti, che con balli e canti ammaliano Caino, poi scompaiono all'improvviso cos\u00ec come erano apparsi. L'Invidia tocca il capo a Caino, poi scompare con la madre.\nCaino, in preda all'eccitazione, si sta precipitando per raggiungere il paese della felicit\u00e0 prima di Abele, quando questo compare, affrettandosi anch'egli, in cerca del fratello, verso il fiume. Caino furibondo si volge col piccone verso Adamo, che fugge.\nAtto V.\nCaino ha raggiunto Abele e lo respinge, coprendolo di rimproveri che Abele non pu\u00f2 capire. Per un momento prevalgono i buoni sentimenti di Caino, ed egli ascolta le suppliche di piet\u00e0 rivoltegli da Abele, ma infine ha la meglio l'influenza degli spiriti maligni, e Caino abbatte il fratello colpendolo con il piccone. Appena ha fatto ci\u00f2, Caino se ne pente e fugge.\nAdamo giunge e ascolta il racconto di Abele, morente. Abele muore proprio mentre sopraggiunge Eva. Adamo fa del suo meglio per impedirle la vista del cadavere, ma Eva presto scopre la verit\u00e0. Adamo ed Eva insieme levano i loro lamenti. Adamo maledice Caino, chiedendo consiglio al Cielo; si ode la Voce di Dio, che li invita ad asciugare le lacrime e volgere i loro pensieri al Cielo:"}
{"id": "856371", "revid": "287204", "url": "https://it.wikipedia.org/wiki?curid=856371", "title": "Air Algerie", "text": ""}
{"id": "856372", "revid": "599013", "url": "https://it.wikipedia.org/wiki?curid=856372", "title": "Sbe", "text": ""}
{"id": "856374", "revid": "66731073", "url": "https://it.wikipedia.org/wiki?curid=856374", "title": "AFCS", "text": ""}
{"id": "856377", "revid": "287204", "url": "https://it.wikipedia.org/wiki?curid=856377", "title": "Charles-\u00c9mile-Callande de Champmartin", "text": "Biografia.\nFiglio di una coppia di proprietari terrieri, Jean Callande e Gabrielle Lemonnier, inizi\u00f2 a esporre al \"Salon\" dal 1819.\nChampmartin deve la sua fama ai numerosi ritratti e a opere religiose, che egli tratt\u00f2 con un tocco di sensibilit\u00e0 romantica.\nFu amico e allievo di Eug\u00e8ne Delacroix del quale, nel 1840, fece il ritratto, oggi visibile al Museo Carnavalet.\nUn ritratto di Eug\u00e8ne Sue si trova al Museo Magnin di Digione con altre tre sue tele.\nCinque suoi quadri sono presenti al Louvre e altri quattro al Museo nazionale dei Castelli di Versailles e del Trianon, fra i quali un ritratto del maresciallo Bertrand Clausel."}
{"id": "856378", "revid": "104265", "url": "https://it.wikipedia.org/wiki?curid=856378", "title": "Lista di emoglobine", "text": "L'emoglobina (detta \"Hb\") pu\u00f2 presentarsi in varie forme."}
{"id": "856391", "revid": "287204", "url": "https://it.wikipedia.org/wiki?curid=856391", "title": "Jean-Jules-Antoine Lecomte du Nouy", "text": ""}
{"id": "856393", "revid": "599013", "url": "https://it.wikipedia.org/wiki?curid=856393", "title": "Societ\u00e0 d'incoraggiamento d'arti e mestieri", "text": "La Societ\u00e0 d'Incoraggiamento d'Arti e Mestieri (nota anche come SIAM1838 e SIAM) \u00e8 un ente morale senza scopo di lucro fondato il 7 agosto del 1838 a Milano da esponenti degli ambienti culturali ed economici della Lombardia vicini alla camera di commercio con il fine di sostenere le competenze tecniche del personale delle manifatture che in quel periodo stavano nascendo nell'area lombarda.\nStoria.\nIl 7 Agosto del 1838 la camera di commercio di Milano riun\u00ec i pi\u00f9 importanti commercianti e industriali milanesi, con lo scopo di creare un'istituzione capace di promuovere \"l'incamminato progresso delle arti e de' mestieri in Milano\": nasce cos\u00ec la Cassa d'Incoraggiamento d'Arti e Mestieri, un fondo per la distribuzione di riconoscimenti e sovvenzioni ad artigiani, operai e operatori economici che introducono pratiche innovative nei processi produttivi, sotto la guida di Enrico Mylius. \nLa cassa diverr\u00e0 Societ\u00e0 d'Incoraggiamento d'Arti e Mestieri nel 1841, guidata dal convincimento che \"il miglior modo di favorire l'industria \u00e8 quello di illuminarla con l'istruzione\", e si costituisce come ente di formazione per favorire il perfezionamento tecnico della manifattura .\nCon l'arrivo di Antonio de Kramer si intensificano le attivit\u00e0 di divulgazione culturale con i Seminari di Chimica Industriale, i corsi di Fisica, Geometria e Meccanica. Nasce anche la prima scuola professionale di Tessitura Serica guidata da Angelo Piazza. \nNel 1845 Carlo Cattaneo divenne relatore della Societ\u00e0, apportando un contributo inestimabile al suo sviluppo e continuando il progetto di rinnovamento della cultura scientifica che altri personaggi di spicco avevano iniziato; per citarne alcuni, De Kramer, Sarti, Magrini, Curioni e Balsamo Crivelli.\nIn quegli stessi anni iniziano i corsi di Fisica industriale, di Geometria meccanica e di Tessitura serica; poco dopo \u00e8 costituita la Scuola di Meccanica. \nDa questo contesto nel 1863 nasce l\u2019Istituto Tecnico Superiore, che diventer\u00e0 poi il Politecnico di Milano. Se fino ad allora la Societ\u00e0 si era occupata sia dell'istruzione degli operai sia di quella pi\u00f9 elevata, dopo la nascita del Politecnico si decise che era la formazione della classe operaia che doveva essere potenziata, lasciando al Politecnico l'alta formazione universitaria.\nNel 1881 la SIAM1838 sostiene inoltre l'organizzazione della Esposizione Nazionale, manifestazione che successivamente si trasformer\u00e0 nella fiera di Milano. \nNel 1925 la Societ\u00e0 fonda la Scuola tecnica operaia superiore, la prima scuola serale di grado superiore in Italia. Dopo la Seconda Guerra Mondiale, negli anni della ricostruzione, la Societ\u00e0 diventa l'ente di formazione per eccellenza di tutti i giovani milanesi che aspiravano a una qualifica tecnica. \nIn questi anni la Societ\u00e0 inizia ad essere conosciuta come le Scuole di Santa Marta per la variet\u00e0 di corsi tecnici a catalogo: la Scuola di Disegno Meccanico, la Scuola di Tecnologie Meccaniche Superiori, l'Istituto Tecnico Industriale Serale \"E.Conti\" che preparava alla professione di perito industriale, la Scuola-laboratorio di Elettrotecnica, la Scuola-laboratorio di tessitura che dal 1948 si trasfer\u00ec nella stazione sperimentale per le fibre tessili del Politecnico, la Scuola di Chimica Industriale e la Scuola Agraria \"Ponti\". \nDa allora la Societ\u00e0 d'Incoraggiamento d'Arti e Mestieri conserva e opera nell'ottica di uno sviluppo in funzione del progresso e dell\u2019incivilimento, guadagnando una visione nuova e di ampio raggio che coinvolge anche e soprattutto i ceti meno abbienti nella costruzione di una societ\u00e0 operosa e meritocratica, cosciente delle proprie risorse. \nOggi.\nNegli anni pi\u00f9 recenti la Societ\u00e0 ha dato crescente spazio ad insegnamenti concernenti la ICT: nel 1994 nasce un corso di telematica e reti di personal computer; nel 1996 iniziano un corso su Internet ed uno sul\nlinguaggio C; nel 1997 si tiene un primo corso di Editoria elettronica. Nel 2005 la SIAM sigla due protocolli d'intesa con la\nAssociazione italiana per l'informatica ed il calcolo automatico e con l'Ufficio scolastico regionale della Lombardia per l'avvio di due progetti triennali coordinati.\nLa SIAM oggi \u00e8 un ente accreditato presso la Regione Lombardia per l'erogazione di corsi di formazione professionale e attivit\u00e0 di orientamento, ricoprendo un ruolo primario nell'ambito dei Poli Tecnici Professionali nel settore dell\u2019informatica e dell'innovazione digitale formando e accompagnando al lavoro giovani tecnici con specializzazioni non contemplate nel sistema di istruzione italiano. La SIAM tutela con impegno l'Artigianato italiano, proponendo soluzioni innovative e percorribili tese a garantire un nuovo valore a professionalit\u00e0 tradizionali, ancora utili e da non disperdere, grazie all\u2019apprendimento e allo sviluppo di nuove frontiere tecnologiche. \nNel 2015 La SIAM \u00e8 il primo ente di formazione in Italia a dotarsi di un Fab lab interno, il \"siamLAB\", un laboratorio di fabbricazione digitale aperto al pubblico.\nPalazzo storico e patrimonio artistico.\nLa Societ\u00e0 d\u2019Incoraggiamento d\u2019Arti e Mestieri ha sede in via Santa Marta 18 a Milano dal 1889.\nIl palazzo, progettato dell\u2019architetto Francesco Pestagalli, riporta formalmente allo stile neobramantesco, diffuso nell\u2019ambito dello storicismo lombardo della seconda met\u00e0 dell\u2019Ottocento. La sua struttura fu pensata in funzione delle specifiche attivit\u00e0 didattiche: numerose e capienti aule, laboratori, uffici.\nTra gli spazi di maggior rilievo storico c\u2019\u00e8 la Biblioteca, istituita poco dopo la nascita della Societ\u00e0 e che conserva attualmente pi\u00f9 di 6.000 volumi pubblicati dal 1534 ai giorni nostri.\nSi tratta di un patrimonio librario di grande valore costruito a partire dal 1843, quando i membri del Consiglio Direttivo decidono di instituire un cospicuo fondo per l\u2019acquisto di opere periodiche, di altri giornali e di \u201clibri utili\u201d, riguardanti ogni ramo dell\u2019industria tecnica e dell\u2019economia pubblica, periodici di scienza, arti e agricoltura, ingegneria, meccanica, fisica, chimica idraulica. In seguito, la dotazione libraria si arricchisce di abbonamenti a riviste internazionali (tra i pi\u00f9 famosi dell\u2019epoca, i Bulletin de la Societ\u00e9 Industrielle de Mulhouse, gli Annali Universali di Statistica, lo Spettatore Industriale, per fare alcuni esempi); \u00e8 conservata al suo interno anche la collezione degli Atti della Societ\u00e0 che ne documentano l\u2019attivit\u00e0 dalla fondazione ad oggi.\nTra i volumi di maggior pregio, la Biblioteca vanta una copia (restaurata nel 2000) completa e originale dell\u2019Edizione di Lucca 1758 \u2013 1776 dell\u2019Encyclop\u00e9die Ou dictionnaire raisonn\u00e8 des Sciences, des Arts et des Metiers di Denis Diderot e Jean Baptiste Le Rond d'Alembert e una copia completa della Description des Arts et M\u00e9tiers di Henri Louis Duhamel du Monceau (1761 \u2013 1779). \nAltro luogo importante, che ripercorre i valori e la storia della SIAM, \u00e8 la Galleria dei Benefattori, un corridoio che accoglie numerose statue e targhe che celebrano le pi\u00f9 illustri personalit\u00e0 collegate alla Societ\u00e0. \nTra le opere si trovano lavori di artisti quali Salvatore Pisani (tra le sue opere si distinguono alcune delle statue delle guglie del Duomo di Milano, autore dei bassorilievi della cappella funebre di Francesco Hayez), Francesco Confalonieri (autore del Pio IX in Sant\u2019Ambrogio, Milano), Luigi Secchi (scultore del bassorilievo di Umberto I all\u2019entrata del Castello Sforzesco e del busto di Mons. Antonio Ceriani all\u2019Accademia di Brera a Milano) e ancora Attilio Strada, Metello Motelli, Fausta Vittoria Mencarini e tanti altri. L\u2019opera di pi\u00f9 alto valore storico-artistico presente nella Galleria \u00e8 il Monumento ai padri fondatori della SIAM Antonio De Kramer ed Enrico Mylius, gruppo marmoreo realizzato da Pietro Magni nel 1860. \nCollezione scientifica.\nLa collezione scientifica della Societ\u00e0 d\u2019Incoraggiamento d\u2019Arti e Mestieri ricostruisce i passi fondamentali dell\u2019evoluzione della cultura scientifica e tecnologica di Milano nel corso degli ultimi due secoli attraverso strumenti, ormai preziosi, utilizzati per la didattica nel corso degli anni. La collezione scientifica comprende tra glia altri un elettrometro con gabbia di Faraday, un galvanometro balistico tipo Nobili, un rocchetto di induzione Rumkorff con interruttore vibrante, un condensatore Aepinus ad armature mobili, un banco dimostrativo per esperienza sul campo magnetico utente secondo il modello di Galileo Ferraris, un oscillatore di Augusto Righi ed un ponte di Murray. La collezione comprende anche una raccolta quasi completa di home computer, tutti funzionanti: dai primi Olivetti allo Spectrum al Commodore 22 e al Commodore 45, oltre a numerosi strumenti apparecchiature impiegati dell\u2019insegnamento della Chimica che ha rappresentato uno dei settori formativi d\u2019eccellenza nella storia della Societ\u00e0."}
{"id": "856395", "revid": "169529", "url": "https://it.wikipedia.org/wiki?curid=856395", "title": "Sandra Magnus", "text": "Biografia.\nMagnus \u00e8 nata nell'Illinois, ha conseguito diplomi in fisica (1986) ed ingegneria elettronica (1990) presso l'Universit\u00e0 del Missouri, successivamente ha preso il dottorato in scienza dei materiali presso l'Istituto di Tecnologia della Georgia nel 1996.\n\u00c8 stata selezionata come astronauta nel 1996 con la qualifica di specialista di missione e nell'ottobre del 2002 ha effettuato la sua prima missione spaziale sullo Shuttle (STS-112).\nIn seguito \u00e8 stata selezionata come partecipante all'Expedition 18 sulla Stazione Spaziale Internazionale in qualit\u00e0 di ingegnere di volo, che ha raggiunto il 16 novembre 2008 a bordo dello Shuttle \"Endeavour\" nella missione STS-126. Ha vissuto a bordo della stazione fino alla missione successiva (STS-119) dello Shuttle \"Discovery\", che ha trasportato il suo sostituto e l'ha riportata a terra. Nel luglio del 2011 ha partecipato alla missione conclusiva del programma Space Shuttle: STS-135."}
{"id": "856396", "revid": "729019", "url": "https://it.wikipedia.org/wiki?curid=856396", "title": "Tupolev ANT-20", "text": "Il Tupolev ANT-20, noto anche col nome di Maksim Gor'kij, (in russo \u0422\u0443\u043f\u043e\u043b\u0435\u0432 \u0410\u041d\u0422-20 \"\u041c\u0430\u043a\u0441\u0438\u043c \u0413\u043e\u0440\u044c\u043a\u0438\u0439\") era un aereo da trasporto multiruolo ad ala bassa progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica negli anni trenta.\nEquipaggiato con 8 motori fu il pi\u00f9 grande aereo terrestre della sua epoca.\nStoria del progetto.\nL'ANT-20 trae origine dal naturale sviluppo del ANT-16, un bombardiere monoplano rimasto allo stadio di prototipo, che lo TsAGI aveva progettato a partire dal 1930. L'impostazione era pi\u00f9 classica del suo predecessore, con i pi\u00f9 potenti motori Mikulin AM-35 alloggiati in gondole sul bordo d'attacco alare. Dato lo scarso interesse del committente, il progetto fu interrotto nel 1932, ma comunque utilizzato come base per un ulteriore sviluppo.\nNei primi anni trenta il giovane Mihailu Kol'covu, noto giornalista che godeva dell'appoggio di Stalin, aveva espresso l'idea di dedicare un aereo al \"grande scrittore proletario\" Maksim Gor'kij, intenzione che si consolid\u00f2 nel settembre 1932 in occasione della ricorrenza del 40\u00ba anniversario dell'attivit\u00e0 letteraria di Gorky. Il nuovo velivolo avrebbe dovuto essere il pi\u00f9 grande aereo mai costruito ed il pi\u00f9 rappresentativo di una serie di aerei speciali che avrebbero contribuito a esaltare le capacit\u00e0 della struttura politico-industriale dello Stato sovietico. A questo scopo si fece promotore di una raccolta di fondi nazionale coinvolgendo l'intera popolazione sovietica.\nIl progetto fu affidato all'ufficio di progettazione (OKB) Nr.156 diretto da Andrej Nikolaevi\u010d Tupolev, per l'esperienza acquisita nella realizzazione di grandi bombardieri monoplani di costruzione metallica, gli ANT-4/TB-1 e TB-3. L'OKB realizz\u00f2 il disegno di un velivolo dalle eccezionali dimensioni e dall'inconsueta configurazione nell'impianto propulsivo: sei motori sul bordo d'attacco della grande ala, pi\u00f9 una gondola con altri due motori in configurazione traente-spingente posta sopra la fusoliera. La costruzione inizi\u00f2 il 4 luglio 1933 e dopo nemmeno un anno, il 3 aprile 1934, l'aereo fu completato.\nIl prototipo, rimasto poi esemplare unico, fu portato in volo per la prima volta il 17 giugno 1934 dal pilota collaudatore ed ufficiale sovietico Mihail Mihajlovi\u010d Gromov che, pur in soli 35 minuti di volo in cui si sollev\u00f2 fino ad una quota di 500\u00a0m, si espresse entusiasticamente nei confronti del velivolo.\nImpiego operativo.\nFu utilizzato per la propaganda stalinista, equipaggiato con una stazione radio, un laboratorio grafico, un proiettore di film con audio, una libreria e una macchina tipografica.\nPrimo nella storia dell'aviazione, l'aereo era equipaggiato con una scaletta pieghevole che, quando chiusa, diventava parte del pavimento.\nL'aereo usava corrente alternata a 120 volt e poteva essere smontato e spostato via ferrovia.\nIl 18 maggio 1935 l'ANT-20 (con a bordo i piloti I.V.Mikheyev e I.S.Zhurov) e tre altri aerei (Tupolev ANT-14, R-5 e I-5), decollarono per un volo di dimostrazione su Mosca. Il pilota dell'aereo di scorta I-5, Nikolai Blagin, sbagli\u00f2 una manovra e and\u00f2 a sbattere contro un'ala del Maxim Gorky, che precipit\u00f2 in un quartiere residenziale di Mosca.\nMorirono 45 persone: le assistenti di volo a bordo e 33 membri delle famiglie di alcune persone che avevano contribuito a costruire l'aereo.\nLe autorit\u00e0 dichiararono che la manovra era stata compiuta per iniziativa del pilota del caccia: in tempi pi\u00f9 recenti, per\u00f2, \u00e8 stato affermato che la manovra avrebbe fatto parte della manifestazione.\nL'anno successivo fu costruito e riprogettato l'ANT-20bis, molto simile nella struttura ma con soli 6 motori, escludendo i due motori sulla fusoliera e utilizzando i pi\u00f9 potenti AM-34FRNW. L'aereo precipit\u00f2 il 14 dicembre 1942 per cause non ancora del tutto chiarite."}
{"id": "856398", "revid": "1610933", "url": "https://it.wikipedia.org/wiki?curid=856398", "title": "Kancil malese", "text": ""}
{"id": "856402", "revid": "85051619", "url": "https://it.wikipedia.org/wiki?curid=856402", "title": "In loco parentis", "text": "La locuzione latina in loco parentis, in latino sta per \"al posto di un genitore\" e si riferisce alla responsabilit\u00e0 legale di una persona o di un'organizzazione di intraprendere alcune delle funzioni e delle responsabilit\u00e0 di un genitore. Le corti americane soprattutto applicano la dottrina dell'\"in loco parentis\" agli istituti scolastici. Derivato in origine dal common law britannico, \u00e8 stato applicato su vasta scala nelle istituzioni a salvaguardia degli interessi degli allievi in taluni casi eccedendo cos\u00ec da sfociare in palesi violazioni delle libert\u00e0 civili degli allievi."}
{"id": "856404", "revid": "19933", "url": "https://it.wikipedia.org/wiki?curid=856404", "title": "Retiarius", "text": ""}
{"id": "856406", "revid": "1784425", "url": "https://it.wikipedia.org/wiki?curid=856406", "title": "Gaston Defferre", "text": "Sindaco di Marsiglia dal 1953 al 1986.\nLaureatosi in legge, dal 1931 esercita la professione di avvocato e aderisce alla SFIO, che era la sigla che a quel tempo aveva il partito socialista. Nel 1940 aderisce alla Resistenza e nel 1942 entra in clandestinit\u00e0. La sua terza moglie Edmonde Charles-Roux era una nota giornalista e scrittrice, a lungo direttrice di \"Vogue\", figlia di Fran\u00e7ois Charles-Roux che fu a lungo ambasciatore di Francia presso la Santa Sede.\nSindaco di Marsiglia.\nAlla Liberazione nel 1944 sar\u00e0 eletto sindaco di Marsiglia. Si dimette nel 1945 ma sar\u00e0 rieletto nel 1953, e rimanendo ininterrottamente sindaco fino alla morte nel 1986. Come sindaco, ha dato impulso allo sviluppo edilizio di Marsiglia e alla costruzione della metropolitana.\nParlamentare e Ministro della Quarta Repubblica.\nDurante la Quarta Repubblica francese \u00e8 deputato all'Assembl\u00e9e Nationale per la SFIO dal 1945 al 1958. Segretario di Stato all'Informazione dal 26 gennaio al 24 giugno 1946, sottosegretario ai Territori francesi d'oltremare dal 16 dicembre 1946 al 22 gennaio 1947, ministro della Marina mercantile dal 12 luglio 1950 all'11 agosto 1951, ministro dei Territori francesi d'oltremare dal 1\u00ba febbraio 1956 al 13 giugno 1957. Come direttore di gabinetto sceglie il futuro Primo ministro gollista Pierre Messmer.\nNel 1958, pur essendo favorevole all'instaurazione della Quinta Repubblica francese, preferisce passare all'opposizione. \u00c8 senatore dal 1959 al 1962 e di nuovo deputato all'Assembl\u00e9e Nationale dal 1962 al 1981.\nNel 1967 \u00e8 protagonista dell'ultimo duello in Francia. Sconfigge dopo 4 minuti di combattimento il collega Ren\u00e9 Ribi\u00e8re, che lo aveva sfidato alla spada per essere stato da lui insultato.\nCandidato alle presidenziali del 1969.\nNel 1965 \u00e8 spinto dall\"'Express\" di Jean-Jacques Servan-Schreiber a candidarsi alle presidenziali, ma preferisce rinunciare. Alle elezioni presidenziali del 1969 \u00e8 il candidato unico del Partito Socialista. \u00c8 consapevole di rappresentare l'ala moderata dell'elettorato progressista, e per guadagnare la fiducia dell'ala pi\u00f9 progressista annuncia che, se eletto, nominer\u00e0 Primo ministro Pierre Mend\u00e8s France da poco fuoriuscito dal Parti socialiste unifi\u00e9 (PSU). Mend\u00e8s si presta malvolentieri a questa operazione maldestra, e Defferre raccoglier\u00e0 un magro 5%. Escluso dal ballottaggio, invita i suoi elettori a votare per il candidato centrista Alain Poher contro Georges Pompidou.\nMinistro di Mitterrand.\nL'elezione di Fran\u00e7ois Mitterrand alla presidenza della Repubblica il 10 maggio 1981 segna il ritorno in grande stile di Defferre al governo, e con incarichi prestigiosi. Avr\u00e0 quasi ininterrottamente il rango di ministro di Stato ed \u00e8 il numero due del governo. Ministro dell'Interno e del Decentramento dal 22 maggio 1981 al 17 luglio 1984, ministro per il Piano e per l'Organizzazione territoriale dal 17 luglio 1984 al 20 marzo 1986. Rieletto deputato nel 1986, pochi giorni dopo le elezioni muore improvvisamente a causa di un attacco cardiaco. Ai suoi funerali laici a Marsiglia alla presenza del presidente della Repubblica Mitterrand, il suo elogio funebre \u00e8 pronunciato dal presidente dell'Assembl\u00e9e Nationale, il gollista Jacques Chaban-Delmas.\nIl decentramento.\nIl nome di Defferre \u00e8 legato per sempre all'attuazione del decentramento in Francia attuato a partire dal 1982 (legge quadro Defferre). Sono notevolmente aumentati i poteri dei sindaci e dei presidenti delle province, mentre \u00e8 ridimensionato il ruolo dei prefetti. Parigi, Lione e Marsiglia godono di un ordinamento speciale, che vede crescere le competenze degli \"arrondissement\"."}
{"id": "856410", "revid": "34119", "url": "https://it.wikipedia.org/wiki?curid=856410", "title": "Phe", "text": ""}
{"id": "856413", "revid": "2040227", "url": "https://it.wikipedia.org/wiki?curid=856413", "title": "Cornelis Norbertus Gysbrechts", "text": "Biografia.\nLe notizie sulla vita di questo pittore sono scarse. Nacque ad Anversa, dove nel 1659-1660 divenne membro della Corporazione di San Luca. La sua prima opera conosciuta porta la data del 1657. Nel 1664 \u00e8 menzionato nel diario di Balthasar de Monconys, allora residente a Ratisbona; Gijsbrechts gli offr\u00ec in vendita due dipinti e Monconys acquist\u00f2 un trompe-l'\u0153il.\nDal 1665-1668 Gijsbrechts fu ad Amburgo e dal 1668 circa al 1672 fu al servizio della corte di Copenaghen come pittore; la maggior parte delle sue opere si trova oggi in Danimarca. Nel 1675 lavor\u00f2 forse a Bruges, come indicherebbe la scritta su un quadro di quel periodo e in cui si dichiara che \"Monsieur Gijsbrechts\" \u00e8 a Bruges.\nMor\u00ec probabilmente nel 1675 o poco dopo. In precedenza si ritenne che fosse morto dopo il 1684 (Willigen/Meijer 2003), ma tale errore fu causato dalla inesatta lettura della data, 1684 invece che 1664, apposta su un dipinto venduto ad un'asta nel 1965. Gysbrechts era solito firmare i propri quadri con la sigla \"CND\".\nStile.\nIl repertorio di Gijsbrechts \u00e8 incentrato sul tema della \u00abvanitas\u00bb, molto diffuso nel Seicento, soprattutto in Olanda. Spesso nelle sue composizioni \u00e8 presente un telo che nasconde in parte gli oggetti raffigurati: carte, lettere, giornali, spartiti, strumenti, teschi, fiori, ... Le sue opere sono difficili da distinguere da quelle di un altro pittore fiammingo e contemporaneo, Franciscus Gysbrechts, con cui \u00e8 stato in precedenza confuso."}
{"id": "856418", "revid": "124412226", "url": "https://it.wikipedia.org/wiki?curid=856418", "title": "Costantino Vitagliano", "text": "\u00c8 noto nel mondo dello spettacolo e della cronaca rosa dopo la sua partecipazione nel 2003 a \"Uomini e donne\", trasmissione pomeridiana di Maria De Filippi su Canale 5, nel ruolo di tronista.\nBiografia.\nNato e cresciuto a Milano, nel quartiere di Calvairate, da genitori campani, originari di San Martino Valle Caudina (AV).\nTelevisione.\nDopo alcune apparizioni come \"valletto\" in alcune televisioni locali (tra cui Antennatre), acquisisce molta notoriet\u00e0 divenendo prima corteggiatore e poi \"tronista\" della trasmissione \"Uomini e Donne\". Nell'ambito dello show sceglie come sua ragazza Alessandra Pierelli, con la quale vive, tra il 2004 e il 2005, una storia d'amore sotto gli occhi delle telecamere, con resoconti settimanali a \"Buona Domenica\" e riprese in diretta. \nNel 2006 e nel 2007 \u00e8 uno degli inviati della trasmissione \"Stranamore\". Nel 2008, in pieno scandalo \"Vallettopoli\", lascia la scuderia di Lele Mora per alcune dichiarazioni rilasciate in televisione relative ai suoi gusti sessuali. \nNel 2009 partecipa alla trasmissione domenicale di Simona Ventura \"Quelli che... il calcio\", dove era gi\u00e0 comparso come valletto ad inizio carriera, ed \u00e8 opinionista fisso del trono maschile del reality show \"Uomini e donne\".\nNell'autunno 2011 partecipa come concorrente a \"Baila!\", reality show sul ballo condotto da Barbara D'Urso, classificandosi al primo posto in coppia con Elisabetta Gregoraci. \nNel 2016 entra nello staff di Radio Studio Pi\u00f9. A settembre dello stesso anno diventa uno dei concorrenti della prima edizione del \"Grande Fratello VIP\", venendo per\u00f2 eliminato nel corso della seconda puntata con il 41,8% dei voti.\nCinema.\nNel 2005 gira con Daniele Interrante e Alessandra Pierelli il film \"Troppo belli\", scritto da Maurizio Costanzo.. \nNel 2010 prende parte al film comico \"Vacanze a Gallipoli\" di Tony Greco, regista esordiente, con Alvaro Vitali.\nNel 2014 debutta come attore di fotoromanzi. Nello stesso anno partecipa alla webserie \"The Lady - L'amore sconosciuto\".\nNel 2020 \u00e8 protagonista insieme a \u00c9va Henger, Giorgio Como e a Flavia Vento del cortometraggio \"Il postino sogna sempre due volte\" per la regia di Rocco Marino.\nAltri progetti.\nNel 2007 posa per il calendario di MAX. L'anno successivo posa per il calendario della \"Protezione Animali\" di Legnano, che si occupa di accogliere ed affidare cani e gatti abbandonati nella provincia di Milano.\nDal 2008 al 2010 \u00e8 stato testimonial di vari marchi di abbigliamento, tra cui Hollywood e Paciotti. Negli anni della popolarit\u00e0 ha invece effettuato sponsorizzazioni mirate per i marchi Datch, Parah e Armada Nueva. \nNel 2003 ha scritto un libro biografico con Alfonso Signorini: \"Costantino Desnudo\" edito da Maestrale Company, che ha venduto 250.000 copie, a cui si \u00e8 poi aggiunta, nel 2006, l'autobiografia \"Dedicato a voi\", edita da Arnoldo Mondadori Editore (ISBN 88-04-54545-3). \nNel 2014, in occasione del suo quarantesimo compleanno, ha presentato la sua applicazione per smartphone, realizzata da TakeApp. \nVita privata.\nDopo la relazione nata nell'ambito di \"Uomini e donne\" con Alessandra Pierelli, \u00e8 stato fidanzato per un breve periodo con Linda Santaguida. \nNel 2013 ha conosciuto l'indossatrice svizzera Elisa Mariani, dalla quale ha avuto una bambina. Un anno dopo i due hanno ufficializzato la fine del loro rapporto.\nDal 2020 fa coppia con la ballerina Luba Mushtuk.\nHa gestito una palestra a Milano dal 2003 al 2007. Dal 2015 lavora come formatore di \"personal shopper:\" \u00e8 infatti responsabile di corsi per assistenti agli acquisti, esperti del settore che accompagnano i turisti in giro per la citt\u00e0 e consigliano come vestirsi nella maniera pi\u00f9 adatta alla moda del momento."}
{"id": "856424", "revid": "729019", "url": "https://it.wikipedia.org/wiki?curid=856424", "title": "Porta dello Spirito Santo", "text": "La Porta dello Spirito Santo era un'antica porta della citt\u00e0 di Napoli.\nStoria.\nLa presenza di una porta occidentale di epoca classica sul decumano inferiore \u00e8 testimoniata anche grazie agli studi e agli scavi archeologici che, sin dai lavori compiuti nel XVII secolo dall'architetto Francesco Antonio Picchiatti, hanno portato alla luce i resti dell'antica \"Porta Cumana\" che sorgeva nell'area occupata dall'odierna piazza San Domenico Maggiore.\nTale porta di ingresso in citt\u00e0 fu poi, con l'ampliamento delle mura, spostata lungo l'asse di via San Biagio dei Librai sino alla basilica di Santa Chiara, grazie a un rifacimento portato a termine nel 1268 (secondo la storiografia pi\u00f9 risalente da Carlo II d'Angi\u00f2, anche se si nota un evidente contrasto cronologico). Riguardo alla posizione di questa porta si \u00e8 discusso per molto tempo: si era pensato che la porta fosse posta all'altezza della odierna Guglia dell'Immacolata, ma si \u00e8 arrivati a ritenere che sorgesse tra l'attuale via Cisterna dell'Olio e il palazzo delle Congregazioni, come individuato da rilievi in loco effettuati da Giulio De Petra insieme a Fausto Nicolini.\nLa nuova porta, che fu abbellita da sculture, fu chiamata \"Porta Reale\" e recava sul fornice l'iscrizione \"EGREGIE NIDI SUM REGIA PORTA PLATEE / MENIA NOBILITANS HIC URBIS PARTHENOPEE\" che ancor oggi campeggia su un edificio della via Toledo di fronte al Palazzo De Rosa.\nNel 1528 la porta Reale fu demolita, per essere sostituita da una nuova porta che fu posta a termine dell'asse viario di via Toledo, aperto nel 1536 dal vicer\u00e9 don Pedro di Toledo. Essa costituiva il nuovo ingresso da nord e dall'area collinare alla citt\u00e0 e si apriva nell'ampliamento della cinta muraria promosso dal vicer\u00e9 verso ovest.\nLe si attesta in un primo momento (secondo il volere ufficiale del vicer\u00e9, suo fondatore) la denominazione di \"porta Reale\", come per l'antico accesso duecentesco che aveva sostituito, talvolta con la specificazione \"nuova\" per distinguerla dalla vecchia; successivamente all'apertura della basilica dello Spirito Santo fu chiamata comunemente \"Porta dello Spirito Santo\", mutuando il nome dall'importante edificio di culto che peraltro diede il nome alla zona in cui sorgeva (la parte nord di via Toledo appunto).\nInoltre in seguito all'apertura negli immediati paraggi delle quattro cisterne per la conservazione dell'olio, progettate da Giovanni Vincenzo Della Monica su deliberazione degli Eletti di Citt\u00e0 del 1588, la porta era indicata raramente come \"porta dell'Olio\". Anche la denominazione \"porta Toledo\", con evidente richiamo al vicer\u00e9 che aveva aperto porta e strada, \u00e8 raramente attestata.\nArchitettura.\nIl fornice della costruzione non era decorato eccetto che per una grande aquila a due teste, simbolo di Carlo V contornata dalle colonne d'Ercole e da due stemmi, in modo simile a quanto \u00e8 oggi visibile sulle facciate di Castel Capuano e Castel Sant'Elmo.\nDurante il viceregno spagnolo vi fu posta la seguente iscrizione, anch'essa ancora esistente, visibile al di sopra della lapide della porta Reale:\nAllo stesso di altre porte napoletane, anche questa struttura fu affrescata da Mattia Preti e vi fu posta una statua di \"San Gaetano di Thiene\".\nLa demolizione.\nNel XVIII secolo, a causa dei problemi che causava al \"traffico\" del tempo, ma anche per le sue precarie condizioni di stabilit\u00e0, si decise l'abbattimento della porta, cosa che fu eseguita con un dispaccio reale del 1\u00ba aprile 1775; la statua di \"San Gaetano\" fu posizionata su Port'Alba.\nUna targa che ricorda l'avvenuta demolizione \u00e8 posta sull'edificio accanto al Palazzo Petagna, pi\u00f9 a sinistra delle due lapidi summenzionate, coronata inoltre dallo stemma cittadino."}
{"id": "856428", "revid": "767487", "url": "https://it.wikipedia.org/wiki?curid=856428", "title": "Take Them and Break Them", "text": "Take Them And Break Them \u00e8 il quinto album (EP) di Michael Monroe, uscito il 11 giugno 2002 per l'etichetta discografica Steamhammer Records.All'album partecipa anche Adam Bomb (con lo pseudonimo \"Pink Gibson\") in qualit\u00e0 di chitarrista."}
{"id": "856435", "revid": "2066533", "url": "https://it.wikipedia.org/wiki?curid=856435", "title": "Carla Accardi", "text": "Biografia.\nArtista tra le pi\u00f9 originali dell'arte del secondo dopoguerra italiano, era cugina della scrittrice Evi Zamperini Pucci e di Elda Pucci. Dopo aver conseguito la maturit\u00e0 classica al Liceo Ximenes di Trapani, si trasfer\u00ec a Palermo per gli studi all'Accademia di Belle Arti, conclusi nel 1947. Spostatasi a Roma, frequent\u00f2 l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70. \nNel 1947 con Attardi, Consagra, Dorazio, Guerrini, Concetto Maugeri, Perilli, Sanfilippo, sposato nel 1949, e Turcato, fond\u00f2 il Gruppo Forma 1 di ispirazione formalista e marxista.\nFino al 1949 espose alle mostre del gruppo, nel 1950 tenne la sua prima mostra personale alla Libreria Age d'Or di Roma. L'anno successivo frequent\u00f2 la Libreria Salto di Milano, luogo di ritrovo degli artisti del MAC. A Parigi conobbe Magnelli. Nel 1954 inizi\u00f2 ad affrontare problematiche di riduzione cromatica e segnica documentate dalla personale del 1955 alla Galleria San Marco di Roma. Nello stesso anno partecip\u00f2, invitata da Michel Tapi\u00e9, alla rassegna internazionale \"Individualit\u00e0 d'oggi\" (Galleria Spazio, Roma; Galerie Rive Droite, Parigi).\nLa ricerca di Carla Accardi procede nella direzione dell'automatismo segnico fino all'inizio degli anni Sessanta. Nel 1965 l'artista abbandon\u00f2 le tempere a favore di vernici colorate e fluorescenti da applicare su supporti plastici trasparenti, uscendo dalla dimensione del quadro e coinvolgendo lo spazio, con un atteggiamento che sar\u00e0 importante per gli artisti dell'Arte povera. Negli anni Settanta torn\u00f2 agli schemi geometrici reiterati su grandi tele chiamate \"Lenzuoli\" che saranno presentati alla Galleria Editalia di Roma nel 1974. Le esperienze degli anni Settanta continueranno ad essere approfondite in una serie di installazioni fino al recupero di una dimensione pi\u00f9 tradizionale negli anni Ottanta.\nFece parte del femminismo in Italia, insieme a Elvira Banotti e Carla Lonzi costituendo il gruppo \"Rivolta Femminile\". Il manifesto \"Rivolta Femminile\" fu redatto nella casa di Elvira Banotti a Trastevere. Nel 1996 fu nominata membro dell'Accademia di Brera e nel 1997 fu membro della Commissione per la Biennale di Venezia nel ruolo di consigliere.\nNel 1998 la sua citt\u00e0, Trapani, le dedic\u00f2 una retrospettiva \"Carla Accardi: opere 1947-1997\", nella Chiesa della Badia Grande.\nLa mattina del 23 febbraio 2014 Carla Accardi accus\u00f2 un improvviso malore e venne trasportata d'urgenza all'ospedale Santo Spirito di Roma. Le sue condizioni apparvero subito critiche; l'artista mor\u00ec poco dopo aver raggiunto il pronto soccorso.\nI funerali di Carla Accardi si tennero il 28 febbraio 2014, presso la sala del Carroccio in Campidoglio. Alle esequie, in prima fila, il Sindaco di Trapani, Vito Damiano, che volle portare il saluto dell'intera citt\u00e0 natale.\nMostre.\nCollettive.\n\u00c8 presente alla Biennale di Venezia nel 1964 e nel 1988 con una sala personale, e nel 1995 partecipa alla mostra \"The Italian Metamorphosis\" al Guggenheim Museum di New York. Nel 1998 la sua citt\u00e0 natale le ha dedicato una mostra antologica, \"Carla Accardi: Opere 1947 - 1997\", a cura di Claudio Cerritelli e promossa dall'Associazione Officina. Ha collaborato, inoltre, con la nipote Vita Accardi, attrice e regista di teatro, per una performance, recentemente allestita al Museo Carlo Bilotti"}
{"id": "856438", "revid": "104087", "url": "https://it.wikipedia.org/wiki?curid=856438", "title": "Acido p-aminobenzoico", "text": ""}
{"id": "856439", "revid": "287204", "url": "https://it.wikipedia.org/wiki?curid=856439", "title": "Campionato europeo di Formula 2 1976", "text": "La stagione 1976 della Campionato europeo di Formula 2 fu disputata su 12 gare. Il campionato venne vinto dal pilota francese Jean-Pierre Jabouille su Elf 2J-Renault.\nLe tappe dell'Europeo.\nLa decima edizione dell'europeo di F2 fu una delle pi\u00f9 esaltanti, e si decise proprio sul filo di lana, il 26 settembre ad Hockenheim. Pensate che fu una gara talmente rocambolesca che l'inviato di una famosa rivista motoristica straniera, la giudic\u00f2 seconda solo all'edizione del 1969 della 24 ore di Le Mans (che vide la Ford GT40 di Ickx prevalere di un soffio sulla Porsche 908 di Hans Hermmann). Ma prima di raccontarvi com'\u00e8 and\u00f2 a finire facciamo un piccolo salto indietro di 5 mesi ovvero a quando il campionato prese il via. Come gi\u00e0 detto la stagione si apre ad Hockenheim con il Trofeo dedicato all'indimenticato campione scozzese. L'aria di casa, e un super motore BMW giovano a Stuck che vince nettamente le due Manche (le gare di formula 2 dell'epoca solitamente si svolgevano in due manche con somma di tempi finale) per la gioia dei 90.000 spettatori del velocissimo circuito tedesco. I 9 punti vanno per\u00f2 ad Arnoux, secondo classificato in quanto Stuck corre ormai da due anni regolarmente in F1 e non pu\u00f2 ottenere punti. Sorprende il nostro Roberto Marazzi che con la Chevron di Trivellato ottiene un insperato quinto posto assoluto. Passa una settimana e il mini-circus della F2 \u00e8 di scena a Thruxton per il Jochen Rindt Memorial. E a sorpresa si scatena Maurizio Flammini, che vince agevolmente davanti a Ribeiro portandosi a casa anche pole e giro pi\u00f9 veloce.\nE il romano si potrebbe ripetere nella gara di casa a Vallelunga terza prova del campionato. Ma mentre sta cercando con ogni mezzo di recuperare lo svantaggio sul battistrada Jabouille (che poi vincer\u00e0), Binder con l'Osella che deve essere doppiato gli chiude malamente la porta in faccia eliminandolo dalla gara. I commissari riescono a trattenere a stento l'incavolatissimo Flammini che vorrebbe passare alle vie di fatto. A Salisburgo \u00e8 ancora un francese a vincere. Questa volta \u00e8 il turno di Lecl\u00e8re che prevale sugli agguerriti Flammini, Tambay e Arnoux. Per il pilota di Grenoble l'appuntamento con la vittoria arriva nel prestigioso Gran Premio del Pau, dove si toglie la soddisfazione di tenersi dietro niente meno che Jacques Laffite e di doppiare l'altro pilota classificato FIA Jarier, rispettivamente secondo e quarto con le Chevron di Fred Opert. Nelle prove stupisce non poco uno sconosciuto canadese che pur essendo debuttante assoluto in F2, con una March non proprio aggiornatissima curata da Ron Dennis ottiene il decimo tempo. Il suo nome \u00e8 Gilles Villeneuve. Proprio con Arnoux entrer\u00e0 nella storia dell'automobilismo con il leggendario duello di Digione.. ma questa \u00e8 un'altra storia. Intanto il campionato prosegue con il secondo dei tre appuntamenti ad Hockenheim, e di fronte al pubblico amico Stuck vince agevolmente entrambe le manche, mentre i 9 punti per il campionato se li aggiudica Lecl\u00e8re giunto alle sue spalle. Per il settimo round il campionato fa tappa nel pericoloso circuito di Rouen e a sorpresa proprio a casa dei francesi torna alla vittoria il nostro Flammini, che precede Jabouille, il nostro Martini con la March preparata da Minardi e il sorprendente Rosberg con l'inedita Toj F201. Il campionato che fino a quel momento era stato tutto sommato equilibrato vede ora al comando un trio di piloti a pari merito ovvero Jabouille, Flammini e Tambay con Arnoux staccato di due punti. Al Mugello torna alla vittoria Jabouille che precede Arnoux e Tambay. Ma Arnoux non si d\u00e0 per vinto. Il futuro pilota della Ferrari azzecca due mani vincenti prima a Pergusa e poi sull'inedito circuito portoghese dell'Estoril, portandosi cos\u00ec in testa al campionato con 4 punti di vantaggio su Jabouille. Nella penultima prova del campionato a Nogaro il ritiro di Jabouille al 19.giro serve su un piatto d'argento il titolo ad Arnoux. Ma il destino non \u00e8 dello stesso parere e il pilota della Martini rompe il motore venti giri dopo. La vittoria va al suo compagno di squadra Tambay che precede Laffite e Lecl\u00e8re.\nsi arriv\u00f2 cos\u00ec alla gara conclusiva di Hockenheim con questa classifica:\nL'epica Sfida di Hockenheim.\nAl pilota di Grenoble quindi bastava un secondo posto per aggiudicarsi il titolo anche nell'eventualit\u00e0 che vincesse la gara Jabouille. E dopo il risultato della prima manche sembrava procedere tutto a favore di Arnoux, visto che arriv\u00f2 secondo dietro a Jabouille, nonostante la pressione di Lecl\u00e8re.\nAl termine della prima manche, Jean Sage direttore sportivo di Jabouille e Lecl\u00e8re prende da parte i suoi piloti e gli espone la sua strategia per la seconda parte della gara. Lecl\u00e8re avrebbe fatto la Lepre mentre Jabouille si sarebbe limitato a controllare a distanza Arnoux. La gara part\u00ec e and\u00f2 proprio cos\u00ec. Lecl\u00e8re corse al limite e prese subito un discreto vantaggio con Jabouille secondo che controllava Arnoux. I giornalisti e il pubblico rimasero stupiti. Con una vittoria di Lecl\u00e8re e Jabouille secondo il titolo sarebbe andato ad Arnoux. Invece a pochi giri dal termine scatt\u00f2 la trappola di Sage. Con Lecl\u00e8re aveva infatti concordato anche un'altra cosa: ad un certo punto della gara avrebbe dovuto rallentare l'andatura, pilotato dai box. E infatti Sage con un'abilit\u00e0 e una precisione impressionante fa rallentare ad arte Lecl\u00e8re fino al punto di fargli tagliare il traguardo con un vantaggio talmente esatto che nella classifica per somma dei tempi risulter\u00e0 primo Jabouille, secondo Lecl\u00e8re e il povero Arnoux, terzo.\nIl risultato, per la somma dei tempi delle due manche fu dunque:\nSul podio accanto a un raggiante Jabouille, Arnoux con aria smarrita guardava il vuoto ancora incredul\u00f2 di ci\u00f2 che era successo. Mentre nel box della Elf Jean Sag\u00e8 veniva festeggiato come se la gara l'avesse vinta lui. E in un certo senso era proprio andata cos\u00ec.\nRisultati e classifiche.\nClassifica Piloti.\nContano i 9 migliori risultati."}
{"id": "856447", "revid": "123999943", "url": "https://it.wikipedia.org/wiki?curid=856447", "title": "Raviggiolo", "text": "Il raviggiolo \u00e8 un formaggio fresco molle di latte vaccino o occasionalmente ovicaprino.\nViene chiamato anche ravigiolo, raveggiolo e ravaggiolo.\n\u00c8 tipico dell'Appennino tosco-romagnolo. Per prepararlo si aggiunge al latte il caglio e si lascia coagulare per poco tempo, poi, senza rompere la cagliata si fa scolare su stuoie o canestri di vimini o di plastica o tra foglie di felce, di fico o di cavolo.\nSi consuma fresco, entro pochi giorni dalla preparazione; il periodo tradizionale di produzione, data la sua ridotta conservabilit\u00e0, era limitato ai mesi freschi, da ottobre fino a marzo.\nLe sue caratteristiche sono: altezza di circa ; diametro ; peso da a ; la sua forma \u00e8 vagamente rotonda.\nPasta semidura e tenerissima, colore bianco latte con il sapore dolcemente delicato, un po' burroso.\nIl primo documento storico riguardante il raviggiolo risale al 1515 e riporta una donazione al papa Leone X.\nPellegrino Artusi inserisce questo formaggio nel ripieno dei cappelletti.\nSi prepara nei paesi di Tredozio, Modigliana, Bagno di Romagna, Portico e San Benedetto, Premilcuore, Santa Sofia in Romagna e Bibbiena, Chiusi della Verna, Pieve Santo Stefano, Poppi, Pratovecchio, San Godenzo, Sansepolcro e Stia in Toscana, tutti comuni del Parco Nazionale delle Foreste Casentinesi, Monte Falterona e Campigna."}
{"id": "856448", "revid": "73997", "url": "https://it.wikipedia.org/wiki?curid=856448", "title": "Neko Majin Z", "text": ""}
{"id": "856452", "revid": "73537", "url": "https://it.wikipedia.org/wiki?curid=856452", "title": "Dinastia Alaungpaya", "text": ""}
{"id": "856453", "revid": "1861950", "url": "https://it.wikipedia.org/wiki?curid=856453", "title": "Blue Air", "text": "Blue Air \u00e8 una compagnia aerea a basso costo rumena con sede a Bucarest, avente hub presso l'aeroporto Internazionale Henri Coand\u0103.\nStoria.\nFondata da Nelu Iordache, Blue Air ha iniziato ad operare nel dicembre 2004. La compagnia aerea inizialmente operava voli nazionali e internazionali, anche se i servizi domestici furono presto interrotti a causa delle scarse vendite e della concorrenza di TAROM, oltre che della compagnia ferrovia rumena, C\u0103ile Ferate Rom\u00e2ne. Blue Air ha ripreso le operazioni nazionali nel 2015, iniziando con i voli da Bucarest-Iasi, seguiti da ulteriori rotte nel 2016.\nIl 12 aprile 2013, la direzione di Blue Air ha annunciato che la compagnia aerea era in vendita. Il 17 maggio dello stesso anno, la societ\u00e0 \u00e8 stata acquistata da quattro azionisti rumeni e le operazioni di volo di BlueAir Transport Aerian SA sono state trasferite a Blue Air - Airline Management Solution SRL, una societ\u00e0 che ha salvato l'attivit\u00e0 con 30 milioni di euro.\nNel 2015, Blue Air ha registrato un utile netto di 6 milioni di euro, in contrasto con la perdita della societ\u00e0 di 400.000 euro nel 2014. La compagnia aerea ha trasportato 1,5 milioni di passeggeri nel 2014, un aumento rispetto agli 1,35 milioni di passeggeri nel 2013. Blue Air \u00e8 diventata membro a pieno titolo della International Air Transport Association (IATA) il 19 gennaio 2016, inoltre ha ricevuto la certificazione IATA Operational Safety Audit nel dicembre 2015, essendo un membro della IATA Clearing House. \nNel marzo 2017, Blue Air ha avviato una base nell'aeroporto John Lennon di Liverpool, operando verso 8 destinazioni in tutta Europa.\nDa novembre 2017, con l'entrata in vigore della Continuit\u00e0 Territoriale in Sardegna, Blue Air collega l'aeroporto di Alghero con l'Aeroporto di Roma-Fiumicino, rotta operata in passato da Alitalia. La compagnia aerea, a seguito di una conferenza tenutasi all'aeroporto di Alghero all'inizio di novembre, ha annunciato che la Riviera del Corallo \u00e8 diventata la sua quarta base operativa internazionale, dopo quelle di Torino, Liverpool e Larnaca. \nNel gennaio 2018, Blue Air ha lanciato una nuova filiale nella Repubblica Ceca, nota come Blue Air Moravia. La compagnia aerea avrebbe dovuto iniziare le operazioni a marzo 2018, tuttavia, questo probabilmente non accadr\u00e0 a causa di alcuni problemi tra la compagnia e le autorit\u00e0 ceche. Nel 2018 \u00e8 stata modificata la forma giuridica della societ\u00e0, da societ\u00e0 a responsabilit\u00e0 limitata a societ\u00e0 per azioni; cambiando il proprio nome legale in Blue Air Aviation SA. Nello stesso anno, la Civil Aviation Group (una joint venture tra investitori moldavi e Blue Air) ha vinto il processo di privatizzazione della compagnia aerea di bandiera della Moldovia, Air Moldova, per la somma di 50 milioni di MDL (2,56 milioni di EUR) e ha rilevato i debiti del vettore aereo, per un valore di 1,2 miliardi di lei moldavi (61 milioni di euro).\nStruttura aziendale.\nBasi e future espansioni.\nBlue Air ha utilizzato Bucarest come hub principale per la maggior parte della sua storia. Inizialmente, l'hub della compagnia aerea si trovava presso l'aeroporto Internazionale Aurel Vlaicu (B\u0103neasa), fino a quando divenne sovraffollato e sempre pi\u00f9 circondato dallo sviluppo urbano. Questo fatto ha portato alla chiusura dell'aeroporto per le compagnie aeree commerciali nel 2012 (l'aeroporto non \u00e8 stato chiuso ufficialmente, ma le tasse operative per le compagnie aeree sono state improvvisamente aumentate fino a quando nessuna compagnia aerea poteva permettersele). Di conseguenza, tutte le compagnie aeree hanno spostato le loro operazioni al pi\u00f9 grande aeroporto di Bucarest, l'aeroporto Internazionale Henri Coand\u0103. L'azienda utilizza questo aeroporto come hub principale.\nLa base all'aeroporto John Lennon di Liverpool \u00e8 stata chiusa a febbraio 2019, cos\u00ec come la base all'aeroporto di Alghero-Fertilia che era stata inaugurata nel 2017 e poi chiusa nell'aprile 2019. La base dell'aeroporto internazionale Mihail Kog\u0103lniceanu, aperta nell'aprile 2017, \u00e8 stata chiusa nel 2019. La base dell'aeroporto internazionale di Larnaca \u00e8 stata chiusa nel settembre 2020, quella dell'aeroporto internazionale di Ia\u0219i nel novembre 2020.\nAl gennaio 2021, la compagnia ha base nei seguenti aeroporti:\nDestinazioni.\nAccordi commerciali.\nAl 2022 Blue Air ha accordi di code-share con le seguenti compagnie:\nFlotta.\nFlotta attuale.\nA dicembre 2021 la flotta di Blue Air \u00e8 cos\u00ec composta:\nFlotta storica.\nBlue Air operava in precedenza con i seguenti aeromobili:"}
{"id": "856457", "revid": "1564499", "url": "https://it.wikipedia.org/wiki?curid=856457", "title": "Sala da concerto", "text": "Un auditorium (dal latino \"audire\": \"sentire\") o sala da concerto \u00e8 un edificio od una sala appositamente costruito o ristrutturato per ospitare concerti, eventi e spettacoli di contenuto musicale. \u00c8 pertanto studiato per avere un'acustica molto buona.\nIl termine designava in origine la parte semicircolare del teatro greco."}
{"id": "856459", "revid": "104087", "url": "https://it.wikipedia.org/wiki?curid=856459", "title": "Acido para-aminobenzoico", "text": ""}
{"id": "856460", "revid": "2074539", "url": "https://it.wikipedia.org/wiki?curid=856460", "title": "Tom Chaplin", "text": "Biografia.\nNasce a Battle, in Sussex (Inghilterra), l'8 marzo 1979, ad un mese di distanza dal fratello del futuro membro dei Keane, Tim Rice-Oxley, chiamato anch'esso Tom. Diventa amico di Tim fin da bambino, vista l'amicizia che lega le famiglie di entrambi.\nTim e Tom hanno frequentato la Vinehall School, della quale il padre di Tom era preside. Pi\u00f9 tardi andarono alla Tonbridge School dove incontrarono Richard Hughes e Dominic Scott, futuri membri della band. Nel periodo in cui ha frequentato la Vinehall School, Chaplin ha recitato in diversi spettacoli della scuola e faceva anche parte del coro. A scuola inoltre suonava il flauto.\nNel 1995 Rice-Oxley, dopo aver formato insieme a Hughes e Scott i The Lotus Eaters, invit\u00f2 Chaplin ad unirsi alla band; con il suo ingresso in qualit\u00e0 di cantante e chitarrista acustico, la formazione cambi\u00f2 nome in Cherry Keane, in onore di un'amica della madre di Chaplin. Nell'estate del 1997, Chaplin part\u00ec per il Sudafrica come volontario durante il suo anno sabbatico. Le esperienze di Chaplin in questo ambito si rifletteranno nella posizione della band a favore della campagna Make Poverty History. Ritornato un anno pi\u00f9 tardi nel luglio 1998, in seguito ad un incontro con l'amico David Lolyl Seaman, le prime parole che Richard disse a Tom furono: \"abbiamo un concerto tra dieci giorni\". Con il loro materiale originale i Keane fecero il loro concerto di debutto al \"Hope &amp; Anchor Pub\" il 13 luglio 1998. In questo stesso anno Chaplin inizi\u00f2 a frequentare l'Universit\u00e0 di Edimburgo per conseguire una laurea in Storia dell'arte. Pi\u00f9 tardi, abbandon\u00f2 gli studi per trasferirsi a Londra e proseguire la sua carriera nella musica insieme ai suoi amici. Dopo il loro debutto i Keane iniziarono una serie di concerti nei pub di Londra tra il 1998 e 1999. Durante il periodo di permanenza a Londra, Chaplin e Rice-Oxley condividevano un piccolo appartamento in una zona malfamata della citt\u00e0 Stoke Newington, i due iniziarono a svolgere dei piccoli lavori, cos\u00ec da potersi pagare il locale dove provare. Chaplin ha lavorato presso una casa editrice dove la sua responsabilit\u00e0 principale era quella di portare scatole.\nIl 17 novembre 2010 Chaplin si \u00e8 esibito con Brian May e Roger Taylor al Prince's Trust Rock Gala, cantando \"It's a Hard Life\".\nL'11 agosto 2016 il cantante ha annunciato il suo primo album da solista, \"The Wave\", pubblicato il 14 ottobre e anticipato dai singoli \"Hardened Heart\", \"Quicksand\", \"Hold on to Our Love\" e \"Still Waiting\".\nRiabilitazione dalla droga.\nIl 22 agosto 2006, Tom ha rivelato di essersi sottoposto a dei trattamenti per problemi di abuso di droga. A causa della sua riabilitazione, lui e il resto della band dovettero cancellare il loro tour in Nord America, dopo che egli senza preavviso aveva lasciato l'albergo in cui alloggiavano in Giappone, scegliendo di volare da solo per fare ritorno in Gran Bretagna. Ha lasciato la Priory Clinic di Londra il 6 ottobre, ma comunque ha continuato a ricevere delle cure anche successivamente. Ha dichiarato al quotidiano \"The Sun\" che dalla fine del 2006 si \u00e8 completamente ripulito dalla droga, ma che comunque continua a fare uso di alcool per\u00f2 con moderazione, vista l'esperienza passata. Ha dichiarato anche che ora preferisce giocare a golf piuttosto che frequentare le feste, ispirandosi ad Alice Cooper il quale \u00e8 riuscito ad abbattere le sue dipendenze grazie a questo sport."}
{"id": "856461", "revid": "56818", "url": "https://it.wikipedia.org/wiki?curid=856461", "title": "Talassemie", "text": ""}
{"id": "856476", "revid": "767487", "url": "https://it.wikipedia.org/wiki?curid=856476", "title": "Crash! Boom! Bang!", "text": "Crash! Boom! Bang! \u00e8 il quinto album in studio del duo pop svedese Roxette, pubblicato nel 1994.\nDescrizione.\nL'album \"Crash! Boom! Bang!\" ha sonorit\u00e0 pop rock ed \u00e8 stato registrato tra Capri, Londra e Stoccolma. \u00c8 stato anticipato dal singolo \"Sleeping in My Car\", presentato sia agli MTV European Music Awards di Berlino che al Festivalbar. Il video di tale brano ha ricevuto una \"heavy rotation\" dal canale musicale italiano Videomusic, che lo ha nominato \"Video della Settimana\". Sulla stessa emittente, poco prima dell'uscita dell'album, \u00e8 stato mandato in onda uno speciale in cui venivano intervistavati Marie Fredriksson e Per Gessle, a proposito della loro carriera e del disco.\nVersione 2009 \"Rox Archives vol. 5 / File Under Pop\".\nNel 2009 le 15 canzoni dell'album \"Crash! Boom! Bang!\", secondo il sito ufficiale, sono state pubblicate in una versione rimasterizzata insieme ad \"Almost Unreal\", \"Crazy About You\", b-side del singolo \"You Don't Understand Me\" del 1995, e \"See Me\", b-side del singolo \"Salvation\", pubblicato nel 1999. Anche se \"Crazy About You\" e \"See Me\" sono state pubblicate come b-side in singoli diversi e a distanza di anni, fanno comunque parte degli \"outtakes\" dell'album \"Crash! Boom! Bang!\". Nella versione digitale dell'album (tramite ITunes) sono reperibili anche \"Better Off on Her Own\" gi\u00e0 pubblicata come b-side nel singolo \"Stars\" del 1999, e \"Always Breaking My Heart\" accreditata e pubblicata anche da Per Gessle come b-side nel singolo \"Do You Wanna Be My Baby?\" nel 1997 e riproposta nella riedizione in 2 CD del suo album \"The World According to Gessle\".\nTour Mondiale.\n\"Crash! Boom! Bang!\" \u00e8 il nome del tour mondiale che il duo pop svedese Roxette ha intrapreso tra il 1994 e il 1995, in supporto al quinto album registrato in studio \"Crash! Boom! Bang!\"."}
{"id": "856477", "revid": "125271486", "url": "https://it.wikipedia.org/wiki?curid=856477", "title": "Inter-crosse", "text": "L'intercrosse \u00e8 uno sport di squadra derivato dal pi\u00f9 noto lacrosse, giocato in spazi ridotti, preferibilmente al coperto e con un numero minore di giocatori.\nOrigini e storia.\nOriginario del Canada, la nazione dove maggiormente \u00e8 praticato il lacrosse, il gioco fu inventato e sviluppato dalla federazione di lacrosse del Qu\u00e9bec. Nel 1980 il direttore tecnico della federazione Pierre Filion apr\u00ec un tavolo di confronto con sociologi, psicologi ed insegnanti di educazione fisica per poter \"creare\" da zero un nuovo sport basato sui principi del lacrosse, ma giocabile in palestra e quindi adatto alla pratica anche didattica.\nQueste discussioni portarono nel 1982, alla prima stesura ufficiale delle regole del gioco.\nI primi incontri si tennero nel 1985. In quell'anno venne anche fondata la Federazione Internazionale, con sede a Montr\u00e9al per poter divulgare e promuovere questo sport all'estero.\nNel 1987 la FIIC organizz\u00f2 i primi World Games, un torneo internazionale la cui particolarit\u00e0 \u00e8 la modalit\u00e0 con la quale vengono scelte le squadre, non rappresentative nazionali, ma composte da giocatori di nazionalit\u00e0 diversa e scelte tramite sorteggio con uomini e donne che giocano assieme.\nI World Games si tengono annualmente sin dal 1987 con l'eccezione del 1998 e del 2005. I World Games sono tuttora il pi\u00f9 grande evento internazionale di intercrosse con oltre 100 partecipanti ogni anno.\nNel 1999, dopo le svariate richieste di un torneo di pi\u00f9 alto livello agonistico e tecnico, la FIIC organizz\u00f2 la prima World Cup ad Audergem in Belgio.\nParticolare il caso del Quebec che, nell'intercrosse, gioca sotto la bandiera regionale (il Quebec appunto) oltre che sotto la bandiera nazionale canadese.\nIl lacrosse \u00e8 praticato a livello professionistico nel Nord America ed \u00e8 molto diffuso nei paesi anglosassoni; l'intercrosse, invece, si \u00e8 diffuso maggiormente nei paesi dove lo sport maggiore \u00e8 meno conosciuto, grazie soprattutto alle minori risorse necessarie.\nIl gioco.\nL'intercrosse viene giocato da 2 squadre di 5 giocatori e l'obbiettivo \u00e8 quello, tipico di tutti gli sport di squadra, di segnare pi\u00f9 gol nella porta avversaria.\nLa porta \u00e8 quadrata con il lato di 1,20\u00a0m, il campo \u00e8 sostanzialmente quello della pallamano e i materiali sono analoghi a quelli utilizzati in una versione modificata del lacrosse detta \"sofcrosse\" o \"softcrosse\".\nLa palla, di gomma morbida (da 80 a 100g) viene giocata con una mazza costituita da un cestello in plastica e da un manico (tipicamente in alluminio o legno). Il portiere deve essere vestito con particolari protezioni (compreso un casco con griglia), come nel lacrosse, mentre per i giocatori \u00e8 richiesto solo un paio di occhiali protettivi.\nI 4 valori fondamentali.\nL'intercrosse \u00e8 basato su quattro valori fondamentali chiamati per brevit\u00e0 MARC:\nIn Italia.\nIn Italia l'intercrosse \u00e8 praticato da tre squadre: 2 in provincia di Lecco (Victory Vercurago e Red Hawks Merate) e in Provincia di Bergamo dove \u00e8 attiva la Fun in Progress di Brembate Sopra.\nLa Federazione Italiana sta concentrando i propri sforzi nel divulgare questo sport nelle scuole medie inferiori e superiori. Infatti, in passato, ha distribuito diversi attrezzi di gioco ossia mazze e palle a svariati istituti scolastici e tuttora organizza corsi per docenti.\nLa stagione 2009/2010 vede, dopo alcuni anni di sosta, ripartire il Campionato Italiano, disputato su tre giornate in ognuna delle quali ogni squadra incontra le altre.\nIl campionato \u00e8 stato vinto dalla Victory Vercurago seguita da Red Hawks Merate con a chiudere Fun in Progress.\nL'Italia, a livello maschile, esprime un ottimo livello di gioco, piazzandosi regolarmente al secondo o terzo posto dei campionati del mondo per nazioni.\nWorld Games.\nI World Games sono un torneo mondiale organizzato dal paese ospitante sotto l'egida di FIIC (federazione internazionale) che vengono svolti ogni anno nel periodo estivo (luglio-agosto) fin dal 1985.\nIl torneo viene giocato da squadre miste (uomini e donne giocano insieme).\nI World Games non sono un torneo classico ma un torneo \"sociale\" dove le squadre sono composte (mediante estrazione durante la cerimonia di apertura) da giocatori provenienti da diversi paesi. \nI World Games hanno lo scopo di accrescere la comunicazione tra i giocatori di intercrosse nel mondo e, allo stesso tempo, di diffondere la cultura del gioco a livello sociale e tecnico.\nNel 1998 e nel 2006 i World Games non sono stati disputati per problemi organizzativi.\nUltimi World Games:\n1987 - Jambes, Belgium.\n1988 - Lons-le-Saunier, France.\n1989 - Prague, Czech Republic.\n1990 - Cambridge, United Kingdom.\n1991 - B\u00e5stad, Sweden.\n1992 - Milan, Italy.\n1993 - Bruxelles, Belgium.\n1994 - Vejle, Denmark.\n1995 - Prague, Czech Republic.\n1996 - Montreal, Quebec.\n1997 - Manchester, United Kingdom.\n1999 - Villeneuve d'Ascq, France.\n2000 - Prague, Czech Republic.\n2001 - Spa, Belgium.\n2002 - Szombathely, Hungary.\n2003 - Montreal, Quebec.\n2004 - Sursee, Switzerland.\n2005 - Malm\u00f6, Sweden.\n2007 - Ratingen, Germany.\n2008 - Priedviza, Slovacchia.\n2009 - Szombathely, Hungary.\n2010 - Ratingen, Germany.\n2011 - Lignano Sabbiadoro, Italy\n2012 - Prague, Czech Republic\nWorld Cup.\nNel 1990, in una fase di pieno sviluppo dell'intercrosse, diverse voci si alzarono in favore di un torneo per nazioni in forma \"competitiva e non \"amichevole\" come i World Games.\nDalla discussione tra le federazioni membri della FIIC (la federazione internazionale) e con il supporto della stessa Federazione nacque la Coppa del Mondo di intercrosse (intercrosse World Cup. Disputata inizialmente ogni anno, la manifestazione ha attualmente cadenza biennale.\nLa creazione di una Coppa del Mondo di alto livello competitivo ha avuto il merito di permettere un rapido sviluppo tecnico di questo sport.\nLa prima edizione si tenne in Belgio nel 1999. Nato inizialmente come torneo maschile venne in seguito aperto (nel 2001 in Italia) anche alle nazionali femminili.\nA differenza dei World Games (dove uomini e donne giocano insieme) la intercrosse World Cup viene disputata a livello maschile e femminile.\nIn campo maschile la Repubblica Ceca esercita da anni un dominio assoluto, con Italiani e Canadesi che tentano di opporsi a questa dittatura sportiva.\nUltime World Cup\n1999 Audergem, Belgium\nClassifica maschile\n1.Qu\u00e9bec (World Champions)\n2.Czech Republic\n3. France\n2000 Kostelec, Czech Republic\nClassifica maschile\n1.Qu\u00e9bec (World Champions)\n2.Czech Republic\n3.Italy\n2001 Lecco, Italy\nClassifica maschile\n1.Qu\u00e9bec (World Champions)\n2.Czech Republic\n3.Italy\nClassifica femminile\n1. Czech Republic (World Champions)\n2. Italy\n3. Switzerland\n2002 Szombathely, Hungary\nClassifica maschile\n1.Czech Republic (World Champions)\n2.Qu\u00e9bec\n3.Italy\n2003 Sherbrooke, Quebec\nClassifica maschile\n1.Qu\u00e9bec (World Champions)\n2.France\n3.Canada\nClassifica femminile\n1.Qu\u00e9bec (World Champions)\n2.Canada\n3.France\n2004 Sursee, Switzerland\nClassifica maschile\n1. Czech Republic (World Champions)\n2. Canada\nClassifica femminile\n1. Czech Republic (World Champions)\n2. Canada\n2005 Prague, Czech Republic\nClassifica maschile\n1. Czech Republic (World Champions)\n2. Italy\n3. France\nClassifica femminile\n1. Czech Republic (World Champions)\n2. Canada\n3. Hungary\n2006 Szombathely, Hungary\nClassifica maschile\n1. Czech Republic (World Champion)\n2. Italy\n3. Canada\n2008 Kriens, Switzerland\nClassifica maschile\n1. Czech Republic (World Champion)\n2. Canada\n3. Italy\nClassifica femminile\n1. Czech Republic (World Champion)\n2. Canada\n3. Switzerland\n2010 Duisburg, Germany\nCompetizione annullata.\nLe motivazioni dell'annullamento sono da ricercarsi - secondo la FIIC - nella sfavorevole congiuntura economica che ha colpito molti paesi privandoli di sponsor e risorse necessarie e ad un difficile ricambio generazionale che ha portato soltanto tre nazioni (l'ospitante Germania, l'Italia e la Repubblica Ceca) a iscriversi alla manifestazione.\n2012 Prague, Czech Republic"}
{"id": "856479", "revid": "181699", "url": "https://it.wikipedia.org/wiki?curid=856479", "title": "Formula 2000 giapponese 1975", "text": "La stagione 1975 della Formula 2000 giapponese fu corsa su 5 gare. Fu vinta dal pilota nipponico Kazuyoshi Hoshino su March-BMW.\nRisultati e classifiche.\nClassifica piloti.\nI punti sono assegnati secondo lo schema seguente:\nI piloti ospiti non partecipano alla classifica finale. La loro posizione \u00e8 trasparente ai fini dell'assegnazione dei punti."}
{"id": "856486", "revid": "15791447", "url": "https://it.wikipedia.org/wiki?curid=856486", "title": "Programma di San Sepolcro", "text": ""}
{"id": "856514", "revid": "2153076", "url": "https://it.wikipedia.org/wiki?curid=856514", "title": "The Cheetah Girls 2 (colonna sonora)", "text": "The Cheetah Girls 2 \u00e8 la colonna sonora del film \"Cheetah Girls 2\".\nLe canzoni sono una miscela di pop, R&amp;B, danza latina e dance. L'album \u00e8 uscito il 15 agosto 2006, dieci giorni prima che il film uscisse in prima visione in TV. La maggior parte delle canzoni sono state cantate da Raven-Symon\u00e9 e dalle Cheetah Girls.\nL'album ha venduto oltre 87.425 copie nella prima settimana dopo l'uscita. Ha venduto intorno 150.000 copie durante il Natale del 2006.\nClassifica di iTunes.\nQuattro canzoni sono entrate nella classifica di iTunes"}
{"id": "856518", "revid": "56818", "url": "https://it.wikipedia.org/wiki?curid=856518", "title": "Raimbaut de Vaqueiras", "text": ""}
{"id": "856520", "revid": "827882", "url": "https://it.wikipedia.org/wiki?curid=856520", "title": "Live-Evil (Miles Davis)", "text": "Live-Evil \u00e8 un doppio album di Miles Davis registrato nel 1970 sia in studio che dal vivo e pubblicato nel 1971 che raggiunse la quarta posizione nella classifica \"Billboard Jazz Albums\". L'album \u00e8 un esperimento che combina registrazioni in studio e dal vivo e rielaborate e montate in studio da Teo Macero e dallo stesso Miles Davis. Le registrazioni in studio si svolgono nei Columbia Studios, di New York, mentre quelle dal vivo al \"Cellar Door Club\" di Washington DC.\nIl disco.\nLa maggior parte del disco \u00e8 costituita da materiale registrato dal vivo nel dicembre del 1970, al \"Cellar Door Club\" di Washington, DC, dove Davis e il suo gruppo furono di scena almeno per una settimana facendo tre set per sera (altri nastri di questo periodo sono stati di recente \"scoperti\" e pubblicati nel 2005 con il titolo \"The Cellar Door Sessions\").\nHolland e Corea lasciarono il gruppo di Miles alla fine di Settembre, per formare il gruppo \"Circle\", assieme a Barry Altschul e Anthony Braxton.\nCopertina.\nLa copertina dell'album fu realizzata dall'illustratore Mati Klarwein, che si era occupato con successo della copertina del precedente \"Bitches Brew\". Klarwein ide\u00f2 il disegno autonomamente, ma l'illustrazione per il retro di copertina scatur\u00ec da una idea di Davis:\nDettagli di registrazione.\nSide One (25:20)\n1. \"Sivad\" (15:13) Registrazione 19 dicembre, 1970 alla Cellar Door, Washington, DC &amp; 19 maggio, 1970 alla Columbia Studio C, New York, NY\n2. \"Little Church\" (3:14) Registrazione 4 giugno, 1970 alla Columbia Studio B, New York, NY\n3. \"Medley: Gemini/Double Image\" (5:53) Registrazione 6 febbraio, 1970 alla Columbia Studio B, New York, NY\nSide Two (25:12)\n1. \"What I Say\" (21:09) Registrazione 19 dicembre, 1970 alla The Cellar Door, Washington, DC\n2. \"Nem Um Talvez\" (4:03) Registrazione 3 giugno, 1970 alla Columbia Studio B, New York, NY\nSide Three (25:38)\n1. \"Selim\" (2:12) Registrazione 3 giugno, 1970 alla Columbia Studio B, New York, NY\n2. \"Funky Tonk\" (23:26) Registrazione 19 dicembre, 1970 alla The Cellar Door, Washington, DC\nSide Four (26:29)\n1. \"Inamorata and Narration by Conrad Roberts\" (26:29) Registrazione 19 dicembre, 1970 alla The Cellar Door, Washington, DC\nNote: Il box set \"The Cellar Door Sessions 1970\" utilizza i titoli \"Improvisation #4\" (per l'introduzione alla tastiera di Keith Jarrett) e \"Inamorata\" invece di \"Funky Tonk\"."}
{"id": "856522", "revid": "56818", "url": "https://it.wikipedia.org/wiki?curid=856522", "title": "Contessa di Dia", "text": ""}
{"id": "856536", "revid": "798140", "url": "https://it.wikipedia.org/wiki?curid=856536", "title": "MEI", "text": ""}
{"id": "856538", "revid": "1573940", "url": "https://it.wikipedia.org/wiki?curid=856538", "title": "Tokus\u014d kihei Dorvack", "text": " \u00e8 una serie anime giapponese degli anni 1983-1984 prodotta dalla Fuji TV. La serie \u00e8 spesso tradotta anche con \"Dorvack\" o \"Dolbuk\".\nTrama.\nNell'anno 1999 gli Ideliani, che hanno dominato e colonizzato lo spazio per decine di centinaia di anni, sono vicini alla loro fine. La loro sola speranza \u00e8 il pianeta abitabile pi\u00f9 vicino, la Terra. Una volta arrivati nella sua orbita, danno inizio all'invasione, lanciando un grande esercito verso le Alpi.\nLe forze di difesa terrestri combattono con le potenze nemiche, ottenendo solo piccoli successi. Una sola unita \u00e8 in grado di infliggere danni pesanti, la \"Tokusou Kihei Dorvack\". Sotto il comando del colonnello Takashiro, Makoto Mugen, Pierre Bonaparte e Louise Oberon combattono contro gli invasori. Sono equipaggiati con vari robot speciali in grado di convertire i veicoli in forme umanoidi.\nCreazione.\nIl programma \u00e8 essenzialmente una mostra della linea di giocattoli creata dalla Takatoku. Il disegno dei mecha \u00e8 stato affidato a Katsumi Itabashi e Nobuyoshi Haraba, mentre i modelli furono creati dalla compagnia Gunze Sangyo. La trama \u00e8 semplice, ma con grandi livelli di azione ed animazione."}
{"id": "856541", "revid": "1522738", "url": "https://it.wikipedia.org/wiki?curid=856541", "title": "Massacro di Tlatelolco", "text": "Il massacro di Tlatelolco avvenne il 2 ottobre 1968 nella Piazza delle tre culture a Tlatelolco, Citt\u00e0 del Messico. Non si conosce il numero esatto delle vittime. Nonostante le cifre fornite da fonti governative riportino una stima di non oltre 40 o 50 morti (al momento della strage il governo parl\u00f2 di 34 morti) le stime pi\u00f9 attendibili indicano oltre 300 vittime, tutte tra i manifestanti.\nIl massacro avvenne dieci giorni prima dell'inizio dei Giochi della XIX Olimpiade che si svolsero a Citt\u00e0 del Messico dal 12 ottobre al 27 ottobre 1968.\nGli incidenti.\nIl massacro fu preceduto da mesi di inquietudini politiche nella capitale messicana, con manifestazioni e proteste studentesche per appoggiare gli eventi che succedevano nel mondo nel 1968. Il 27 agosto pi\u00f9 di 200.000 studenti scesero in piazza e si accamparono nel Z\u00f3calo, per poi venir dispersi il giorno successivo dall'esercito messicano.\nGli studenti volevano aumentare la propria visibilit\u00e0 grazie all'attenzione che c'era sulla citt\u00e0 a causa dei Giochi olimpici del 1968. Il presidente di allora, Gustavo D\u00edaz Ordaz, settimane prima del massacro ordin\u00f2 all'esercito di occupare il Campus dell'UNAM. In quest'occasione l'esercito indiscriminatamente picchi\u00f2 molti studenti e il rettore Javier Barros Sierra si dimise per protesta il 23 settembre.\nLe proteste degli studenti non diminuirono. Le manifestazioni crebbero a tal punto che il 2 ottobre, dopo 9 settimane di sciopero studentesco, 15.000 studenti di varie universit\u00e0 marciarono per le vie della citt\u00e0, protestando contro l'occupazione del campus. Al calare della notte 5.000 studenti e lavoratori, molti dei quali con la propria famiglia, si raccolsero nella Plaza de las Tres Culturas di Tlatelolco.\nAlla fine della giornata le forze militari e politiche con mezzi blindati e veicoli da combattimento circondarono la piazza e aprirono il fuoco, puntando sulle persone che protestavano o che semplicemente passavano di l\u00ec. In breve tempo una massa di corpi copriva tutta la superficie della piazza. Fra i feriti, anche la scrittrice fiorentina Oriana Fallaci, che si trovava in un grattacielo sovrastante la piazza per controllare al meglio le azioni fra manifestanti e forze dell'ordine. Ferita da un elicottero in volo, fu creduta morta e portata in obitorio, dove un prete si rese conto che era ancora viva. La giornalista riport\u00f2 tre ferite d'arma da fuoco.\nIl massacro continu\u00f2 tutta la notte, i soldati si accamparono negli appartamenti vicini alla piazza. Testimoni riferirono che i corpi furono spostati con camion dell'immondizia. La spiegazione ufficiale fu che facinorosi armati incominciarono a sparare verso le forze dell'ordine che per difesa personale risposero al fuoco. I media di tutto il mondo diffusero le immagini e pubblicarono la notizia che si era registrato lo scontro pi\u00f9 violento tra studenti e forze dell'ordine.\nIndagini sul massacro.\n29 anni dopo il massacro, nell'ottobre 1997, il congresso messicano form\u00f2 un comitato per investigare sul massacro di Tlatelolco. Il comitato raccolse vari testimoni e attivisti politici dell'epoca, incluso l'ex presidente Luis Echeverr\u00eda, che all'epoca era Segretario del Governo. Echeverria ammise che gli studenti erano disarmati e che l'attacco militare fu pianificato precedentemente per distruggere il movimento studentesco.\nNell'ottobre 2003, 35 anni dopo il massacro, il National Security Archive dell'Universit\u00e0 George Washington pubblic\u00f2 documenti della CIA, del Pentagono, del dipartimento di stato, dell'FBI e della Casa Bianca. I documenti rivelano che:\nMassacro di Tlatelolco nel 1521.\nNel secolo XVI Tlatelolco era gi\u00e0 stato luogo di un massacro compiuto dai conquistadores spagnoli e i loro alleati indigeni contro gli aztechi il 13 agosto 1521, durante il quale vennero uccise circa 40.000 persone, decretando \"de facto\" la fine della civilt\u00e0 azteca e il termine della guerra di conquista spagnola.\nBibliografia.\nI fatti sono narrati nel libro \"Nuova Utopia e i guerriglieri\" di Ren\u00e8 Aviles del 1973. Un altro libro che dedica un intero capitolo al massacro di Tlatelolco del 1968, \u00e8 \"1968, l'anno che ha fatto saltare il mondo\" di Mark Kurlsansky.\nI fatti sono stati raccontati anche nel capitolo finale di \"Niente e cos\u00ec sia\" di Oriana Fallaci. Nell'ultimo capitolo del libro \"Regina - 2 ottobre non si dimentica\" di nella traduzione italiana di Antonio Giacchetti si trova un resoconto dettagliato dei fatti accaduti."}
{"id": "856554", "revid": "173219", "url": "https://it.wikipedia.org/wiki?curid=856554", "title": "Trattato di Ia\u0219i", "text": "Il trattato di Ia\u0219i del 9 gennaio 1792, l'allora capitale del Principato di Moldavia, fu il trattato firmato fra l'Impero russo e l'Impero ottomano e pose fine alla guerra fra i due contraenti, che si protraeva fin dal 1787.\nLa guerra era stata dichiarata dal sultano Abdul Hamid I contro la Russia della zarina Caterina II nel 1787, dopo che questa si era rifiutata di restituire il khanato di Crimea e il litorale settentrionale del Mar Nero, da essa occupato a seguito della guerra russo-turca del 1768-1774. In questa nuova guerra i turchi ottennero l'appoggio dell'Impero svedese e del Regno Unito, preoccupata dell'affacciarsi sul Mar Nero della flotta russa, che per\u00f2 non scese in guerra, mentre la Russia fru\u00ec dell'alleanza con l'Impero asburgico.\nL'esercito russo, al comando del generale Alessandro Suvorov, riport\u00f2 numerose vittorie sull'esercito ottomano, fra le quali la presa della fortezza di Izma\u00efl, sul delta del Danubio (1790), fino ad allora ritenuta inespugnabile. Successivamente Suvorov diresse la sua armata verso Costantinopoli. Constatata l'impossibilit\u00e0 di resistere all'avanzata delle truppe russe, il sultano Selim III (1789 \u2013 1807) si vide costretto a chiedere ai suoi potenti vicini la pace.\nL'armistizio con l'Austria si era concluso con il trattato di Sistova e, con l'intermediazione della Prussia, il sultano riusc\u00ec ad ottenere dalla Russia condizioni di pace accettabili con il trattato di Ia\u0219i. Il trattato riconosceva alla Russia l'annessione del khanato di Crimea nel 1793 e la fondazione nel 1794 della citt\u00e0 fortificata e base navale di Sebastopoli da parte del principe Grigorij Pot\u00ebmkin. La Russia ottenne inoltre la fortezza di O\u010dakov, situata sulla riva destra della foce del Dnepr (circa 90\u00a0km ad ovest di Cherson) e conquistata dallo stesso Pot\u00ebmkin, oltre al litorale del Mar Nero fra il fiume Bug Meridionale e la foce del Nistro, restituendo i territori conquistati oltre questo fiume, tra i quali la fortezza di Bender. La frontiera caucasica fra i due imperi rimase segnata dal fiume Kuban'. La struttura di difesa costruita nel 1781 da ingegneri francesi per conto dell'impero ottomano nella citt\u00e0 di Anapa come fortezza di confine, che era stata occupata dalle truppe russe, fu restituita ai turchi."}
{"id": "856560", "revid": "1305772", "url": "https://it.wikipedia.org/wiki?curid=856560", "title": "Dirty Rotten Filthy Stinking Rich", "text": "Dirty Rotten Filthy Stinking Rich \u00e8 il primo album in studio del gruppo musicale statunitense Warrant, pubblicato il 27 gennaio 1989 dalla Columbia Records.\nIl disco.\nIl disco fu un successo grazie ai singoli \"Down Boys\", \"Sometimes She Cries\" e \"Heaven\", una power ballad che raggiunse il secondo posto in classifica. L'intero album si posizion\u00f2 al decimo posto della Billboard 200.\nSorsero per\u00f2 delle polemiche, poich\u00e9 i Warrant vennero accusati di aver copiato alcuni brani da altri artisti. Vennero anche fatte circolare voci sul fatto che i chitarristi Erik Turner e Joey Allen non suonarono nell'album, ma che al loro posto suon\u00f2 l'ex chitarrista dei Streets, Mike Slamer. Mentre le voci non furono mai verificate, la moglie di Slamer nel 1998 conferm\u00f2 che suo marito suon\u00f2 nell'album.\nDurante le registrazioni, il cantante Jani Lane sorprese la sua ragazza di allora a letto con il migliore amico, provocandogli un esaurimento nervoso che fece slittare di alcuni mesi la pubblicazione del primo album. Tale episodio ha successivamente ispirato la scrittura del singolo \"I Saw Red\", tratto dal secondo disco dei Warrant, \"Cherry Pie\".\nNel 2004, l'album \u00e8 stato ristampato dalla Legacy Recordings con l'aggiunta di due tracce bonus demo."}
{"id": "856561", "revid": "287204", "url": "https://it.wikipedia.org/wiki?curid=856561", "title": "7047 Lundstrom", "text": ""}
{"id": "856563", "revid": "1305772", "url": "https://it.wikipedia.org/wiki?curid=856563", "title": "Bonifacio del Monferrato", "text": ""}
{"id": "856570", "revid": "122923446", "url": "https://it.wikipedia.org/wiki?curid=856570", "title": "Falso profeta", "text": "Falso profeta \u00e8 un titolo che si d\u00e0 ad una persona che illegittimamente si proclama detentrice di particolari conoscenze o messaggi divini. Il termine \u00e8 a volte applicato al di fuori della religione per descrivere qualcuno che promuove fervorosamente una teoria che altri considerano falsa.\nLa Bibbia parla sovente di \"falsi profeti\", ovvero di persone che, in modo improprio, attribuiscono a s\u00e9 stessi il titolo di profeta, sia nell'Antico Testamento (per esempio , ), sia nel Nuovo (cfr. Matteo ; Luca ).\nIl pi\u00f9 famoso \"falso profeta\" che la Bibbia ci presenta \u00e8 il personaggio descritto dall'Apocalisse di Giovanni.\nNell'Antico Testamento.\nNella religione ebraica, un falso profeta \u00e8 colui che afferma falsamente di possedere il dono della profezia o ispirazione divina o che cerca di incutere il terrore nel nome degli idoli. Lo si riconosce perch\u00e9 le sue profezie non si avverano:\nAnche Dio, per\u00f2, sembra servirsi di falsi profeti. I Libri dei Re narrano la storia in cui il profeta Michea, richiesto da Acab, descrive Dio che si consulta con i suoi angeli chiedendo chi di loro eseguir\u00e0 la sua decisione di portare alla rovina l'empio Acab. La storia \u00e8 raccontata in :\n\"Quegli ha detto: Lo ingannerai senz'altro; ci riuscirai; va' e fa' cos\u00ec.\n\u00c8 possibile che Michea intendesse descrivere i falsi profeti come un test da YHWH. \u00c8 anche possibile che intendesse deridere i profeti di Acab, come Sedec\u00eca, figlio di Chenaana.\nLa punizione per la falsa profezia \u00e8 quella capitale (secondo ).\nIn conclusione, gli standard biblici per i falsi profeti affermano chiaramente che \u00e8 proibito parlare in nome di un dio che non sia YHWH. Similmente, se un profeta fa una profezia in nome di YHWH che poi non si avvera, quello \u00e8 un altro segno che tale profeta non \u00e8 stato commissionato da Dio e il popolo non deve temere il falso profeta. \nNell'Apocalisse.\nNell'Apocalisse di Giovanni il \"Falso profeta\" (o \"Bestia della terra\") \u00e8 una misteriosa creatura mitologica.\nLa creatura viene prima introdotta come \"Bestia della terra\" (Ap. ) per distinguerla da quella introdotta appena prima (Ap. ) e che viene comunemente chiamata Bestia del mare. Nel seguito si spiega che essa \u00e8 un \"falso profeta\" (Ap. ; e ).\nDescrizione.\nLa bestia viene cos\u00ec descritta (Ap. ):\nViene presentata sempre insieme alla Bestia del mare ed alla fine perir\u00e0 insieme (Ap. ).\nInterpretazione.\n\u00c8 sempre particolarmente difficile comprendere a chi o a che cosa si riferisse Giovanni nel descrivere questa ed altre creature. Non aiuta certamente il genere letterario tipico dell'Apocalisse.\nPossono essere comunque utili queste osservazioni:\nAltro ancora.\nIl termine greco Koin\u00e8 \"pseudoprophetes\" lo si trova nel \"Septuaginta\" , , Flavio Giuseppe \"Antichit\u00e0 giudaiche\" 8-13-1,10-7-3, \"La guerra giudaica\" 6-5-2, e Filone d'Alessandria \"Leggi specifiche\" 3:8. Gli scrittori classici pagani usano il termine \"pseudomantis\"."}
{"id": "856573", "revid": "1543377", "url": "https://it.wikipedia.org/wiki?curid=856573", "title": "Giovanni Haussmann", "text": "Biografia.\nFiglio di una facoltosa famiglia della borghesia russa, fu ospite della nonna in Italia tra il 1908 e il 1912. Dopo la rivoluzione del 1917, ormai privo ormai di risorse economiche, visse in Russia fino al 1922 per riuscire poi, in modo fortunoso a rifugiarsi in Italia.\nLa sua formazione culturale dei primi anni fu quella tipica dei ragazzi della societ\u00e0 mercantile di San Pietroburgo, molto aperta ad un'esperienza cosmopolita, anche se segnata dagli eventi calamitosi dell'epoca: la guerra e poi la rivoluzione.\nSi \u00e8 laureato a Firenze in Scienze Agrarie, fu poi sperimentatore presso la stazione di Chimica Agraria di Torino.\nLa grande conoscenza di lingue, soprattutto di quella russa, per lui madre lingua gli permise di studiare gli agronomi di tutto il mondo, specialmente quelli russi, le cui opere, dopo la Rivoluzione, erano del tutto ignote in Occidente.\nGiovanni Haussmann divent\u00f2 pertanto il tramite culturale dell'immensa produzione culturale russa di quegli anni, soprattutto di pedologia.\nDal 1948 fu incaricato di dirigere la stazione sperimentale di pratocultura che poi divenne l'Istituto Sperimentale per le Colture Foraggere, che sotto la sua direzione acquis\u00ec fama ed autorevolezza.\nNel 1965 ha ricevuto il prestigioso premio \"Liebig\" dell'Universit\u00e0 di Kiel \"Christian Albrecht\" in Germania, con una motivazione che inizia cos\u00ec \"Si onora lo scienziato, internazionalmente riconosciuto, che ha indagato e descritto gli effetti degli interventi sulla evoluzione della fertilit\u00e0 del suolo...\".\nSulla falsariga della scuola russa Haussmann fu uno dei primi agronomi in occidente che anticip\u00f2 i moderni concetti di sostenibilit\u00e0 dei sistemi di produzione agricola.\nLa citt\u00e0 di Lodi in occasione del centenario della nascita, ha organizzato una mostra convegno con la partecipazione dei pi\u00f9 illustri scienziati italiani del settore agronomico."}
{"id": "856576", "revid": "287204", "url": "https://it.wikipedia.org/wiki?curid=856576", "title": "Rhodeus sericeus", "text": "Rhodeus sericeus \u00e8 un piccolo pesce d'acqua dolce della famiglia dei \"Cyprinidae\".\nDistribuzione e habitat.\nQuesto pesce \u00e8 diffuso nel continente europeo, nella zona compresa tra i Pirenei e le Alpi, Scandinavia e arcipelago britannico escluso.\nOriginariamente assente dalle acque italiane vi \u00e8 stato immesso negli anni '90 del secolo scorso ambientandosi perfettamente nel bacino del fiume Po.\nAbita le acque dolci lente o ferme, basse con fondi sabbiosi e abbondante vegetazione acquatica.\nAlimentazione.\n\"R. sericeus\" si nutre di piccoli crostacei, vermi, larve di insetti e piante acquatiche.\nSottospecie o specie affini?\nNel corso degli anni diversi naturalisti hanno classificato esemplari di Rhodeus sericeus come altre specie o sottospecie:\nViste le difficolt\u00e0 nel distinguere le specie, escludendo l'analisi del DNA, spesso \"Rhodeus amarus\", \"Rhodeus sinensis\" e \"Rhodeus sericeus\" sono confuse tra loro."}
{"id": "856579", "revid": "7089193", "url": "https://it.wikipedia.org/wiki?curid=856579", "title": "Falso-profeta", "text": ""}
{"id": "856582", "revid": "1305772", "url": "https://it.wikipedia.org/wiki?curid=856582", "title": "Cherry Pie (album)", "text": "Cherry Pie \u00e8 il secondo album in studio del gruppo musicale statunitense Warrant, pubblicato l'11 settembre 1990 dalla Columbia Records.\nIl disco.\nIl disco, che doveva originariamente intitolarsi \"Uncle Tom's Cabin\", fu un successo ancora pi\u00f9 grande del precedente, raggiungendo la top 10 con i singoli \"I Saw Red\" e \"Cherry Pie\". L'intero album si posizion\u00f2 al settimo posto della Billboard 200. Tuttavia Jani Lane e gli altri membri della band hanno dichiarato successivamente in alcune interviste che tale successo segna per loro un marchio indelebile da loro considerato un peso.\nIl disco conta diversi ospiti speciali come C.C. DeVille dei Poison, Bruno Ravel e Steve West dei Danger Danger, e la cantante Fiona. L'intro di chitarra in \"Uncle Tom's Cabin\" \u00e8 suonato dal fratello maggiore di Jani Lane, Eric Oswald. L'album contiene anche la cover \"Train, Train\" dei Blackfoot.\nLe prime copie presentavano la traccia \"Ode to Tipper Gore\", un brano contro il P.M.R.C., e una dei suoi rappresentanti e fondatori Tipper Gore (moglie di Al Gore) che si batteva per la censura della musica, e in particolare contro la musica heavy metal. Il brano, praticamente composto da insulti verso la Gore, venne successivamente censurato.\nNel 2004, l'album \u00e8 stato ristampato dalla Legacy Recordings con l'aggiunta di due tracce bonus demo."}
{"id": "856584", "revid": "106456", "url": "https://it.wikipedia.org/wiki?curid=856584", "title": "Alessandro Suvorov", "text": ""}
{"id": "856589", "revid": "458502", "url": "https://it.wikipedia.org/wiki?curid=856589", "title": "MEL", "text": ""}
{"id": "856600", "revid": "1565227", "url": "https://it.wikipedia.org/wiki?curid=856600", "title": "Bestia della terra", "text": ""}
{"id": "856601", "revid": "30300", "url": "https://it.wikipedia.org/wiki?curid=856601", "title": "Pietro Filago", "text": ""}
{"id": "856613", "revid": "22475", "url": "https://it.wikipedia.org/wiki?curid=856613", "title": "La mappa che cambi\u00f2 il mondo", "text": "La mappa che cambi\u00f2 il mondo \u00e8 un romanzo dello scrittore britannico Simon Winchester.\nTrama.\nIl romanzo racconta la storia di William Smith, piccolo proprietario terriero dell'Oxfordshire, che aveva un sogno, la realizzazione della prima mappa geologica dell'Inghilterra e del Galles, diventando cos\u00ec il padre fondatore di una nuova scienza. Ma questa sua impresa che lo port\u00f2 a scontrarsi con i creazionisti lo port\u00f2 anche alla rovina finanziaria."}
{"id": "856625", "revid": "1305772", "url": "https://it.wikipedia.org/wiki?curid=856625", "title": "MER", "text": ""}
{"id": "856626", "revid": "1372005", "url": "https://it.wikipedia.org/wiki?curid=856626", "title": "Agilolfingi", "text": "Gli Agilolfingi furono una nobile famiglia bavarese, forse di origine franca, che storicamente govern\u00f2 il ducato di Baviera tra il 550 ed il 788, o autonomamente o come vassalli dei re franchi. Il primo duca che si trova menzionato nei documenti \u00e8 Garibaldo I.\nIl termine \"Agilolfingi\" \u00e8 a volte utilizzato dalla storiografia anche per indicare la dinastia che regn\u00f2 sui Longobardi e sull'Italia per quasi tutto il VII secolo, dal 616 al 712 (ma non ininterrottamente), con otto re. I Bavaresi erano strettamente imparentati con gli Agilolfingi di Baviera: proseguivano la pi\u00f9 antica dinastia longobarda dei Letingi, ma attraverso una linea di successione femminile; da parte maschile, la regina Teodolinda, al cui matrimonio con il re longobardo Autari si fa risalire l'inizio della dinastia nel regno longobardo, era invece figlia proprio di un Agilolfingio di Baviera, lo stesso Garibaldo I."}
{"id": "856627", "revid": "63756", "url": "https://it.wikipedia.org/wiki?curid=856627", "title": "Vacherin Fribourgeois", "text": ""}
{"id": "856639", "revid": "834", "url": "https://it.wikipedia.org/wiki?curid=856639", "title": "Mew", "text": ""}
{"id": "856642", "revid": "1543377", "url": "https://it.wikipedia.org/wiki?curid=856642", "title": "Iris Versari", "text": "Fu decorata con la Medaglia d'Oro al Valor Militare.\nBiografia.\nFiglia di Angelo Versari, residente a Tredozio, fin dalla giovane et\u00e0 Iris mostr\u00f2 la sua forza d'animo difendendosi dalle attenzioni della famiglia facoltosa di Forl\u00ec presso cui venne mandata a \"prestare servizio\", come usava all'epoca.\nNell'autunno 1943, la sua famiglia ospit\u00f2 nella propria casa un gruppo partigiano. L'abitazione venne incendiata il 27 gennaio 1944 dai nazifascisti. In tale occasione, Iris riusc\u00ec a scappare, mentre i suoi familiari (il padre, la madre e due dei suoi tre fratelli) furono arrestati. Il padre, processato e condannato a quattro anni di prigione, fu internato e mor\u00ec in un campo di concentramento tedesco.\nIris si un\u00ec nel gennaio 1944 alla banda partigiana comandata da Silvio Corbari, al quale si leg\u00f2 sentimentalmente, condividendone la vita clandestina e le temerarie azioni. All'alba del 18 agosto 1944, in localit\u00e0 Ca' Cornio (frazione di Tredozio), la casa in cui lei e Silvio Corbari si erano temporaneamente rifugiati, assieme ad Arturo Spazzoli e Adriano Casadei, fu accerchiata dalle truppe nazifasciste, informate da una spia, che tentarono una sortita.\nIris, immobilizzata a causa di una precedente ferita alla gamba, riusc\u00ec ad uccidere il primo milite nazifascista che aveva appena varcato la porta, ma durante la strenua difesa, vista l'impossibilit\u00e0 di muoversi e nel tentativo di non rendersi ostacolo alla salvezza con la fuga da parte dei suoi compagni, si uccise. Nonostante il suo sacrificio, Corbari, Spazzoli e Casadei durante la rocambolesca fuga vennero catturati e uccisi. Il suo corpo esanime, assieme a quelli dei suoi compagni, fu appeso dimostrativamente una prima volta sotto i portici di Castrocaro Terme e successivamente ad un lampione in piazza Aurelio Saffi a Forl\u00ec.\nRiconoscimenti.\nDecorata con medaglia d'oro al valor militare il 16 aprile 1976. A lei sono intitolati due istituti di istruzione secondaria di secondo grado: l'istituto professionale di Cesena (FC) e l'istituto di istruzione superiore di Cesano Maderno (MB). Le \u00e8 stata intitolata anche una via di Forl\u00ec, a Cesena (1949) e Roma (1993). Nel 2007, nella XV Legislatura, \u00e8 stato presentato un disegno di legge per la commemorazione delle donne nella Resistenza, che prevede la costruzione di due monumenti commemorativi raffiguranti l'effigie di Iris Versari, uno a Forl\u00ec ed uno a Portico e San Benedetto (Forl\u00ec-Cesena)"}
{"id": "856644", "revid": "287204", "url": "https://it.wikipedia.org/wiki?curid=856644", "title": "Petr Korda", "text": "Ha vinto due prove del Grande Slam, in singolare nell'Australian Open 1998 e in doppio nell'Australian Open 1996 in coppia con Stefan Edberg. Vanta inoltre altri 9 titoli del circuito maggiore in singolare e 9 in doppio. Nel febbraio 1998 ha raggiunto la 2\u00aa posizione nel ranking ATP.\nBiografia.\nIl padre Petr lo ha allenato fino a quando ha avuto 18 anni, la madre Jana era un'impiegata in banca. Da bambino ha fatto da raccattapalle durante una sfida di Coppa Davis della Cecoslovacchia ai tempi in cui giocava Ivan Lendl. Ha sposato la collega e connazionale Regina Rajchrtov\u00e1 con la quale si \u00e8 trasferito a Bradenton, in Florida; sono i genitori delle golfiste Jessica Korda e Nelly Korda, nonch\u00e9 di Sebastian Korda, divenuto anch'egli tennista, che ha la cittadinanza statunitense ed \u00e8 allenato dal padre.\nCarriera.\nJuniores.\nA soli 16 anni si laurea campione cecoslovacco juniores nel 1984. In seguito vince il campionato mondiale in doppio in coppia con Cyril Suk. Finisce il 1985 al 9\u00ba posto del ranking mondiale juniores. Nel 1986 vince in coppia con Tom\u00e1s Carbonell il titolo in doppio juniores al torneo di Wimbledon e finisce 10\u00ba nel ranking mondiale di categoria.\n1985-1987, inizi da professionista, 1 titolo Challenger e top 100.\nFa il suo esordio tra i professionisti nell'ottobre 1985 direttamente nel circuito maggiore dell'ATP a Colonia, perdendo al primo turno da Lawson Duncan. Inizia a giocare in pianta stabile tra i professionisti nel 1987 e in aprile raggiunge con Cyril Suk la semifinale in doppio al Challenger di Graz. Il mese successivo fa il suo debutto al Roland Garros con la sconfitta subita al primo turno del torneo di doppio. In agosto raggiunge con Suk la semifinale in doppio a Kitzb\u00fchel. Qualche giorno dopo vince il suo primo incontro da professionista in singolare all'ATP di Praga sconfiggendo Jordi Arrese in tre set, al secondo turno batte il n\u00ba 48 ATP e testa di serie n\u00ba 2 Milan \u0160rejber prima di arrendersi in due set al veterano Guillermo Vilas nei quarti di finale. Con questi risultati fa il suo ingresso tra i top 300 del Ranking ATP. Il 13 settembre alza il suo primo trofeo da professionista superando in tre set Aleksandr Michajlovi\u010d Zverev nella finale del Budapest Challenger. Disputa la sua prima finale in doppio del circuito ATP in novembre a Palermo, perdendo con Tom\u00e1\u0161 \u0160m\u00edd da Leonardo Lavalle / Claudio Panatta. A fine stagione \u00e8 impegnato in singolare nei tornei del circuito Challenger, e grazie alla semifinale raggiunta in novembre a Valkenswaard entra nella top 100.\n1988, primi titoli ATP in doppio.\nNel febbraio 1988 debutta nella squadra cecoslovacca di Coppa Davis imponendosi in entrambi i singolari nella sfida vinta 5-0 a Praga contro il Paraguay. In maggio viene eliminato al terzo turno a Monaco di Baviera dopo che nel secondo aveva sconfitto in tre set il n\u00ba 18 ATP Joakim Nystr\u00f6m. Debutta quindi nel torneo in singolare del Roland Garros sconfiggendo Lawson Duncan e al secondo turno viene eliminato da Boris Becker. In giugno fa il suo esordio anche a Wimbledon e si spinge fino al terzo turno. Il 10 luglio vince il suo primo titolo ATP in doppio a Gstaad, in coppia con Milan \u0160rejber batte in finale Andr\u00e9s G\u00f3mez / Emilio S\u00e1nchez 7-6, 7-6. Si ripete il mese dopo vincendo il torneo di doppio a Praga, questa volta in coppia con Jaroslav Navr\u00e1til. Le cose vanno meno bene in singolare, una serie quasi ininterrotta di sconfitte lo trascina in dicembre al 199\u00ba posto del ranking.\n1989, 1 titolo ATP in doppio e n\u00ba 58 nel ranking in singolare.\nAnche nella prima parte del 1989 si distingue in doppio, con le vittorie nel Challenger di Graz e nell'ATP di Stoccarda e con le finali a Gstaad, Kitzb\u00fchel e Praga, mentre in singolare sprofonda al 282\u00ba posto del ranking in luglio. Risale la china e in ottobre rientra nella top 100 con la semifinale a Vienna, dopo aver battuto nei quarti il n\u00ba 11 del mondo Jay Berger. La settimana successiva disputa la sua prima finale ATP in singolare a Francoforte, perde dopo due tiebreak contro Kevin Curren e raggiunge il 58\u00ba posto del ranking.\n1990, vittoria a Monte Carlo, finale al Roland Garros e top 10 in doppio.\nNel gennaio 1990 fa il suo esordio all'Australian Open e non supera il secondo turno. In febbraio raggiunge i quarti al Toronto Indoor e le semifinali a Filadelfia, dove nei quarti sconfigge per la prima volta un top 10, il n\u00ba 10 ATP Jay Berger. La sequenza di risultati lo proietta nella top 30 e gli permette di tornare a giocare in singolare in Davis dopo oltre due anni, nella sfida di Praga contro gli Stati Uniti vince il primo singolare concedendo solo 8 giochi al n\u00ba 5 del mondo Brad Gilbert, viene quindi sconfitto in doppio e nel secondo singolare e la Cecoslovacchia viene eliminata perdendo 4-1. Gli altri risultati di rilievo in singolare nel corso della stagione sono le semifinali a Monaco di Baviera (che gli valgono il nuovo best ranking in 23\u00aa posizione) e a Mosca, mentre negli Slam non va oltre il secondo turno. In aprile vince con Tomas Smid il torneo di doppio al prestigioso Monte Carlo Open, battendo in finale Andr\u00e9s G\u00f3mez / Javier S\u00e1nchez per 6\u20132, 6\u20131. La settimana dopo la coppia cecoslovacca arriva in finale anche a Monaco di Baviera. In giugno raggiunge in doppio la prima finale in una prova dello Slam al Roland Garros, che perde in coppia con Goran Ivani\u0161evi\u0107 contro Sergio Casal / Emilio S\u00e1nchez con il punteggio di 7\u20135, 6\u20133. Il risultato lo porta al 10\u00ba posto nel ranking di doppio. In agosto arriva in finale con Ivani\u0161evi\u0107 anche a New Haven.\n1991, primi titoli ATP in e top 10 in singolare.\nInizia il 1991 senza ottenere grandi risultati, raggiungendo i quarti in singolare solo a Filadelfia in febbraio e la prima finale stagionale a Tampa in aprile. Ne risentono le classifiche, in singolare retrocede all'87\u00ba posto in maggio e in doppio all'88\u00ba in agosto. Deve aspettare luglio per disputare un'altra finale a Washington, che perde contro il n\u00ba 6 del mondo Andre Agassi. Si prende la rivincita la settimana dopo eliminando Agassi al secondo turno dell'ATP Super 9 di Montr\u00e9al, in semifinale sconfigge il n\u00ba 5 ATP Jim Courier prima di arrendersi in finale ad Andrei Chesnokov. La forma ritrovata gli consente in agosto di vincere a New Haven il primo torneo ATP in carriera in singolare, non perde alcun set e in finale sconfigge Goran Ivani\u0161evi\u0107 con il punteggio di 6\u20134, 6\u20132. A New Heaven vince anche il torneo di doppio, in coppia con Wally Masur. Due mesi dopo gli riesce la doppietta anche a Berlino, in singolare batte in finale Arnaud Boetsch per 6-3, 6-4 e in doppio, assieme a Karel Nov\u00e1\u010dek, ha la meglio su Jan Siemerink / Daniel Vacek per 3-6, 7-5, 7-5. In novembre entra per la prima volta nella top 10 in singolare grazie ai quarti di finale raggiunti negli ATP Super 9 di Stoccolma, dove al terzo turno supera il n\u00ba 5 del mondo Ivan Lendl, e di Parigi-Bercy.\n1992, finale al Roland Garros e n\u00ba 5 in singolare.\nAnche il 1992 inizia con pochi risultati rilevanti, disputa la prima semifinale in febbraio a Stoccarda. Nella sfida di Coppa Davis a fine Marzo a Fort Myers contro gli USA, perde seccamente il primo singolare contro Agassi e il giorno dopo vince il doppio; riporta in parit\u00e0 le due squadre sconfiggendo nel secondo singolare il n\u00ba 4 del mondo Pete Sampras ma gli americani si impongono per 3-2. In aprile perde la finale di Monaco di Baviera contro Magnus Larsson e torna in finale in doppio al Monte Carlo Open, senza riuscire a ripetere il trionfo del 1990. In maggio arriva per la prima volta in semifinale agli Internazionali d'Italia battendo di nuovo Sampras nei quarti. Spinge la Cecoslovacchia in finale della World Team Cup con le vittorie su Michael Stich, Pete Sampras e Alexander Volkov, ma il trofeo viene vinto dalla Spagna, grazie anche alla sconfitta patita da Korda contro Emilio S\u00e1nchez. Al Roland Garros ottiene il risultato pi\u00f9 significativo di inizio carriera arrivando in finale, aiutato dal sorteggio che non gli pone di fronte alcun top 30; nella sfida per il titolo raccoglie solo 8 giochi contro il numero 1 del mondo Jim Courier. A fine torneo ritocca il best ranking piazzandosi in 5\u00aa posizione.\nDopo il forfait dato prima della finale del doppio a Gstaad, alla quale era arrivato con Suk, in luglio vince a Washington il suo terzo titolo in singolare battendo in finale Henrik Holm 6\u20134, 6\u20134. Continua la trasferta americana uscendo ai quarti negli ATP Super 9 di Toronto e Cincinnati e a New Haven prima di vincere il titolo a Long Island; non perde alcun set in tutto il torneo, in semifinale supera Edberg con un doppio 7-5 e in finale lascia solo 4 giochi a Lendl. Agli US Open il sorteggio gli mette di fronte al primo turno Emilio Sanchez, che lo batte in 4 set. Ritorna in Europa e raggiunge tre finali consecutive a Basilea, Tolosa e Vienna; vince solo quest'ultima, battendo in finale Gianluca Pozzi 6\u20133, 6\u20132, 5\u20137, 6\u20131. Grazie alla sesta posizione nel ranking, partecipa per la prima volta all'ATP Tour World Championships di fine stagione e viene eliminato nel round robin con le tre sconfitte subite da Edberg, Becker e Sampras. Viene eliminato ai quarti di finale nella Grand Slam Cup e chiude il 1992 alla 7\u00aa posizione del ranking.\n1993, titoli in doppio a Monte Carlo e Cincinnati e Grand Slam Cup in singolare.\nApre il 1993 raggiungendo per la prima volta i quarti all'Australian Open e viene eliminato da Courier, che gli lascia solo 5 giochi. Ottiene buoni risultati anche nei tornei successivi, come le semifinali a Milano e nell'ATP Super 9 di Key Biscayne, dove piega con due tiebreak Edberg e viene battuto al terzo set da Sampras. Con lo stesso Edberg raggiunge i quarti in doppio a Key Biscayne e in aprile la coppia ceco-svedese conquista il titolo a Monte Carlo, dove Korda aveva gi\u00e0 vinto in doppio nel 1990. Con la dissoluzione della Cecoslovacchia in quell'anno, Korda rappresenta nei tornei a squadre la neonata Repubblica Ceca; le sue tre vittorie su tre incontri in singolare nella World Team Cup in maggio non sono sufficienti ai cechi per superare il round robin. Al Roland Garros si ferma al secondo turno in singolare ma nel torneo di doppio, sempre con Edberg, arriva a disputare la semifinale e perde contro i fratelli Luke e Murphy Jensen, che vinceranno il titolo. In giugno prepara Wimbledon sull'erba di Halle; in singolare viene eliminato in semifinale da Henri Leconte mentre vince il torneo di doppio in coppia con Cyril Suk. Si spinge quindi per la prima volta al quarto turno dello Slam londinese e viene sconfitto in 3 set da Michael Stich. Il 16 luglio torna a giocare ad Halle per i quarti di finale di Davis contro la Germania, perde il primo singolare contro Marc-Kevin Goellner e il giorno dopo perde anche in doppio; la sua vittoria nel secondo singolare arriva quando la Germania conduce per 3-0 ed \u00e8 gi\u00e0 qualificata per le semifinali.\nNella trasferta americana si mette in luce soprattutto a Montr\u00e9al, dove esce in semifinale in singolare, a Cincinnati, con il titolo vinto in doppio in un'inedita coppia con Agassi, e arrivando in finale a New Haven, nella quale viene sconfitto da Andrij Medvedev. Dopo l'uscita al primo turno degli US Open, perde la finale del Sydney indoor contro Jaime Yzaga. Altri importanti risultati di fine stagione sono la semifinale a Vienna, i quarti all'ATP Super 9 di Stoccolma e soprattutto il trionfo alla Grand Slam Cup, dove nel giro di 24 ore batte in cinque set Pete Sampras in semifinale e Michael Stich in finale, giocando in totale dieci ore.\n1994, tre finali Atp e problemi inguinali.\nDisputa il primo torneo stagionale a Sydney ed esce in semifinale per mano di Sampras, mentre all'Australian Open viene eliminato al primo turno. In febbraio raggiunge la prima finale della stagione a Milano dopo aver superato il n\u00ba 7 ATP Goran Ivani\u0161evi\u0107 e il n\u00ba 4 Sergi Bruguera; il titolo lo vince Boris Becker che lo sconfigge in 3 set. Arriva in finale anche nel primo ATP Super 9 della stagione, a Indian Wells, eliminando tra gli altri Todd Martin e Carlos Costa; nell'incontro valido per il titolo ingaggia una battaglia con il n\u00ba 1 mondiale Sampras, che si impone 6-2 al quinto set. \u00c8 ancora Sampras a sbarrargli la strada nei quarti a Miami, concedendogli solo 6 giochi. In aprile disputa la terza finale stagionale a Monaco di Baviera e cede in tre set a Michael Stich; perde la finale anche nel torneo di doppio, in coppia con Becker. Le sue vittorie in World Team Cup su Wally Masur e Edberg non sono sufficienti alla Rep. Ceca per superare il round robin. Dopo le premature eliminazioni al Roland Garros e a Wimbledon, in luglio vince due dei tre match disputati nel quarto di finale di Davis contro la Russia, che passa in semifinale vincendo la sfida per 3-2. La seconda parte della stagione \u00e8 caratterizzata da dolori inguinali che limitano il suo rendimento. Nella trasferta americana che comincia a fine luglio vince solo 2 dei 5 incontri disputati; non prende parte agli US Open e resta fuori dal circuito per 7 settimane. Rientra in ottobre e prima di fine anno raggiunge tre volte i quarti di finale, in particolare all'ATP Super 9 di Parigi-Bercy, dove supera Edberg e Kafelnikov prima di essere eliminato da Bruguera.\n1995, discesa nel ranking e operazione all'inguine.\nAll'inizio del 1995 raggiunge le semifinali in doppio a Sydney con Karel Nov\u00e1\u010dek ma soprattutto all'Australian Open con Patrick McEnroe. Nella prima parte della stagione, i migliori risultati in singolare arrivano in febbraio con le semifinali a Dubai e nell'ATP Championship Series di Milano, nel quale arriva in finale in doppio con Novacek, mentre perde quasi tutti gli incontri nella trasferta statunitense e nella stagione sulla terra battuta. La crisi di risultati lo spinge a fine maggio al 60\u00ba posto del ranking, il pi\u00f9 basso dal luglio 1991. Torna ad avere un discreto rendimento in giugno sull'erba londinese, superando due turni al Queen's e arrivando negli ottavi a Wimbledon, dove sconfigge tra gli altri il n\u00ba 5 ATP Michael Chang. Apre la trasferta americana di fine estate raggiungendo la finale in doppio a Washington con Cyril Suk, mentre in singolare non ottiene inizialmente grandi risultati. Si riscatta agli US Open spingendosi fino ai quarti, viene eliminato in 4 set dal n\u00ba 1 del mondo Agassi, che perder\u00e0 la finale contro Sampras. Dopo alcuni discreti risultati al rientro in Europa, in ottobre si sottopone a un intervento chirurgico per la rimozione dell'ernia inguinale che lo disturbava dalla stagione precedente. Rientra in dicembre per disputare la Grand Slam Cup e si ritrova al 41\u00ba posto del ranking, dopo essere stato 26\u00ba alla fine degli US Open.\n1996-2000.\nTra i titoli di fine carriera, nel suo palmar\u00e8s si contano anche la vittoria nel doppio all'Australian Open 1996 in coppia con Stefan Edberg, il Masters Series di Stoccarda vinto nel 1997 e soprattutto il trionfo degli Australian Open 1998, con la vittoria in finale su Marcelo R\u00edos per 6-2, 6-2, 6-2.\nLa sua carriera viene macchiata dalla squalifica di un anno inflittagli nel 1998 per essere risultato positivo a un controllo antidoping nel torneo di Wimbledon, episodio che di fatto sar\u00e0 determinante per il suo addio al tennis avvenuto due anni dopo.\nGiocatore fra i pi\u00f9 talentuosi della propria generazione, con un\u2019ottima capacit\u00e0 di variare il proprio gioco, Korda ha per\u00f2 incarnato col tempo lo stereotipo del giocatore incapace di raccogliere quanto il proprio talento gli avrebbe potuto concedere."}
{"id": "856646", "revid": "339392", "url": "https://it.wikipedia.org/wiki?curid=856646", "title": "Assembl\u00e9e nationale", "text": ""}
{"id": "856648", "revid": "126257", "url": "https://it.wikipedia.org/wiki?curid=856648", "title": "Chiesa di Santa Maria alla Fontana", "text": "La chiesa di Santa Maria alla Fontana \u00e8 un santuario mariano di Milano, sito in piazza Santa Maria alla Fontana, 11.\nLa parrocchia fa parte con la chiesa del Sacro Volto della Comunit\u00e0 Pastorale Maria Madre della Misericordia.\nStoria e descrizione.\nSecondo una tradizione fu Carlo II d'Amboise governatore di Milano nel periodo di Luigi XII di Francia, dopo essere stato guarito dall'acqua della fonte gi\u00e0 famosa per le propriet\u00e0 taumaturgiche posta in quel luogo, a volere nel 1507 l'istituto; qui potevano essere trasportati \"li richi che forse de ogni negritudine vorano essere curati\".\nIl progetto della chiesa fu a lungo attribuito a Leonardo da Vinci - ma anche a Bramante e a Cristoforo Solari per la presenza di elementi architettonici ispirati dai monumenti classici - fino a che nel 1982 l'archivista Grazioso Sironi ritrov\u00f2 e pubblic\u00f2 un contratto del 17 marzo 1508 in cui l'architetto Giovanni Antonio Amadeo appare come il vero progettista ed esecutore.\nNel 1922 la chiesa superiore fu pesantemente trasformata, soprattutto nella facciata, da una ricostruzione operata dagli architetti Griffini e Mezzanotte.\nGi\u00e0 il Cesariano nel Cinquecento indicava Santa Maria alla Fontana come una delle tre strutture sanitarie principali a Milano, insieme alla Ca' Granda e al Lazzaretto.\nGi\u00e0 convento, nel 1787 fu convertita in una parrocchia ricavando il suo territorio da una porzione dei Corpi Santi di Porta Comasina.\nAcqua taumaturgica.\nNei tempi antichi l'acqua prodotta da una fonte sotterranea alla base del santuario era considerata taumaturgica e indicata per curare in particolare disturbi dell'apparato osteo-articolare come artrosi e artriti. Nel XIX secolo, a causa dell'incendio di un'attigua fabbrica di bitume, la falda acquifera originaria si inquin\u00f2 e la fonte venne chiusa; dagli undici ugelli presso la chiesa oggi fuoriesce comune acqua di rubinetto proveniente dall'impianto idrico dell'acquedotto cittadino."}
{"id": "856652", "revid": "1005847", "url": "https://it.wikipedia.org/wiki?curid=856652", "title": "Regolamento di competenza (ordinamento amministrativo italiano)", "text": "Il regolamento di competenza, nel processo amministrativo italiano, \u00e8 il mezzo di impugnazione proponibile dalle parti avverso le ordinanze del Tribunale amministrativo regionale che decidono sulle questioni di competenza, nonch\u00e9 lo strumento esperibile dal giudice, indicato come competente da altro giudice amministrativo, che tuttavia ritenga di essere a sua volta incompetente.\nGi\u00e0 previsto dall'art. 31 della legge TAR, \u00e8 contemplato dall'art. 16 del codice del processo amministrativo (d.lgs. 104/2010).\nProcedimento.\nIl difetto di competenza \u00e8 rilevato d'ufficio finch\u00e9 la causa non \u00e8 decisa in primo grado o, in mancanza di domanda cautelare, \u00e8 eccepito da una delle parti entro il termine previsto per la costituzione in giudizio. Il presidente fissa la camera di consiglio per la pronuncia immediata sulla questione di competenza.\nIl giudice provvede con ordinanza e, se dichiara la propria incompetenza, indica il giudice ritenuto competente; se, nel termine perentorio di trenta giorni dalla comunicazione di tale ordinanza, la causa \u00e8 riassunta davanti al giudice dichiarato competente, il processo continua davanti al nuovo giudice.\nContro tali ordinanze, le parti possono esperire regolamento di competenza, da proporsi con istanza notificata alle altre parti nel termine perentorio di 30 giorni dalla notificazione o di 60 giorni dalla pubblicazione dell'ordinanza che pronuncia sulla competenza e da depositarsi, unitamente a copia degli utili ai fini della decisione ed entro 15 giorni decorrente dal momento in cui l'ultima notificazione, presso la segreteria del Consiglio di Stato.\nLa riassunzione dinanzi al giudice indicato come competente preclude alla parte che l'ha effettuata la proposizione del regolamento di competenza; tuttavia, se \u00e8 stata proposta domanda cautelare, in pendenza del regolamento essa va proposta al giudice indicato.\nIl giudice dinanzi al quale la causa \u00e8 riassunta, se ritiene di essere a sua volta incompetente, richiede d'ufficio il regolamento di competenza.\nIl Consiglio di Stato decide con ordinanza in camera di consiglio, previo avviso della fissazione della medesima, inviato almeno dieci giorni prima ai difensori che si siano costituiti. L'ordinanza provvede anche sulle spese del regolamento, salvo il caso di regolamento richiesto d'ufficio. La pronuncia sulle spese conserva efficacia anche dopo la sentenza che definisce il giudizio, salvo diversa statuizione espressa della sentenza.\nLa pronuncia sulla competenza resa dal Consiglio di Stato, in sede di regolamento o di appello vincola i tribunali amministrativi regionali. Se viene indicato come competente un tribunale diverso da quello adito, il giudizio deve essere riassunto nel termine perentorio di trenta giorni dalla notificazione dell\u2019ordinanza che pronuncia sul regolamento, ovvero entro sessanta giorni dalla sua pubblicazione."}
{"id": "856653", "revid": "767487", "url": "https://it.wikipedia.org/wiki?curid=856653", "title": "Lazzaro De Maestri", "text": "I genitori erano Domenico De Maestri e Caterina Casaccia.\nGli studi.\nDal 1856 frequenta la Scuola di Disegno fondata dalla Societ\u00e0 Economica di Savona. Rimane orfano dall'et\u00e0 di 16 anni, e lavora e studia allo stesso tempo. Esegue disegni per gli intarsiatori savonesi. Per le sue capacit\u00e0 il comune di Savona gli concede alcuni sussidi per continuare gli studi. \nNel 1857 consegue la medaglia d'incoraggiamento per una testa della Niobe\nDal 1860 al 1866 passa All'Accademia Ligustica di Belle Arti di Genova. Nel 1861 riceve una menzione onorevole per il disegno del nudo e nel 1862 vince la medaglia d'argento dorata dell'anno. Frequenta lo studio del pittore Giuseppe Frascheri, rappresentante della pittura accademica genovese.\nNel 1863 nella parrocchiale di Roviasca presso Savona dipinge nel Sancta Sanctorum il medaglione con la \u201cIncoronazione della Madonna della SS. Trinit\u00e0\u201d e nella volta della navata principale San Sebastiano.\nNel 1865 dipinge nella chiesa dei Carmelitani di San Pietro in Savona.\nSi specializza a notevole livello nell'affresco.\nNel 1868 l'Accademia Ligustica di Genova gli assegna la pensione, dedotta dal lascito Marchese Marcello Luigi Durazzo per studiare tre anni a Firenze e due a Roma.\nA Firenze Lazzaro De Maestri conosce il pittore fiorentino Stefano Ussi (1822-1901).\nDe Maestri matura in questi anni il suo stile, aggiornandolo all'ambiente accademico fiorentino. \nIl suo \u00e8 uno stile accurato, proprio dei migliori canoni accademici allora in voga. Certamente non fu un pittore d'avanguardia, ma padroneggi\u00f2 nel migliore dei modi la tecnica e gli artifizi pittorici, presentando spesso spunti originali. Dalla pittura di storia dell'Accademia fiorentina impara a riprendere gli eventi nei loro dettagli, rifacendosi per quanto possibile ad una precisa documentazione. Sfrutta al meglio le tecniche, ha ottime capacit\u00e0 nella resa della luce, un disegno impeccabile, che sfrutta per coinvolgere l'osservatore in una sentita partecipazione della scena. Non dimentica l'osservazione dal vero, nella quale presenta personali invenzioni.\nLe opere.\nNel 1872 torna a Savona.\nDon Giacomo Piccone gli commissiona gli affreschi della parrocchiale di San Martino di Stella: nel Sancta Sanctorum affresca un medaglione con la Incoronazione della Madonna. Nel 1875 il vescovo di Savona e Noli, mons. Cerruti, gli commissiona i due quadri ai lati dell'altare della Cattedrale di Noli con \"La liberazione di San Pietro dal carcere\" e \"il Ravvedimento di San Pietro\". Nella Civica Pinacoteca di Savona \u00e8 conservato il disegno-studio del \"San Pietro in carcere liberato da un Angelo\". \u00c8 uno dei suoi migliori disegni preparatori (eseguiti in carboncino, talora acquarellati), quasi opera autonoma per l'effetto raggiunto.\nViene chiamato a dipingere da illustri casate liguri quali i Balbi e gli Astengo.\nPer il Duomo di Savona esegue varie opere tra il 1879 e il 1884. Nella cappella della Madre Misericordiosa - committente Giacomo Balbi - lascia un affresco e due opere su tela: \"La Benedizione dei Fanciulli\" (1880), e la \"Donna Adultera\". Nel 1884 affresca tre delle cappelle votive che segnano il percorso da Savona al Santuario, tra le quali nove erano state danneggiate dell'alluvione del Letimbro del 1857. De Maestri dipinge nel 1884 la prima cappelletta con \"l'Apparizione di N.S. della Misericordia al colono Antonio Botta\", dipinto oggi non in buono stato.\nIl 22 febbraio 1887 De Maestri completa l'affresco della volta principale della parrocchiale di Diano Marina, con \"La Vergine del Carmelo che porge lo scapolare a San Simone Stock\". Il giorno dopo il terribile terremoto di Diano Marina distrugge tutto; non ne resta che lo studio, sempre nella Civica Pinacoteca di Savona. Sempre in conseguenza del terremoto di Diano Marina, De Maestri \u00e8 chiamato a riparare la chiesa di Albissola Marina, essa pure danneggiata dal sisma.\nTra il 1889 e il 1890 a Sassello De Maestri per la chiesa della SS. Trinit\u00e0 dipinge i medaglioni, i tre maggiori (di mt 9 x 5) con scene sul tema della \"Trasfigurazione\", i minori con \"Adamo ed Eva\" e \"l'Incoronazione della Madonna\". In Sant'Ambrogio di Varazze dipinge la \"Discesa dello Spirito Santo\" e le \"Nozze di Cana\". Nel 1893 il marchese Giacomo Balbi gli affida l'affresco del medaglione di Santa Maria di Nazareth a Sestri Levante, con la \"Nascita della Vergine\". Sempre nella stessa chiesa la marchesa Isabella Sertori gli commissiona il secondo medaglione con i \"Trionfi del Crocefisso\", che riprende nella composizione \"l'Esaltazione della Croce\", il bassorilievo di Giovanni Dupr\u00e8 della lunetta della porta centrale della chiesa di Santa Croce in Firenze. Il cavalier Giacomo Tanlongo per la terza medaglia gli chiede il tema della \"Disputa di Caterina d'Alessandria davanti all'imperatore Massimino\". Delle opere per privati, De Maestri dipinge nella casa in corso Colombo a Savona del cavalier Emanuele Colmaro l'allegoria della costruzione navale.\nNel 1895 per la chiesa dei SS. Giovanni Battista e Domenico De Maestri dipinge tre grandi medaglie: \"Visitazione\", il \"Battesimo di Ges\u00f9\", la \"Decollazione del Battista\". Appena terminata la medaglia della Visitazione, l'allora Ministro savonese Paolo Boselli, osservata e apprezzata l'opera, gli fu largo di lodi e lo fece nominare Cavaliere della Corona d'Italia. Domenico Buscaglia che in questa opera con lui collabora come Ornatista per la magnificenza dell'opera gli chiede quattro figure che il De Maestri esegue dipingendo, i Profeti \u2013 Isaia, Geremia, Daniele, Ezechiele.\nNel 1899 nella volta di villa Balbi ad Albisola Capo De Maestri riprende l'iconografia da lui realizzata per la cappella della via del Santuario del 1884.\nSan Dalmazzo di Lavagnola.\nIl capolavoro riconosciuto \u00e8 l'ultima sua opera, del 1905. La realizza per la parrocchiale di Lavagnola presso Savona. Qui era stato chiamato a dipingere gi\u00e0 nel 1875, ma allora per un mancato inizio dei lavori nell'anno seguente, la Fabbriceria aveva affidato l'esecuzione delle pitture a Tommaso Ivaldi detto \"il muto\". \nSi tratta di un rinnovo pittorico della chiesa, il restauro delle tre navate su progetto di Domenico Buscaglia, in cui le spese furono sostenute con pubbliche lotterie e grazie a benefattori tra i quali la nobildonna Costanza Rocca di Cantagalletto. Una grande medaglia doveva occupare il posto d'onore della volta maggiore e, per il tema di questa, veniva stabilita La Predicazione di S.Dalmazzo in Liguria. Il De Maestri opera qui in un contesto di pittori, tutti epigoni di uno stile che sta per scomparire alle soglie del Novecento, terminando l'opera entro il 1906-907. Le pitture di ornato sono dei suoi cugini Antonio e Francesco Bertolotto, discepoli del Buscaglia; Pietro Zerbi esegue le indorature; i fratelli Galeotti gli zoccoli di marmo. Il genovese Luigi Gainotti dipinge due medaglioni (\"l'Adorazione del SS.mo Sacramento\" e la \"Gloria degli Angeli\".\nDe Maestri tra questi artisti rappresenta la figura di maggiore spicco; gli \u00e8 lasciata la parte pi\u00f9 in vista, la volta maggiore centrale dove affresca \"San Dalmazio che predica in aperta campagna a Lavagnola\". In questo affresco la scena \u00e8 bagnata da una nitida e ferma luce atmosferica, le figure mostrano tutta la raggiunta abilit\u00e0 del pittore in fatto di disegno e costruzione luminosa con velature e lumeggiature immobili. E in pi\u00f9 riproduce, al dettaglio, sullo sfondo la costa a Ponente di Savona, in cui si distingue l'isola di Bergeggi e i monti circostanti che degradano sul mare.\nMuore poco tempo dopo, il 28 settembre 1910."}
{"id": "856656", "revid": "547034", "url": "https://it.wikipedia.org/wiki?curid=856656", "title": "Contratto di scambio", "text": "Il contratto di scambio \u00e8 un contratto sinallagmatico che implica uno scambio tra una cosa (o un servizio) e un corrispettivo.\n\u00c8 compreso nella categoria dei contratti onerosi poich\u00e9 un soggetto si obbliga a conseguire una prestazione in cambio di un corrispettivo economico, a differenza dei contratti gratuiti nei quali la prestazione di uno dei due contraenti non ha per scopo il conseguimento di un corrispettivo."}
{"id": "856657", "revid": "1540383", "url": "https://it.wikipedia.org/wiki?curid=856657", "title": "Governatori delle colonie italiane", "text": "Questo \u00e8 un elenco di tutti i governatori delle colonie italiane, divisi colonia per colonia, attraverso i novant'anni che intercorsero tra la costituzione dei primi stabilimenti italiani ad Assab, in Eritrea, l'11 marzo 1870, e la fine del colonialismo italiano, avvenuta con l'indipendenza della Somalia, il 1\u00ba luglio 1960.\nEtiopia italiana (1936-1941).\nEra istituito il Vicer\u00e9 d'Etiopia, che coincideva con il Governatore generale dell'Africa Orientale Italiana (vedi paragrafo successivo).\nAfrica Orientale Italiana (1936-1941).\nI Governatori dell'Africa Orientale Italiana avevano altres\u00ec il titolo di Vicer\u00e9 d'Etiopia.\nAlbania.\nComandante truppe italiane d'oltremare per l'occupazione dell'Albania:\nLuogotenente Generale del Regno d'Albania (unito al Regno d'Italia):\nN.B. nel 1941 venne unita all'Albania il Kosovo e parte della Macedonia gi\u00e0 parte della Iugoslavia, non vi faceva parte l'isola di Saseno.\nOccupazione italiana di Adalia (1919-1921).\nComandante truppe italiane:\nCorsica (sotto occupazione italiana) (1942-43).\nGovernatore militare della Corsica:\nMontenegro, occupazione italiana 1941-43.\nComandante italiano del Montenegro e del distretto di Cattaro:\nCommissario Civile:\nReggente:\nAlto Commissario Italiano per il Montenegro:\nGovernatore:\nConcessione italiana di Tientsin in Cina.\nGovernatore:\nN.B. il Governatore della Concessione italiana di Tientsin assolveva anche le funzioni di Console.\nAmministrazione fiduciaria italiana della Somalia.\nN.B: il 29 febbraio 1956 fu nominato dall'amministratore Enrico Martino il Primo ministro della Somalia italiana Abdullahi Issa Mohamud in carica fino al 1\u00ba luglio 1960."}
{"id": "856661", "revid": "287204", "url": "https://it.wikipedia.org/wiki?curid=856661", "title": "MEW", "text": ""}
{"id": "856669", "revid": "141625", "url": "https://it.wikipedia.org/wiki?curid=856669", "title": "Rovo", "text": ""}
{"id": "856671", "revid": "287204", "url": "https://it.wikipedia.org/wiki?curid=856671", "title": "Zoolook", "text": "Zoolook \u00e8 il sesto album in studio di Jean-Michel Jarre, pubblicato nel 1984 dalla Disques Dreyfus.\nIl disco.\n\u00c8 caratterizzato da un largo uso di strumentazione digitale e campionamenti e si distingue per essere particolarmente sperimentale: infatti, molti dei brani sono costituiti da campionamenti vocali in pi\u00f9 di trenta lingue diverse, e dall'uso, oltre che di sintetizzatori, di molti strumenti tradizionali. La sonorit\u00e0 dell'album appare influenzata da elementi di musica concreta nonch\u00e9 funk e new wave come conferma la traccia \"Zoolookologie\" la pi\u00f9 nota dell'album. \nLe voci udibili nei brani del disco sono tratte da canti e discorsi in molte lingue diverse: lingue aborigene, arabo, cinese, lingue eschimesi, francese, giapponese, hindi, inglese, malese, malgascio, olandese, lingua pashtu, lingua pigmea, polacco, quechua, russo, sioux, spagnolo, svedese, tedesco, tibetano turco e ungherese."}
{"id": "856672", "revid": "53508", "url": "https://it.wikipedia.org/wiki?curid=856672", "title": "Galvano Fiamma", "text": "Biografia.\nGalvano nacque presumibilmente a Milano nel 1283, come egli stesso dichiara nella sua \"Chronica parva\", da una famiglia benestante milanese probabilmente di notai. Nel 1298 entr\u00f2 nel convento domenicano di Sant'Eustorgio come novizio. Dopo aver concluso gli studi, forse con una permanenza a Genova attorno al 1308-1309, divenne \"lector sacrae theologiae\".\nSecondo quanto egli stesso afferma, risiedette nel convento di San Tommaso di Pavia dove insegn\u00f2 teologia e fisica aristotelica agli studenti di medicina e dove gli nacque la vocazione per la storiografia. A partire dal 1313 fu di nuovo a Milano in Sant'Eustorgio dove insegn\u00f2 filosofia morale. A tale periodo risale presumibilmente la stesura del suo unico testo di filosofia il \"Tractatus yconomicus\".\nDurante il breve regno dell'imperatore Enrico VII (1312-1313) dedic\u00f2 un breve testo alchemico intitolato \"Epistola missa imperatori henrico a fratre Galvano di Flamma ordinis predicatorum\". Lo scritto si inserisce nella biografia di Enrique, che dal 1310 visse in varie citt\u00e0 d'Italia e che ebbe grande appoggio dalla famiglia Visconti, per la quale lavor\u00f2 Galvano.\nDi Galvano si perdono le notizie tra il 1323, anno in cui potrebbe aver abbandonato Milano a seguito dell'interdetto (nel 1321) della citt\u00e0 da parte del papa Giovanni XXII, ed il 1330, anno in cui riapparve a Bologna in un processo di inquisizione. A partire dal 1330 riprese la sua attivit\u00e0 in Sant'Eustorgio dove si dedic\u00f2 principalmente agli studi storiografici che gli danno fama.\nNel 1333 inizi\u00f2 infatti la stesura della \"Chronica Parva\" ed ebbe un ruolo decisivo nel ricucire i rapporti tra i l'Ordine dei Frati Predicatori e la famiglia Visconti dopo i processi per eresia intentati contro i duchi di Milano. Galvano nel \"Chronicon Maius\" probabilmente esagera il suo ruolo personale in tale pacificazione ma il suo personale successo pu\u00f2 essere misurato dal fatto che entr\u00f2 dapprima tra gli intimi di Azzone Visconti per divenire poi confessore di Luchino e di suo figlio Buzio.\nNel 1344 si perdono definitivamente le tracce di Galvano. Considerando che la \"Chronica Maior\" si spinge fino a tale data, il 1344 \u00e8 stato considerato come il suo anno di morte.\nGalvano Fiamma conobbe e fu forse amico dello storiografo Giovanni da Cermenate, ghibellino e ammiratore dei Visconti. Ebbe stretti rapporti con Catello de' Medici, nipote del cardinale Guglielmo de Longhi, membro del clero milanese e ambasciatore di Galeazzo I Visconti.\nOpere.\nGalvano Fiamma ha scritto numerose opere.\nOltre al menzionato \"Tractatus yconomicus\" unico scritto filosofico le sue opere sono storiografiche divise in due filoni:\nGalvano Fiamma cita l'America?\nNel 2021 il medievista e mediolatinista Paolo Chiesa, dell'Universit\u00e0 degli Studi di Milano, ha pubblicato un contributo in cui si sostiene l'ipotesi che quando Galvano, nell'ancora inedita \"Cronica universalis\" (III, 275 = ms. coll. privata, XIV s., ff. 258\"v\"\u2013259\"v\"), parla di una \"terra que dicitur Marcklada\" a ovest della Groenlandia (a sua volta pressoch\u00e9 ignota nell'Europa continentale, all'epoca), stia menzionando l'America; la data dell'opera, circa il 1340, ne farebbe la prima menzione in area mediterranea del continente d'oltremare, un secolo e mezzo prima dello sbarco di Cristoforo Colombo a San Salvador (12 ottobre 1492). L'informazione potrebbe essere basata su contatti del Fiamma con navigatori, da lui conosciuti a Genova, che commerciavano con la Scandinavia. Lo studio \u00e8 stato poi ripreso dalla stampa d'informazione."}
{"id": "856681", "revid": "767487", "url": "https://it.wikipedia.org/wiki?curid=856681", "title": "Room Service (Roxette)", "text": "Room Service \u00e8 un album registrato in studio del duo pop svedese Roxette, pubblicato nel 2001 dalla EMI.\nIl disco.\n\"Room Service\" \u00e8 il settimo album del duo pop Roxette, caratterizzato da sonorit\u00e0 synthpop, ed anticipato dal singolo \"The Centre of the Heart\".\nAltri singoli estratti sono \"Real Sugar\", presentato anche al Festivalbar, e \"Milk and Toast and Honey\"."}
{"id": "856687", "revid": "1842072", "url": "https://it.wikipedia.org/wiki?curid=856687", "title": "Memorandum d'intesa", "text": "Un memorandum d'intesa \u00e8 un documento giuridico che descrive un accordo bilaterale (o pi\u00f9 raramente multilaterale) fra due o pi\u00f9 parti. Esso esprime una convergenza di interessi fra le parti, indicando una comune linea di azione prestabilita, piuttosto che un vero e proprio vincolo contrattuale. \u00c8 un'alternativa pi\u00f9 formale rispetto ad un semplice accordo tra gentiluomini (\"gentlemen's agreement\"), anche se generalmente non ha il potere di un contratto.\nIn ambito internazionale si usa l'espressione inglese \"memorandum of understanding\" (MoU).\nDiritto privato.\nIn diritto privato, memorandum d'intesa \u00e8 sinonimo di lettera di intenti ed \u00e8 particolarmente diffuso nella \"common law\" inglese. Esempi classici di MoU sono quelli che vengono elaborati negli Stati Uniti per regolare i dibattiti elettorali durante le campagne presidenziali; celebre quello di 32 pagine, stilato il 20 settembre 2004, tra il repubblicano George W. Bush e il democratico John Kerry.\nDiritto pubblico internazionale.\nNelle relazioni internazionali, uno dei vantaggi di un MoU rispetto ad un trattato \u00e8 che il testo di un MoU pu\u00f2 essere mantenuto riservato. Inoltre esso pu\u00f2 essere messo in atto in molte nazioni senza bisogno di ratifiche. Un MoU \u00e8 pi\u00f9 facilmente modificabile e adattabile rispetto ad un trattato che pu\u00f2 richiedere un lungo processo di negoziazione. La decisione di una ratifica, comunque, \u00e8 determinata dalle leggi interne alle parti e dipende in larga misura dal soggetto in discussione.\nSebbene i MoU in campo multilaterale siano abbastanza infrequenti, gli accordi transnazionali dell'aviazione sono dei MoU."}
{"id": "856688", "revid": "1670527", "url": "https://it.wikipedia.org/wiki?curid=856688", "title": "MFE", "text": ""}
{"id": "856689", "revid": "339392", "url": "https://it.wikipedia.org/wiki?curid=856689", "title": "Provincia Dzavhan", "text": ""}
{"id": "856696", "revid": "1305772", "url": "https://it.wikipedia.org/wiki?curid=856696", "title": "MHO", "text": ""}
{"id": "856698", "revid": "195739", "url": "https://it.wikipedia.org/wiki?curid=856698", "title": "Fisica sanitaria", "text": ""}
{"id": "856700", "revid": "84184", "url": "https://it.wikipedia.org/wiki?curid=856700", "title": "David Navara", "text": "Ottenne il titolo di grande maestro nel 2002, all'et\u00e0 di 17 anni. Ha studiato all'Universit\u00e0 Carolina di Praga, dove ha ottenuto la laurea in Logica.\nHa vinto undici volte il Campionato della Repubblica Ceca (2004, 2005, 2006, 2010, 2012, 2013, 2014, 2015, 2017, 2019 e 2020).\nHa partecipato con la Repubblica Ceca a nove olimpiadi degli scacchi dal 2002 al 2018 (in 1\u00aa scacchiera nel 2004, 2006, 2008, 2010, 2014, 2016 e 2018) ottenendo una medaglia d'oro individuale alle olimpiadi di Istanbul 2012; ha vinto 48 partite, pareggiate 34 e perse 16.\nHa raggiunto il massimo rating FIDE nel maggio 2015, con 2751 punti Elo (14\u00ba al mondo e 1\u00ba tra i giocatori Cechi).\nPrincipali risultati.\nNell'agosto 2007 ha vinto a Magonza il torneo Rapid Ordix Open .\nNel dicembre 2014 vince a Breslavia il Campionato europeo blitz con 19 punti su 22\nNel giugno 2016 ha vinto a Lublino l'8\u00ba European Chess Festival .\n\u010cEZ Chess Trophy.\nDal 2003 Navara gioca delle sfide contro Grandi Maestri a Praga nel \u010cEZ Chess Trophy Festival."}
{"id": "856711", "revid": "1782831", "url": "https://it.wikipedia.org/wiki?curid=856711", "title": "La febbre del sabato sera", "text": "La febbre del sabato sera (\"Saturday Night Fever\") \u00e8 un film musicale del 1977 diretto dal regista John Badham.\nLa pellicola, che diede fama mondiale all'attore John Travolta, venne concepita come un vero e proprio omaggio alla disco music e al fascino dominante negli anni settanta. Le musiche vennero arricchite dai successi musicali in voga all'epoca, soprattutto dalle canzoni originali dei Bee Gees (in particolare il brano \"Stayin' Alive\"), che con la pellicola ritrovarono una nuova stagione di gloria.\nIl film ebbe un successo straordinario. La colonna sonora della pellicola, composta in buona parte da celebri brani dei Bee Gees, vendette circa 41 milioni di copie in tutto il mondo; all'epoca divent\u00f2 il disco pi\u00f9 venduto di sempre, primato che mantenne fino alla pubblicazione di \"Thriller\" di Michael Jackson, ed occupa tuttora il quarto posto nella classifica dei lavori discografici con maggiore successo commerciale. Il film fu il primo a dare vita ad un vero e proprio \"cross-media marketing\", grazie anche a diversi derivati che lo promossero per lungo tempo.\nNel 2010, \"La febbre del sabato sera\" \u00e8 entrato a far parte della National Film Registry, che lo ha definito \"storicamente e culturalmente significativo\".\nTrama.\nNew York, anni 1970. Anthony Manero, detto Tony, \u00e8 un diciannovenne italo-americano dal carattere estroverso ma impulsivo e superficiale che vive a Bay Ridge, nel sud-ovest di Brooklyn. Tony lavora come commesso in un negozio di vernici e frequenta un gruppo di connazionali, con i quali non perde l'occasione di compiere bravate, approfittare della loro ingenua amica Annette e scatenare risse con bande rivali, tra cui i \"Barracudas\", un gruppo di portoricani.\nOgni sabato sera Tony frequenta, assieme ai suoi amici Joey, Gus, Double J. e Bobby C., la discoteca \"2001 Odyssey\", ambiente in cui, grazie alla sua notevole abilit\u00e0 nel ballo, che di fatto \u00e8 il suo unico vero talento, si \u00e8 guadagnato il rispetto dei coetanei e l'ammirazione delle donne, delle quali per\u00f2 non ha grande interesse ad approfittare sessualmente, a differenza dei suoi amici.\nUna sera Gus viene aggredito e picchiato in strada da una banda di ispanici, finendo in ospedale. Supponendo che siano stati i \"Barracudas\", Tony e i suoi amici organizzano una spedizione punitiva, dalla quale escono vittoriosi, per poi scoprire di aver pestato la banda sbagliata.\nNel frattempo Annette, innamorata di Tony, gli propone di fare coppia con lei per partecipare a una gara di ballo che si terr\u00e0 nelle settimane successive al \"2001 Odyssey\". Tony inizialmente accetta, pur avvertendola di non avere alcuna intenzione di instaurare una relazione affettiva stabile. Pochi giorni dopo, per\u00f2, nella scuola di ballo che frequenta, Tony incontra Stephanie Mangano, anch'essa italo-americana ma dal carattere pi\u00f9 maturo e volitivo. Osservando la grande abilit\u00e0 come ballerina di Stephanie, Tony se ne invaghisce e le propone di sostituire Annette come sua compagna di gara. Stephanie acconsente, ma a condizione che la loro rapporto rimanga su un piano esclusivamente professionale. Tony e Stephanie iniziano cos\u00ec una frequentazione pi\u00f9 o meno regolare; Stephanie rivela a Tony di aver lasciato Brooklyn per trasferirsi a Manhattan, barcamenandosi come giornalista e segretaria, e di essere infatuata del mondo delle celebrit\u00e0, con cui \u00e8 continuamente a contatto e di cui passa molto tempo a parlare, spesso finendo anche per annoiare Tony e la sua compagnia.\nIl giorno della competizione, i due si esibiscono sulle note di \"More Than a Woman\" dei Bee Gees e, grazie alle simpatie del pubblico, ottengono la vittoria, superando un'assai pi\u00f9 meritevole coppia portoricana. Disgustato ed incapace di accettare riconoscimenti non meritati per quanto riguarda il ballo, Tony cede il premio ai portoricani; rendendosi conto che l'unica cosa che desidera davvero \u00e8 conquistare Stephanie, glielo dimostra brutalmente in auto, provando a violentarla, ma la ragazza riesce a difendersi e a fuggire via.\nNella stessa serata gli amici di Tony, ubriachi, abusano di Annette mentre Tony tenta invano di dissuaderli, per poi lanciarsi in un'ennesima bravata sul ponte di Verrazzano, facendo acrobazie tra cavi e piloni. Qualcosa va per\u00f2 storto e a farne le spese \u00e8 il giovanissimo Bobby, apparentemente il pi\u00f9 equilibrato, ma spesso emarginato per le sue origini portoricane e per il suo benessere economico. Nei giorni precedenti, Bobby aveva chiesto consigli ai suoi amici e al fratello di Tony, Frank Jr., un sacerdote cattolico recentemente uscito dalla Chiesa, in quanto aveva messo incinta la sua ragazza e non era riuscito a farla abortire, ma le sue richieste di aiuto erano rimaste inascoltate. Tony assiste cos\u00ec alla tragica morte del ragazzo, che precipita suicida nel fiume, senza riuscire a intervenire.\nLa tragedia porta il protagonista a rivedere il suo atteggiamento superficiale verso la vita, e cos\u00ec, abbandonata la combriccola e dopo una notte di sofferenza passata in metropolitana, raggiunge Stephanie a casa sua per scusarsi e per dirle di aver iniziato a cercare un nuovo impiego, e ottenendo da lei il perdono, a patto che si consolidi una sincera amicizia.\nProduzione.\nIl film, girato nei mesi di luglio e agosto del 1977, \u00e8 tratto da una pseudo-inchiesta giornalistica del settimanale \"New York\" sulla sottocultura disco \"popolare\". Le riprese si svolsero interamente a Brooklyn, nella zona sud-occidentale della citt\u00e0 presso il ponte di Verrazzano, Bay Ridge, Sunset Park e in varie strade e luoghi della provincia, tra cui spicca il \"2001 Odyssey\", discoteca che si chiamava cos\u00ec anche nella realt\u00e0.\nIl budget relativamente basso del film (3,5 milioni di dollari) fece s\u00ec che quasi tutti gli attori fossero ignoti al grande pubblico. Molti di loro furono reclutati dalla scena teatrale newyorkese, e per pi\u00f9 del 40% di loro si tratt\u00f2 del debutto cinematografico. L'unico attore del cast gi\u00e0 relativamente conosciuto era proprio il protagonista John Travolta, grazie al suo ruolo nella sitcom \"I ragazzi del sabato sera\" (la serie, precedente il film e nota in inglese come \"Welcome back, Kotter\", fu trasmessa per la prima volta in Italia nel 1980 con questa denominazione, proprio sulla scia del grande successo al botteghino del film).\nAnn ed Helen Travolta, rispettivamente sorella e madre di John nella vita reale, appaiono come comparse quali una ragazza della pizzeria \"Lenny's\" e una cliente del negozio di vernici. Il film segna anche l'esordio dell'attrice Fran Drescher, che recita nella piccola parte di Connie, una ragazza che il protagonista incontra nella discoteca e che lo scambia per Al Pacino; l'attrice diverr\u00e0 poi famosa con la sitcom \"La tata\".\nDistribuzione.\nIl film usc\u00ec nelle sale americane venerd\u00ec 16 dicembre 1977, una settimana dopo il disco contenente la colonna sonora che balz\u00f2 subito al primo posto delle classifiche discografiche. In Italia, il film usc\u00ec il 13 marzo 1978. L'Italia \u00e8 stato il secondo Paese europeo in cui il film \u00e8 stato distribuito, preceduto dalla prima londinese nel febbraio 1978.\nIl film \u00e8 stato distribuito nelle sale il 13 marzo dello stesso anno con il divieto ai minori di anni 14, mentre negli Stati Uniti \u00e8 stato classificato con un \"parents guidance\" (con accompagnamento). Nel Regno Unito \u00e8 stato invece vietato ai minori di 16 anni. In alcuni paesi asiatici \u00e8 stato sottoposto al totale sequestro giudiziario.\nEdizione italiana.\nIl primo doppiaggio del film fu eseguito dalla DEFIS. Per il linguaggio e le situazioni non adatte ai minori, la versione italiana per le sale presenta una serie di tagli e adattamenti di alcune scene e di alcuni dialoghi, che avrebbe procurato altrimenti il divieto ai minori di anni 18. Tra i passaggi censurati ci sono una scena intima in auto tra Tony e Annette e una scena in discoteca in cui Tony chiede a una cubista di esibirsi in un numero di striptease sulle note di \"If I Can't Have You\" di Yvonne Elliman.\nNella prima edizione il personaggio di Stephanie viene accreditato con il cognome Mango anzich\u00e9 come Mangano. Una versione integrale con nuovo doppiaggio \u00e8 stata resa disponibile in DVD nel 2002.\nAccoglienza.\nLa pellicola venne accolta da recensioni e pareri positivi dalla maggior parte dei critici, molti dei quali la definirono il film pi\u00f9 bello dell'anno, nonch\u00e9 uno dei migliori degli anni settanta.Secondo l'aggregatore Rotten Tomatoes, il film ha un indice di gradimento dell'88%, calcolato sulla base di 43 recensioni. Metacritic gli assegna invece un punteggio di 77 punti su 100, indicante \"recensioni generalmente favorevoli\" sulla base di critiche rilasciate da 7 recensori. Nel 2004 il film \u00e8 stato aggiunto nella lista dei \"1000 Migliori film di tutti i tempi\" stilata dal \"New York Times\", mentre nel 2010 \u00e8 entrato nella National Film Registry della Biblioteca del Congresso per il suo valore \"storicamente e culturalmente significativo\".\nIl critico Gene Siskel del \"Chicago Sun-Times\" ha cos\u00ec descritto il film: \"Un minuto all'interno de \"La febbre del sabato sera\" pu\u00f2 darvi un'idea degli eccessi e dell'energia delle discoteche, e sapete bene a cosa mi riferisco\". Siskel lod\u00f2 anche l'\"energetica\" performance di Travolta: \"Travolta sulla pista da ballo \u00e8 come un pavone sotto anfetamine. Si esibisce come un pazzo\".\nPauline Kael del \"New Yorker\" ha rilasciato nell'autunno del 1978 una recensione altrettanto positiva: \"Il modo in cui \"La febbre del sabato sera\" \u00e8 stato diretto e filmato \u00e8 tale da farci sentire il ritmo della discoteca. Sono le migliori scene di ballo mai girate. E poi Travolta... Travolta \u00e8 riuscito ad interpretare un personaggio incapace di mostrare una nota falsa; anche l'accento di Brooklyn suona impeccabile... \"La febbre del sabato sera\", a modo suo, ci trasmette qualcosa di romantico: hai bisogno di muoverti, di ballare, e puoi essere tutto quello che vuoi; e quando la musica finisce, torni ad essere normale.\"\nIncasso.\nIl film si \u00e8 rivelato essere un grande successo al botteghino, rivelandosi uno dei film musicali di maggior incasso dell'epoca, primato condiviso con il film del 1978 \"Grease\", anch'esso interpretato da John Travolta al fianco di Olivia Newton-John. La pellicol\u00e0 incass\u00f2 $ negli Stati Uniti e $ nel resto del mondo, con un guadagno complessivo di $.\nColonna sonora.\nLa colonna sonora de \"La febbre del sabato sera\" venne pubblicata il 10 dicembre del 1977, una settimana prima dell'uscita del film nelle sale cinematografiche.L'album scal\u00f2 immediatamente le classifiche musicali, fino a conquistare la vetta della Billboard 200 negli Stati Uniti d'America, dove rimase per ben 24 settimane consecutive, risultando il disco pi\u00f9 venduto dell'anno in vari Paesi, tra cui Italia, Australia, Canada, Regno Unito, Germania e Svezia, occupando la prima posizione nelle classifiche di pi\u00f9 di 30 nazioni.\nLe vendite del disco vennero incrementate anche dai molti singoli estratti. Ne sono esempi \"Stayin' Alive\", ritenuto generalmente il brano pi\u00f9 famoso e rappresentativo dei Bee Gees, \"How Deep Is Your Love\" e \"Night Fever\", diventate vere e proprie hit simbolo della disco music.\nOpere derivate.\nMusical.\nIl film ha ispirato un omonimo jukebox musical realizzato per la prima volta nel 1998 al Teatro del West End di Londra. Il formato \u00e8 stato poi replicato nel 1999 a Broadway.\nItalia.\nUn musical ispirato al film \u00e8 stato prodotto anche in Italia da Planet Musical con la regia di Massimo Romeo Piparo e la partecipazione di Simone Di Pasquale, Hoara Borselli e Stefano Masciarelli.\nNella tarda stagione teatrale del 2012 la Stage Entertainment ha prodotto una nuova versione italiana del musical al Teatro Nazionale di Milano. Nel dicembre 2016 ha debuttato infine una nuova produzione del Teatro Nuovo.\nSequel.\nNel 1983 \u00e8 stato girato un sequel, \"Staying Alive\", diretto da Sylvester Stallone e con protagonista sempre John Travolta. Pur riscuotendo un ottimo successo al botteghino, la pellicola ha ricevuto critiche ampiamente negative e detiene un raro rating dello 0% su Rotten Tomatoes.\nRiconoscimenti.\nNel 2010 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "856712", "revid": "122744835", "url": "https://it.wikipedia.org/wiki?curid=856712", "title": "Frammenti (album)", "text": "Frammenti \u00e8 un album di Pierangelo Bertoli pubblicato nel 1983."}
{"id": "856713", "revid": "834", "url": "https://it.wikipedia.org/wiki?curid=856713", "title": "Millihertz", "text": ""}
{"id": "856715", "revid": "112070477", "url": "https://it.wikipedia.org/wiki?curid=856715", "title": "Vasil Levski", "text": "Biografia.\nNato nella sub-balcanica cittadina di Karlovo da genitori della classe media, Levski divenne un monaco ortodosso prima di emigrare per unirsi alla due Legioni Bulgare in Serbia e ad altri gruppi di Bulgari rivoluzionari. All'estero, acquis\u00ec il soprannome di Levski, \"Leonino\". Dopo aver lavorato come insegnante nelle terre bulgare, propag\u00f2 le sue idee e sviluppato il concetto di un'organizzazione rivoluzionaria con base in Bulgaria, un'idea innovativa con cui super\u00f2 le strategie passate di distaccamenti all'estero. In Romania, Levski contribui all'istituzione del Comitato Centrale Rivoluzionario Bulgaro, composto da espatriati Bulgari. Durante i suoi viaggi in Bulgaria, Levski cre\u00f2 un'ampia rete di comitati insurrezionali. Le autorit\u00e0 ottomane, tuttavia, lo catturarono in un albergo nei pressi di Lovech e lo giustiziarono per impiccagione a Sofia.\nLevski mirava oltre l'atto di liberazione: aveva in mente un \"pura e sacra\" Repubblica Bulgara di uguaglianza etnica e religiosa. I suoi concetti sono stati descritti come una lotta per i diritti umani, ispirati al liberalismo progressista della Rivoluzione francese e della societ\u00e0 occidentale del XIX secolo. \nViene commemorato con monumenti in Bulgaria, e numerose istituzioni nazionali portano il suo nome. Nel 2007, in un sondaggio televisivo a livello nazionale \u00e8 stato dichiarato il pi\u00f9 grande bulgaro di tutti i tempi.\nOmaggi.\nIn suo onore \u00e8 stato battezzato il PFC Levski Sofia, una delle squadre di calcio della capitale Sofia.\nA lui \u00e8 stato dedicato l'asteroide della fascia principale 204831."}
{"id": "856717", "revid": "729019", "url": "https://it.wikipedia.org/wiki?curid=856717", "title": "Battaglia di Bail\u00e9n", "text": "La battaglia di Bail\u00e9n fu combattuta durante la guerra d'indipendenza spagnola e costitu\u00ec la prima disfatta campale dell'esercito francese durante il periodo napoleonico. I combattimenti si svolsero dal 17 al 19 luglio 1808 nel territorio della citt\u00e0 di Bail\u00e9n in Spagna ed il 22 luglio il generale francese Pierre Dupont fu costretto alla resa con tutte le sue truppe dopo essere stato isolato a sud del Guadalquivir dall'esercito spagnolo del generale Francisco Javier Casta\u00f1os. La disfatta francese fece scalpore in Europa, rinsald\u00f2 la resistenza antinapoleonica e favor\u00ec la costituzione di nuove alleanza contro la Francia.\nLa battaglia costitu\u00ec, inoltre, il battesimo del fuoco del liberatore sud-americano Jos\u00e9 di San Martin che combatteva nell'esercito spagnolo.\nLa battaglia.\nSi affrontarono 20.000 francesi al comando del generale Dupont contro 30.000 uomini dell'esercito spagnolo al comando del generale Casta\u00f1os. Il generale Dupont, dopo la sua vittoria nella battaglia di Ponte Alcolea e dopo aver conquistato e saccheggiato Cordova, si preoccup\u00f2 di sapere se Casta\u00f1os stava organizzando un esercito che potesse tagliargli la via di comunicazione con Madrid e lasciarlo cos\u00ec senza basi di approvvigionamento per mantenere il suo avamposto tra popolazioni ostili. Per questo motivo abbandon\u00f2 Cordova e si ritir\u00f2 alla difesa di And\u00fajar, dove stabil\u00ec il suo quartier generale.\nDa parte sua, Casta\u00f1os mise in piedi il suo esercito prendendo come basi gli antichi corpi militari, ai quali si aggiunsero reclute delle Giunte Provinciali dell'Andalusia. Dal suo quartier generale in Utrera si diresse a Sierra Bruno per tagliare le comunicazioni nel centro della Penisola alle truppe francesi in Andalusia.\nCasta\u00f1os, con una serie di audaci manovre, spost\u00f2 il suo esercito di giorno e di notte, cambiando costantemente direzione, in modo che le truppe francesi non potessero essere sicure delle sue intenzioni, mentre egli si manteneva perfettamente al corrente dei movimenti francesi attraverso i compaesani. Davanti a ci\u00f2, il generale Dupont invi\u00f2 parte importante delle sue forze a La Carolina, con l'intenzione di proteggere il passo verso Madrid da un possibile attacco di Casta\u00f1os, quello che avrebbe comportato l'incomunicabilit\u00e0 che tanto temeva. Ma questo aveva realizzato precisamente tutti i suoi movimenti con l'intenzione di forzare Dupont a dividere le sue forze; si realizzava cos\u00ec la prima condizione che Casta\u00f1os aveva immaginato come necessaria per la vittoria spagnola.\nDupont, da And\u00fajar, non os\u00f2 opporsi in una battaglia alle forze di Casta\u00f1os e prefer\u00ec retrocedere, cercando di ricongiungersi con le altre truppe francesi comandate dai generali Vedel e Dufour, che venivano in suo aiuto e che erano gi\u00e0 quasi al limite della provincia. Dirigendosi con quell'intenzione a Bail\u00e9n il 18 luglio, si trov\u00f2 con le truppe di Casta\u00f1os che uscivano della citt\u00e0 in quel momento e l\u00ec ebbe inizio la battaglia.\nIl fatto che il confronto avesse luogo alle stesse porte di Bail\u00e9n pot\u00e9 essere decisivo per la vittoria spagnola: la popolazione locale appoggi\u00f2 in tutto quanto pot\u00e9 le sue truppe; l'aiuto pi\u00f9 importante fu senza dubbio la somministrazione di acqua per i soldati, in un giorno che i cronisti segnalano come \"specialmente caldo\" \u2014 in una regione che gi\u00e0 di per s\u00e9 registrava elevate temperature in quell'epoca. La fornitura d'acqua non fu meno importante per i pezzi dell'eccellente artiglieria spagnola, che non smisero di compiere la loro missione contro le truppe francesi; nel campo avverso, invece, l'efficacia dell'artiglieria fu sostanzialmente ridotta per l'eccessivo riscaldamento dei cannoni.\nDopo vari episodi di lotta molto virulenta, in condizioni climatiche asfissianti, il generale Dupont fu sconfitto dalle truppe del Casta\u00f1os prima che l'esercito del generale francese Vedel, che ritornava da La Carolina avendo indovinato le intenzioni di Casta\u00f1os, potesse unirsi a Dupont. Alla fine della battaglia, circa 17.600 soldati francesi deposero le armi.\nLe condizioni di resa furono gravi ed includevano la condizione che le truppe francesi fossero rimpatriate in Francia, tuttavia queste condizioni non furono mai rispettate: bench\u00e9 Dupont ed i suoi ufficiali fossero stati liberati e trasportati in Francia, i loro uomini furono deportati nella desolata isola di Cabrera ed alla fine della guerra non pi\u00f9 della met\u00e0 erano ancora vivi.\nLa sconfitta del generale Dupont a Bail\u00e9n ebbe gravi conseguenze per il proseguimento della guerra francese. La notizia si estese per tutta la penisola ed obblig\u00f2 il re Giuseppe Bonaparte ad abbandonare Madrid, oltre che a mettere in dubbio l'apparente invincibilit\u00e0 dei francesi. Napoleone dovette accorrere nella penisola con un nuovo e numeroso esercito per cercare di consolidare il suo dominio.\nNello stemma della citt\u00e0 di Bail\u00e9n \u00e8 raffigurata, nella parte superiore, un'anfora che si dice rappresenti \"Mar\u00eda Bellido\": secondo la tradizione, questa donna avrebbe utilizzato precisamente l'anfora per somministrare acqua ai soldati spagnoli; sembra piuttosto, tuttavia, che si tratti di una personificazione simbolica: tutto l'insieme della citt\u00e0 avrebbe collaborato a quei rifornimenti durante la battaglia ed il personaggio di Mar\u00eda Bellido sarebbe stato creato appositamente per personalizzare il gesto."}
{"id": "856720", "revid": "121837", "url": "https://it.wikipedia.org/wiki?curid=856720", "title": "Catecolammina", "text": ""}
{"id": "856721", "revid": "478814", "url": "https://it.wikipedia.org/wiki?curid=856721", "title": "Thomas Johansson", "text": "Biografia.\nVita privata.\nSposato con Gisella, ha un figlio, Lucas.\nCarriera sportiva.\nJunior.\nInizia a giocare i tornei ITF riservati ai ragazzi a quindici anni, partecipando alla Coppa Davis Junior insieme a Thomas Enqvist. Ha raggiunto i quarti di finale agli US Open 1993 in coppia con Kalle Flygt e nello stesso anno ha fatto semifinale agli Orange Bowl sia in singolare che in doppio sempre insieme a Flygt.\nProfessionista.\nApprodato al tennis professionistico nel 1993 (gioc\u00f2 il suo primo torneo nell'ottobre di quell'anno, a Bolzano), Thomas ha ottenuto 357 vittorie, contro 296 sconfitte. Ha vinto nove tornei, tra cui spiccano l'Australian Open 2002 e il Canada Open 1999 (ha raggiunto anche una semifinale a Wimbledon 2005, dove fu sconfitto da Andy Roddick).\nHa comunque raggiunto negli anni un livello di competitivit\u00e0 invidiabile, che per\u00f2 ha sub\u00ecto un crollo nel 2006 a causa di uno sfortunato incidente: durante un allenamento con Mario An\u010di\u0107, una palla lo ha colpito all'occhio destro provocandogli il distacco della retina ed un conseguente allontanamento dai campi durato tre mesi. In seguito a un rientro alle attivit\u00e0 di basso profilo, il 12 giugno 2009 annuncia il suo ritiro dal tennis a causa di problemi fisici che difficilmente gli avrebbero permesso un ritorno ad alti livelli.\nDopo il ritiro.\nL'ex tennista ha intrapreso la carriera da allenatore, seguendo tra gli altri Caroline Wozniacki, Maria Sakkar\u012b, Filip Krajinovi\u0107 e David Goffin.\nCaratteristiche tecniche.\nHa ereditato dalla tradizionale scuola scandinava un ottimo rovescio bimane, che \u00e8 il suo colpo migliore. \nIl suo non \u00e8 un tennis molto spettacolare: preferisce gli scambi regolari da fondocampo, nello stile ricorda il connazionale Mats Wilander."}
{"id": "856722", "revid": "124360229", "url": "https://it.wikipedia.org/wiki?curid=856722", "title": "Petra (album)", "text": "Petra \u00e8 un album di Pierangelo Bertoli, pubblicato nel 1985.\nIl disco \u00e8 dedicato alla figlia del cantautore, chiamata appunto Petra.\nStranamente non \u00e8 mai stato ristampato su CD, unico tra le opere di Bertoli.\n\"Piano Man\" \u00e8 la sua versione della celebre canzone di Billy Joel del 1973."}
{"id": "856734", "revid": "112943016", "url": "https://it.wikipedia.org/wiki?curid=856734", "title": "Te la do io l'America", "text": "Te la do io l'America \u00e8 stato un programma televisivo italiano condotto dal comico Beppe Grillo, andato in onda per sei puntate sulla Rete 1 dal 28 marzo al 9 maggio del 1981, e in replica dal 15 febbraio al 22 marzo 2001.\nLa trasmissione.\nLa trasmissione prevedeva filmati commentati con ironia e sagacia dal comico ligure, sugli aspetti pi\u00f9 curiosi e sulle contraddizioni pi\u00f9 evidenti dell'immenso universo statunitense. In studio, un nutrito gruppo di spettatori che componeva il pubblico, posizionati all'interno del variet\u00e0 in modo analogo a ci\u00f2 che sar\u00e0 poi proposto in \"Drive In\". Dopo il successo della trasmissione, venne prodotto il seguito ideale, \"Te lo do io il Brasile\".\nFu la consacrazione al grande pubblico di Grillo, che sotto la sapiente regia di Enzo Trapani condusse uno spettacolo capace di registrare ascolti record, con una media di 16.400.000 telespettatori.\nDegne di nota la sigla di apertura \"Te la do io l'America\" firmata da Alberto Testa, Tony De Vita, Antonio Ricci e cantata dallo stesso Beppe Grillo, una sigla successiva, \"W l'America\", cantata da Domenico Modugno, e quella di chiusura \"I love New York\", cantata da Abbe Lane.\nAlla trasmissione prese parte anche l'attrice Laura Trotter, mentre l'orchestra era diretta da Tony De Vita. Le coreografie erano curate da Franco Miseria. I testi erano di Antonio Ricci, Alberto Testa ed Enzo Trapani."}
{"id": "856735", "revid": "599013", "url": "https://it.wikipedia.org/wiki?curid=856735", "title": "MHZ", "text": ""}
{"id": "856739", "revid": "709406", "url": "https://it.wikipedia.org/wiki?curid=856739", "title": "NMDA", "text": ""}
{"id": "856741", "revid": "767487", "url": "https://it.wikipedia.org/wiki?curid=856741", "title": "Zeugiti", "text": "Gli zeugiti () erano, nella costituzione di Solone (594-593 a.C.), la terza delle quattro classi di censo dell'antica Atene.\nStoria.\nGli zeugiti venivano chiamati cos\u00ec perch\u00e9 erano piccoli proprietari terrieri che, per arare i loro campi, dovevano possedere almeno una coppia di buoi (). Il censo dei cittadini della terza classe, che seguiva quella dei cavalieri, doveva essere superiore a 200 medimni di frumento o 200 metrete di olio o di vino. Gli zeugiti, che servivano nell'esercito come opliti, avevano poco peso politico: secondo la costituzione di Solone, potevano ricoprire solo le magistrature minori.\nCon Clistene (seconda met\u00e0 del VI secolo a.C.) fu loro aperta la possibilit\u00e0 di essere nominati strateghi, mentre dal 457 a.C., grazie alla politica riformatrice di Pericle, poterono accedere anche all'arcontato."}
{"id": "856745", "revid": "729019", "url": "https://it.wikipedia.org/wiki?curid=856745", "title": "Strada statale 280 dei Due Mari", "text": "La strada statale 280 dei Due Mari (SS 280) \u00e8 una strada statale italiana di importanza fondamentale, collegando tra di loro l'aeroporto e la citt\u00e0 di Lamezia Terme, con la citt\u00e0 di Catanzaro. Attraverso di essa si raggiunge inoltre l'Autostrada A2 attraverso lo svincolo di Lamezia Terme.\n\u00c8 detta dei due mari perch\u00e9 attraversando longitudinalmente la provincia di Catanzaro, collega la costa ionica a quella tirrenica.\nCaratteristiche.\nL'attuale infrastruttura \u00e8 frutto di un'opera di ammodernamento che ha visto la vecchia sede stradale essere dismessa e consegnata alla provincia di Catanzaro che l'ha dotata di una nuova classificazione, mentre la nuova strada risulta quasi interamente a quattro corsie con spartitraffico (strada extraurbana principale con limite massimo pari a 110\u00a0km/h). I tratti nei pressi di Catanzaro e nei pressi di Lamezia Terme non sono classificati come superstrada.\nPercorso.\nHa inizio dalla rotatoria di fronte all'aeroporto di Lamezia Terme e, dopo un breve tratto di circa 2\u00a0km, incontra lo svincolo autostradale di Lamezia Terme dell'A2 del Mediterraneo.\nDall'uscita autostradale sono presenti: al km 3 lo svincolo di Lamezia Terme Sud, al km 6 lo svincolo di Lamezia Terme Est, al km 11 lo svincolo di Vena di Maida, al km 15 lo svincolo di Marcellinara, al km 18 lo svincolo di Settingiano, al km 21 quello di Sarrottino-Martelletto, al km 23 quello di Caraffa di Catanzaro, al km 26 quello di Catanzaro Sud - Germaneto - Universit\u00e0 ed al km 28 quello di Catanzaro centro.\nLa statale finisce all'incrocio della SS 19 (viale Cassiodoro) nel comune di Catanzaro.\nStrada statale 280 dir di Germaneto.\nLa strada statale 280 dir di Germaneto (SS 280 dir) \u00e8 una strada statale italiana che prende il nome dall'omonimo quartiere di Catanzaro che permette di raggiungere.\nRappresenta il collegamento tra lo svincolo della SS 280 presso Sansinato e lo svincolo di Germaneto (SS 106 variante di Catanzaro).\nStrada statale 280 racc dei Due Mari.\nLa ex strada statale 280 racc dei Due Mari (SS 280 racc), ora in parte riclassificata come strada statale 109 bis della Piccola Sila e in parte come strada statale 19 quater delle Calabrie, era una strada statale italiana di raccordo tra la SS 280 e la citt\u00e0 di Catanzaro\nLa strada aveva origine in quel che ora \u00e8 il bivio per la SS 109 bis e conduceva dapprima alla localit\u00e0 Sant'Antonio, dove incrociava la strada statale 19 delle Calabrie, per proseguire verso il capoluogo calabrese.\nIl suo tracciato venne poi inserito negli itinerari della strada statale 109 bis della Piccola Sila e della strada statale 19 quater delle Calabrie."}
{"id": "856746", "revid": "287204", "url": "https://it.wikipedia.org/wiki?curid=856746", "title": "NBA All-Star Weekend", "text": "La National Basketball Association (NBA) organizza l'All-Star Weekend ogni febbraio, con una variet\u00e0 di eventi, esibizioni, e performance che culminano nell'NBA All-Star Game della domenica sera.\nEventi dell'All-Star Weekend.\nI maggiori eventi organizzati durante l'All-Star Weekend includono due partite d'esibizione al Friday e diverse competizioni durante \"l'All-Star Saturday\":\nEventi paralleli.\nAttorno all'All Star Weekend vengono organizzate nella citt\u00e0 sede, degli eventi minori di contorno alle celebrazioni."}
{"id": "856750", "revid": "174925", "url": "https://it.wikipedia.org/wiki?curid=856750", "title": "Teti (sociologia)", "text": "I teti () costituivano, ad Atene, la quarta e ultima classe (comprensiva di chi aveva reddito inferiore ai 200 medimni o 200 metrete o nullatenenti) del sistema censitario\ntradizionalmente attribuito a Solone.\nGodevano del solo diritto elettorale attivo, e prendevano parte all'assemblea popolare, mentre era loro interdetto l'accesso alle magistrature. A partire dalla fine del V secolo a.C. per\u00f2, le riforme democratiche attuate da Efialte e, dopo di lui, da Pericle, unitamente all'importante contributo che i teti diedero\nin guerra come rematori della flotta navale di Temistocle, permisero loro una maggiore rilevanza politica e l'accesso alle magistrature."}
{"id": "856755", "revid": "834", "url": "https://it.wikipedia.org/wiki?curid=856755", "title": "Min", "text": ""}
{"id": "856757", "revid": "767487", "url": "https://it.wikipedia.org/wiki?curid=856757", "title": "Tourism", "text": "Tourism \u00e8 il quarto album in studio del duo pop svedese Roxette, pubblicato nel 1992.\nDescrizione.\nNato principalmente come una pubblicazione in doppio LP, con 4 canzoni su ogni facciata, \"Tourism\" \u00e8 stato registrato durante il \"Join The Joyride Worldwide Tour 91-92\", da come suggerisce il titolo, un po' ovunque: [...] \"Studios, Stages, Hotelrooms &amp; Other Strange Places\".\nIn \"Tourism\" ci sono rivisitazioni di alcuni brani, come \"It Must Have Been Love\", con una parte iniziale di un concerto tenuto a Santiago che viene ripreso in stile country in uno studio di Los Angeles.\n\"So Far Away\", gi\u00e0 inserita nel primo album del gruppo \"Pearls of Passion\", \u00e8 stata ri-arrangiata in acustico insieme ad \"Here Comes The Weekend\", un inedito.\n\u00c8 presente anche \"Silver Blue\", la cui versione demo era stata usata nel 1988 in un videoclip, con delle immagini tratte dal concerto del \"Look Sharp! Live\".\n\"Come Back (Before You Leave)\", B-Side del singolo \"Joyride\", \u00e8 stata riagganciata ad una versione live di \"Things Will Never Be the Same\"; una versione del concerto, mandato poi in onda alla TV svizzera, tenutosi nel 1991 a Zurigo, per il \"Join the Joyride Worldwide Tour 91-92\".\nDall'album \"Tourism\" sono stati estratti i singoli \"How Do You Do!\" e \"Queen of Rain\".\nNel 1993 \u00e8 stata pubblicata una nuova versione di \"Fingertips\", che rispetto alla versione acustica dell'album \"Tourism\" \u00e8 stata registrata con un'impronta di chitarre e batteria pi\u00f9 forte, su uno stile pi\u00f9 simile a quello usato nell'album successivo, \"Crash! Boom! Bang!\", del 1994. Il brano, rinominato \"Fingertips '93\", \u00e8 stato pubblicato come terzo e ultimo singolo tratto dall'album \"Tourism\", e successivamente utilizzato come B-Side del singolo \"Almost Unreal\" e riproposto nella raccolta \"Rarities\" del 1995.\nIn Italia l'album ha raggiunto la posizione #10 in classifica.\nVersione 2009 \"Rox Archives vol. 4 / File Under Pop\".\nNel 2009 le 16 canzoni dell'album, secondo il sito ufficiale, sono state pubblicate, per una versione rimasterizzata dell'album, insieme a \"Fingertips'93\" e \"2 Cinnamon Street\", versione alternativa a \"Cinnamon Street\" cantata da Marie Fredriksson. Nella versione digitale dell'album (tramite ITunes) sono reperibili altre 5 bonus tracks."}
{"id": "856760", "revid": "1543377", "url": "https://it.wikipedia.org/wiki?curid=856760", "title": "Trenzano", "text": "Trenzano (\"Trens\u00e0\" in dialetto bresciano, \"Terentianus\" in Latino e \"Terrae-enz\" in Gallico antico), noto fino al XI secolo con il toponimo di \"Terrenziano,\" \u00e8 un comune italiano di abitanti della Bassa Bresciana in provincia di Brescia, in Lombardia.\nTrenzano \u00e8 un comune autonomo dal 1392.\nLa frazione pi\u00f9 importante \u00e8 Cossirano, che fu comune autonomo fino al 1928, \u00e8 situata ad ovest dell'abitato.\nGeografia fisica.\nTrenzano sorge tra l'alta e la bassa pianura Padana, ad un'altezza media di 108\u00a0m s.l.m.. L'abitato principale, che sorge a circa 10\u00a0km dal Monte Orfano e a circa 21\u00a0km da Brescia, si estende sulla linea dei fontanili. I corsi d'acqua pi\u00f9 vicini sono i fiumi Oglio e Mella, mentre l'estremit\u00e0 meridionale del Lago d'Iseo \u00e8 distante circa 22\u00a0km. \nDurante la fase di bonifica del territorio, le acque malsane, che ristagnavano in questa zona, furono incanalate creando una depressione poco profonda, che parte dalla localit\u00e0 Convento e arriva fino a localit\u00e0 Bave, della quale Trenzano \u00e8 il punto pi\u00f9 basso.\nIdrografia.\nLe acque sotterranee del paese provengono da due falde: la freatica ed l'artesiana, di cui la prima \u00e8 la pi\u00f9 superficiale; tali acque, su tutto il territorio comunale, sono spinte verso l'alto dal terreno argilloso. Questo fenomeno, fino al Medioevo, rese l'intera zona inabitabile, perch\u00e9 paludosa. Tuttavia, in epoca medievale, i frati cappuccini praticarono delle ingenti opere di bonifica del territorio, rendendo coltivabile la zona. Di conseguenza, a Trenzano, nascono numerosi canali artificiali, utilizzati per l'irrigazione dei campi:\nIrrigazione e utilizzo dell'acqua.\nLa parte settentrionale del territorio \u00e8 solcata, in aggiunta ai sopra citati canali, anche da altre rogge, quali la Trenzana, il Bagnoncello e la Roggia Castellana, che irrigano, oltre ai campi di Trenzano, anche quelli dei comuni posti a nord della fascia dei fontanili come Chiari, Berlingo e Castrezzato. \nNella parte meridionale del territorio, cio\u00e8 a sud della SP 20, riaffiora invece in superficie l'acqua gelida delle montagne, sotto forma di preziose risorgive, frutto anch'esse della bonifica medievale della zona. Le acque che sgorgano dalle polle si raccordano poi in fiumi e canali che irrigano, oltre al territorio meridionale di Trenzano e Cossirano, anche tutti i paesi posti a sud del comune, spingendosi fino a Barbariga, Borgo San Giacomo e Villachiara.\nClima.\nIl clima di Trenzano \u00e8 tipico della pianura padana: l'estate \u00e8 calda, afosa e con un alto tasso di umidit\u00e0, mentre l'inverno \u00e8 freddo e prevalentemente nebbioso, con nevicate e acquazzoni, concentrati principalmente nei mesi di dicembre e gennaio.\nOrigini del nome.\nNel volume \"Storia Arte Religione A Trenzano tra il XVI e il XVIII secolo\", descrive il comune di Trenzano come un territorio ricco di risorgive e corsi d'acqua; la loro presenza caratterizzava la zona tanto che, secondo alcuni storici tra cui Don Pietro Pelati, il nome Trenzano deriverebbe dal gallico \"Terrae - enz\" (presso l'acqua).\nSecondo Elia Capriolo, l'etimologia del nome Trenzano sarebbe invece da ricercare nella presunta derivazione latina \"Terentianus\", (letteralmente \"terenziano\") della gens Terentia, nome della famiglia che qui aveva il proprio \"fundus\", grazie a quella centuriazione, molto forte e tutt\u2019ora visibile con una rapida veduta dall\u2019alto, tipica di queste zone di pianura. A dare credibilit\u00e0 a questa seconda ipotesi controbuiscono due fattori: innanzitutto il fatto che diversi paesi limitrofi presentano lo stesso suffisso prediale \"-anus\" associato a nomi di altre \"gens\" romane; inoltre, \u00e8 ben noto che fino al XI secolo il toponimo del paese era proprio Terrenziano (chiara italianizzazione di Terentianus), e solo successivamente venne modificato in Trenzano.\nStoria.\nA testimoniare l'esistenza del paese gi\u00e0 in epoca romana vi sono diversi reperti di quest'epoca, quali alcune tombe romane ed i resti di una domus, rinvenuti nel 1939 nei pressi della cascina Santo Stefano, collocata nell'attuale localit\u00e0 Pieve; altre tombe di epoca tardo romana sono state individuate ai confini tra i territori di Castrezzato e Trenzano. I resti della \"domus\", costituiti principalmente da porzioni di colonne ed affreschi, sono attualmente custoditi nel museo di Santa Giulia a Brescia.\nIl primo nucleo abitativo di Trenzano sorgeva nella localit\u00e0 Pieve, a nord dell'abitato attuale, e si sviluppava attorno alla Basilica Alba.\nNel secolo XI, a sud della Pieve, nei pressi di una cappella dedicata a San Giorgio, fu eretto un castello, su ordine della famiglia Ducco, che qui aveva diversi appezzamenti di terra.\nNel periodo medioevale, furono intraprese numerose opere di bonifica del territorio da parte dei frati benedettini, che da Corzano si trasferirono a Convento istituendo un monastero e una chiesa dedicata a San Michele. Queste opere di bonifica prevedevano l'incanalatura delle paludi e delle sorgenti in rogge, una delle quali fu battezzata roggia Trenzana.\nLa data di fondazione del comune di Trenzano risale al 1392, periodo in cui nella zona regnavano i Visconti.\nIl vero e proprio centro storico di Trenzano sorse dopo la pieve. Si sviluppava a sud della strada Rudiana con forma trapezoidale.\nOgni casa era fronteggiata da un fontanile dal quale si prendeva acqua e si lavavano i panni. A ovest dell'abitato si ergeva il castello e la chiesa parrocchiale.\nDopo aver visto passare numerosi eserciti Trenzano rifior\u00ec come centro commerciale e agricolo grazie alle nobili famiglie dei Ducco, dei Federici, dei Coradelli, dei Castelli e dei Martinengo.\nSecondo quanto riportato dal podest\u00e0 Giovanni Da Lezze nel suo \"Catastico bresciano\", all'inizio del Seicento, il comune era abitato da circa 800 persone. Il paese fu in seguito colpito dalla peste del 1630 e dalle devastazioni della prima fase della guerra di successione spagnola (1701-07).\nSul territorio comunale, ci sono tre cascine che prendono i nomi dell'oriente, questo perch\u00e9 Trenzano fino a met\u00e0 1800 aveva cascine private dove si coltivavano i bachi da seta provenienti da Cina e Giappone.\nIl 12 novembre 1856, a Trenzano, precipit\u00f2 un meteorite, che gli scienziati battezzarono con il nome di Trenzano, chiaramente ispirandosi al fatto che il punto di contatto dei frammenti del bolide con il suolo terrestre avvenne proprio nelle terre che circondano questo comune.\nFamiglie nobili di Trenzano.\nNel Medioevo, le principali famiglie nobili affermatesi in questa zona, ed in particolare a Trenzano, sono: i Fisogni, i Ducco, i Calini, i Martinengo, i Federici, i Coradelli, i Castelli, i Visconti ed i Venturi.\nStemma precedente (fino al 2017).\nLo stemma risale all'epoca napoleonica ed \u00e8 presente sull'ostensione della chiesa parrocchiale dal 1700. Al centro \u00e8 rappresentato un pioppo cipressino su sfondo azzurro e prato verde.\nUn secondo modello \u00e8 usato nei timbri comunali, con scudo ovale.\nIl gonfalone di Trenzano \u00e8 costituito dallo stemma comunale, su sfondo giallo.\nI colori del comune sono bordeaux-bianco o bordeaux-giallo.\nStemma attuale (dal 2017).\nDal 2013 \u00e8 stato affidato ad un ufficio araldico il compito di ricercare l'antico simbolo di Cossirano per un nuovo stemma comunale comprendenti le insegne di Trenzano e Cossirano.\nNell'anno 2016 il nuovo stemma comunale \u00e8 stato approvato dal Presidente della Repubblica. Tale simbolo \u00e8 il coronamento dell'unione tra i centri abitati di Cossirano e Trenzano.\nDescrizione dello Stemma: \"partito: nel PRIMO, campo di cielo, all'ontano in verde, fustato al naturale, nodrito alla campagna diminuita di verde; nel SECONDO, troncato semipartito:\"\n\"nel I\u00b0, d'argento l'aquila di nero, allumata d'oro, linguata di rosso, nel II\u00b0, di rosso, alla banda d'argento, nel III\u00b0, di azzurro, al leone d'argento , allumato d'oro, linguato di rosso.\"\n\"Ornamenti esterni da Comune.\"\nIl nuovo gonfalone \u00e8 partito di bianco e di azzurro e la bandiera troncata di azzurro e bianco.\nMonumenti e luoghi d'interesse.\nVilla comunale.\nEretta verso la met\u00e0 del XIX secolo, \u00e8 un imponente edificio collocato sulla strada che prende il nome di Vittorio Emanuele II. Presenta un grande piazzale frontale adibito a parcheggio. Su quest'ultimo si affacciano due balconi, il primo \u00e8 quello meno recente, collocato al centro della facciata e ad esso sono issate la bandiera comunale, quella regionale ed il Tricolore; il secondo \u00e8 stato invece costruito attorno alla met\u00e0 del XX secolo, durante il periodo fascista.\nNell'edificio trovano sede, oltre al comune, anche la Protezione Civile di Trenzano e la Polizia Locale.\nLa chiesa parrocchiale di Santa Maria Assunta.\nL'attuale parrocchia \u00e8 il frutto di un restauro, avvenuto tra il 1720 e il 1740, della precedente chiesa di San Giorgio. La chiesa, la cui pianta \u00e8 a navata unica, \u00e8 edificata nella localit\u00e0 detta \"Forca\", nella zona sud di Trenzano, davanti alla cappella gentilizia Ducco.\nAl suo interno si possono trovare opere di artisti bresciani e cremonesi, risalenti a diverse epoche storiche. \u00c8 presente una statua in bronzo, che raffigura San Gottardo, regalata dall'amministrazione comunale alla parrocchia. Un'altra statua del santo, vestita con paramenti originali tempestati di pietre preziose, \u00e8 custodita nella sagrestia della parrocchia, e viene portata per le vie del paese ogni anno, il 4 maggio, in occasione della processione dedicata al patrono.\nOltre all'altare principale, nella chiesa sono presenti altari secondari, reliquiari, paramenti sacri e candelabri in oro e argento, molti dei quali sono esposti solo in corrispondenza della festa patronale.\nLa chiesa di San Michele arcangelo.\nUna chiesa di origine medioevale, a croce latina e navata unica, \u00e8 dedicata a San Michele Arcangelo.\nSorge in localit\u00e0 Convento, a 3\u00a0km da Trenzano e, durante le opere di bonifica avvenute in et\u00e0 medievale, fu abitata dai monaci benedettini, che vi istituirono un piccolo monastero, costruendo sul retro della chiesa alloggi e sale comuni.\nOggi l'edificio, non pi\u00f9 adibito a monastero, \u00e8 un grande cascinale privato.\nCappella Gentilizia Ducco.\nPosta davanti al sagrato della parrocchia di Trenzano, fu edificata tra il 1580 e il 1672 e qui trov\u00f2 sepoltura il giovane Adriano Ducco, morto probabilmente di peste nel 1587.\nNel 2000 la cappella \u00e8 stata restaurata.\nLa torre Ducco.\nLa nobile famiglia Ducco, nel Cinquecento fece costruire a nord del paese una torre, per sorvegliare un palazzo che la famiglia era solita abitare d'estate.\nL'imponente edificio si sviluppa su quattro piani ed al suo interno vi sono muri affrescati.\nSulla cima della torre, al centro di enormi travi, si trova un belvedere; questo un tempo serviva per comunicare con le torri Calini posta ad est e la torre Porcellaga di Rovato posta a nord.\nIl castello.\nIl castello fu costruito dalla famiglia Ducco.\nAl 2011, la struttura non \u00e8 pi\u00f9 esistente, rimane solo la torre con la colombara mentre il corpo del castello \u00e8 stato abbattuto negli anni passati.\nLa decisione di costruire questo primo castello, risale all'XI secolo per contrastare i vari eserciti che passarono per Trenzano dal medioevo fino a met\u00e0 quattrocento.\nTrenzano vide passare sulle sue terre anche gli eserciti del Carmagnola, dei Milanesi e Veneziani che si scontrarono tra Maclodio e Trenzano nella famosa Battaglia di Maclodio.\nL'Auditorium \"Tullio Padovani\".\nIl moderno auditorium intitolato a Tullio Padovani, cittadino trenzanese fortemente legato al corpo bandistico, trova spazio in Piazza della Libert\u00e0, accanto alla parrocchiale di Trenzano. Il complesso, costruito tra il 2000 e il 2007 ed inaugurato nel 2009, \u00e8 a piana rettangolare, presenta un palco e circa 140 posti a sedere disposti su due livelli.\nL'auditorium, oltre ad ospitare le sedute del Consiglio comunale, \u00e8 sede di diverse conferenze, spettacoli, concerti e mostre. \u00c8 impiegato anche dal centenario Corpo Bandistico \"Giuseppe Verdi\" di Trenzano per i concerti in programma durante le ricorrenze pi\u00f9 significative dell'anno.\nPiazza della Libert\u00e0.\n\u00c8 situata tra via Roma, via Fiume e via Vittorio Emanuele II. Di forma quadrata, presenta spazi (inutilizzati) per negozi, l'auditorium \"Tullio Padovani\", sede del consiglio Comunale, e la chiesa parrocchiale.\nIl complesso Parrocchiale.\nSituato in via Castello, \u00e8 un complesso di grandi dimensioni, presenta edifici storici annessi alla chiesa, come la sacrestia, la casa del parroco, le cripte ed edifici pi\u00f9 recenti, da una sala polivalente, dalle cucine, alla \"rotonda\", la ludoteca, gli spogliatoi, il bar e numerose aule per il catechismo. Numerose sono le attivit\u00e0 oratoriane che vengono proposte durante l'anno.\nPieve.\n\u00c8 una localit\u00e0 posta a 2\u00a0km da Trenzano e 1\u00a0km da Convento.\nLa Pieve fu il primo centro abitato della zona dove furono trovati resti romani e dove trov\u00f2 spazio la \"Basilica Alba\", la basilica pi\u00f9 antica della Bassa dedicata alla Madonna assunta. Dopo esser caduta in rovina, fu abbattuta e i resti furono usati per costruire la chiesa del convento.\nPiazza del Volontario.\nGi\u00e0 piazza del Mercato, \u00e8 situata a est dell'abitato, dietro il Municipio, ed \u00e8 sede di numerose associazioni del paese, come La Banda \"Giuseppe Verdi\", l'associazione \"Volontari Ambulanza di Trenzano\", il gruppo comunale degli Alpini, il distaccamento della clinica San Lorenzo, con sede a Ghedi, e la Fondazione Onlus \"Trenzano Insieme\" che gestisce il centro diurno per anziani.\nIn Piazza del Volontario ha sede anche la Biblioteca civica \"Oriana Fallaci\" di Trenzano. La Biblioteca di Trenzano aderisce al Sistema Bibliotecario SudOvest, a sua volta parte della Rete Bibliotecaria Bresciana.\nPiazza IV Novembre.\nSituata sulla strada provinciale 20, vi si affacciano l'asilo, le scuole elementari di Trenzano e i monumenti dei Caduti, dell'AVIS e quello dedicato agli Alpini.\nPiazzale Marconi.\nIl piazzale si trova davanti al Centro Sportivo Comunale ed \u00e8 visibile dalla SP 20. Qui ha sede la \"Polisportiva Trenzanese\" e l'associazione \"Ars et Cultura\". Dal 2009 nella piazza, ogni mercoled\u00ec mattina c'\u00e8 il mercato.\nNel 2011, nella zona verde antistante il piazzale, \u00e8 stato realizzato un monumento dedicato alle vittime della strada, il primo nel suo genere in Provincia di Brescia.\nSociet\u00e0.\nLingue e dialetti.\nNel dialetto locale Trenzano \u00e8 chiamato \"Trens\u00e0\". I nomi di alcune frazioni sono \"Cusir\u00e0\", \"Pi\u00e9t\", \"Conv\u00e8nt\", \"B\u00e0e\", \"Bargn\u00e0na\", \"T\u00e8se\".\nIl dialetto parlato a Trenzano e Cossirano \u00e8 prevalentemente il dialetto bresciano.\nAccordi e gemellaggi.\nLa Parrocchia di Trenzano ha stipulato un accordo con la Parrocchia di Parzanica, che prevede l'impegno, da parte della parrocchia bresciana, a rinnovare il vecchio asilo del comune bergamasco, a patto che lo stesso venga concesso ai trenzanesi in comodato d'uso gratuito fino al 2025, affinch\u00e9 esso venga utilizzato a fini pastorali e non a scopo di lucro.\nIn tempi recenti \u00e8 nato un nuovo gemellaggio religioso tra Trenzano e Loreglia, comune Piemontese che condivide la devozione di San Gottardo.\nCultura.\nLetteratura.\nUna libera ricostruzione di Trenzano \u00e8 presente nel romanzo \"Trenzano. Il bolide che cambi\u00f2 il futuro\" di Amos Cartabia. Il libro, ascrivibile alla categoria del romanzo fantascientifico/distopico, narra le vicende degli abitanti di Trenzano dopo che un meteorite li ha catapultati in una sorta di \"Nuovo Medioevo\", in cui \u00e8 loro precluso l'accesso alla tecnologia ed agli agi tipici della modernit\u00e0. Nonostante il genere fantascientifico, la caduta di un meteorite nei territorio comunale di Trenzano \u00e8 per\u00f2 un fatto realmente accaduto a met\u00e0 Ottocento, pi\u00f9 precisamente il 12 novembre 1856.\nIstruzione.\nLa prima scuola di Trenzano, sorse nel 1718, grazie a Don Giovanni Battista Inverardi, che nel suo testamento richiese la presenza fissa di un maestro per educare i giovani trenzanesi.\nAttualmente a Trenzano ha sede l'Istituto Comprensivo \"Oscar Di Prata\". Sul territorio sono presenti vari edifici a scopo educativo:\nCucina.\nTrenzano, essendo prevalentemente un paese contadino, conserva una tradizione culinaria caratterizzata da piatti caserecci, quali i casoncelli, la polenta, lo spiedo, lo stufato, le costine con le verza (molto simili alla Cass\u0153ula) ed il salame.\nEventi.\nSono presenti alcune ricorrenze, legate alla tradizione locale, quali:\nPalio dell'Oca.\nFu introdotto negli anni ottanta dall'allora parroco di Trenzano.\nL'evento si svolgeva in due settimane, nelle quali le contrade (Rossa, Gialla, Blu e Bianca) si sfidavano in gare varie, dal canto, alla staffetta. Ogni gioco portava dei punti alle varie contrade che nella domenica di conclusione dell'evento, eseguivano il vero palio dell'oca.\nIl gioco consisteva nel far percorrere su un tratto di via Roma, un'oca guidandola col bastone fino in fondo al tragitto.\nIl palio fu poi abolito dopo che il parroco cambi\u00f2 parrocchia.\nDal 2008, il nuovo parroco ha riproposto l'evento e per due anni \u00e8 stato eseguito con regolarit\u00e0.\nGeografia antropica.\nUrbanistica.\nIl vecchio abitato di Trenzano, si sviluppa a sud della strada Rudiana, aveva forma trapezoidale, con vari collettori del Vaso Fiume che si sviluppavana a pettine lungo tutte le vie del paese.\nQuesti canali raccoglievano l'acqua che nasceva da ogni caseggiato, ogni casa era fronteggiata da un fontanile attorno al quale si svolgevano le attivit\u00e0 quotidiane come il bucato, abbeveratoio per le bestie, si pescava pesce di ottima qualit\u00e0 e si raccoglieva l'acqua per la casa e l'orto.\nIl vecchio abitato venne descritto come \"magico\" per via del rapporto case-acqua simile a quello che ritroviamo oggi a Venezia.\nOggi molti dei canali son stati coperti dall'asfalto e sostituiti da canali sotterranei.\nL'abitato si \u00e8 spostato anche verso nord fino a sfiorare la localit\u00e0 Convento che dista 2\u00a0km mentre in antichit\u00e0 distante pi\u00f9 di 4\u00a0km.\nLo sviluppo si \u00e8 spostato anche verso Cossirano con la costruzione del villaggio Belzagno ed dei caseggiati posti tra il Palazzetto dello Sport ed il cimitero, denominati \"Il Giappone\", nome dovuto alla presenza di una cascina, risalente al 1600, denominata Giappone in onore delle culture orientali.\nSuddivisioni amministrative.\nLo statuto comunale non prevede alcuna suddivisione frazionaria. Oltre a Cossirano, che \u00e8 stato comune autonomo fino al 1928, nel territorio comunale sono presenti le seguenti localit\u00e0:\nInfrastrutture e trasporti.\nStrade.\nL'abitato di Trenzano si trova sull'incrocio di due strade provinciali, la SP 20 che parte da Maclodio e giunge fino a Rudiano e la SP 16 Rovato-Longhena.\nSul territorio comunale passa anche l'ex Strada statale 235 di Orzinuovi, che collega Pavia a Brescia.\nFerrovie.\nLa stazione di Trenzano-Cossirano era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956.\nMobilit\u00e0 urbana.\nTrenzano \u00e8 servito dalla linee del consorzio Trasporti Brescia Sud, gestito da SIA Autoservizi (ex \"Saia\", fino a Maggio 2017).\nSport.\nIn paese si trova un grande Centro Sportivo Comunale, con campi da calcio (sintetico, erba e sabbia), da tennis, bocciodromo, palestra, parchetto, bar ed ampio piazzale, dove il mercoled\u00ec si tiene il mercato. All'interno dell'edificio si trova anche la sede della Polisportiva Trenzanese, di cui fanno parte i seguenti gruppi sportivi:\nLa palestra del Centro Sportivo \u00e8 stata inaugurata di recente (20 febbraio 2010) dopo che, la notte tra il 9 ed il 10 ottobre 2009, un violento nubifragio ne aveva provocato l'allagamento, causando ingenti danni alla struttura ed al parquet. Il progetto di ristrutturazione prevedeva sia il rifacimento del parquet e la realizzazione di un impianto di riscaldamento a pavimento sia la completa tinteggiatura della palestra stessa. \nOggi, oltre ad essere sede di numerose manifestazioni e gare (anche a livello nazionale) di diverse discipline, la palestra ospita le partite casalinghe del \"Trenzano Basket\", squadra di pallacanestro locale che milita nel campionato di Serie D regionale.\nA Trenzano si trovano anche altri gruppi sportivi, quali l\"'Historical Moto Club San Gottardo\", il \"Gruppo Majorettes Stelle Granata\" ed il gruppo di karate \"Fudoki-Karate Do\". Nel nuovo millennio, particolare lustro alla comunit\u00e0 \u00e8 stato fornito dai risultati sportivi ottenuti della ginnasta Lia Parolari, medaglia d'oro nel concorso a squadre ai Campionati Europei di Volo nel 2006, e finalista, insieme a Vanessa Ferrari e sempre nel concorso a squadre, ai giochi olimpici di Pechino 2008). Ottimi risultati, a livello nazionale, sono stai raggiunti anche dal Gruppo Majorettes Stelle Granata che pu\u00f2 vantare una partecipazione ai campionati europei del 2011 e la vittoria della medaglia d'oro, nello stesso anno, ai campionati nazionali di twirling, sia nella categoria minor che in quella senior.\nInfine, sul territorio comunale, in localit\u00e0 Pieve, si trova un quagliodromo, mentre in prossimit\u00e0 della localit\u00e0 Bettolino \u00e8 presente un campo di tiro a volo. L'Autodromo di Franciacorta, situato sul territorio di Castrezzato, si trova invece a circa 6\u00a0km."}
{"id": "856764", "revid": "125835865", "url": "https://it.wikipedia.org/wiki?curid=856764", "title": "Varadero", "text": "Varadero (che significa \"luogo ove si varano barche\") \u00e8 una popolarissima localit\u00e0 turistica situata sulla costa nord della provincia di Matanzas a Cuba, ed \u00e8 una delle pi\u00f9 ampie spiagge dei Caraibi. Dagli operatori turistici viene anche chiamata \"Playa Azul\", \"spiaggia azzurra\". Di Varadero i cubani dicono \"no es Cuba, son los Estados Unidos!\" (\"non \u00e8 Cuba, sono gli Stati Uniti!\") per il carattere mega-turistico della localit\u00e0.\nGeografia fisica.\nSu tale famosa spiaggia cubana sorgono villaggi e complessi turistici. \u00c8 situata sulla Penisola di Hicacos all'estremo est della Via Blanca. La penisola \u00e8 mediamente larga solo 1,2\u00a0km ma \u00e8 allungata e ha ben 22\u00a0km\u00a0di spiagge di fine sabbia bianca, che scendono dolcemente verso il mare, ed \u00e8 separata da Cuba dallo stretto Canale Kawama. Situata a circa 30 minuti di auto dall'Aeropuerto Juan Gualberto G\u00f3mez (il secondo del paese per numero di passeggeri) dista circa 2 ore dalla capitale L'Avana.\nIl clima \u00e8 mite e la temperatura oscilla tra i 18 (minime di gennaio) e 31\u00a0\u00b0C di luglio, solo occasionalmente in inverno la temperatura pu\u00f2 scendere a 10\u00a0\u00b0C.\nStoria.\nLa penisola di Hicacos fu scoperta nel 1508 durante un viaggio di esplorazione comandato dallo spagnolo Sebasti\u00e1n de Ocampo. I conquistatori cacciarono gli indigeni durante il XVI secolo e usarono il luogo come bacino di carenaggio e per saline, che fornirono la flotta spagnola fino poi al 1961.\nLe grotte naturali della penisola servirono da nascondiglio di pirati e fuggitivi.\nAlla fine del XIX secolo furono costruiti i primi edifici a scopo ricreativo per le vacanze estive dell'alta societ\u00e0 della vicina C\u00e1rdenas, e fu costruito anche, nel 1915 il primo hotel che aveva il nome \"Varadero\".\nL'ascesa di Varadero come localit\u00e0 turistica si ebbe negli anni venti e anni trenta, quando arrivarono numerosi cubani e nordamericani facoltosi che stabilirono a Varadero la propria residenza nei pressi delle spiagge.\nTra di loro spiccano i nomi di Ir\u00e9n\u00e9e du Pont, discendente del fondatore della DuPont, Al Capone e il dittatore Fulgencio Batista.\nEconomia.\nTurismo.\nCon il trionfo della rivoluzione cubana nel 1959, lo stato nazionalizz\u00f2 le strutture togliendole ai ricchi proprietari, ma \u00e8 soprattutto dagli anni novanta che incominciarono le costruzioni in massa di hotel per il turismo internazionale (la maggioranza a 4 e 5 stelle), finanziati con investimenti cubani e stranieri a corto periodo, per cercare di sviluppare il turismo come argine alla crisi dovuta al crollo del muro di Berlino e della scomparsa dell'Unione Sovietica.\nSecondo il censimento del 2009 la popolazione di Varadero \u00e8 di poco superiore ai 27.000 abitanti, i turisti che arrivano ogni anno oltre il milione, dei quali in gran parte canadesi, seguiti da europei (inglesi, tedeschi, russi, spagnoli, italiani, francesi), argentini, messicani e statunitensi, questi ultimi, seppur possano entrare a Cuba per turismo, sono comunque limitati dall'embargo decennale all'isola caraibica.\nInfrastrutture e trasporti.\nL\u2019unico Aeroporto di Varadero \u00e8 l\u2019Aeroporto Internazionale Juan Gualberto Gomez che dista 10\u00a0km dalla citt\u00e0. "}
{"id": "856777", "revid": "38120", "url": "https://it.wikipedia.org/wiki?curid=856777", "title": "Tracce di Pierangelo Bertoli", "text": ""}
{"id": "856779", "revid": "2149408", "url": "https://it.wikipedia.org/wiki?curid=856779", "title": "MIN", "text": ""}
{"id": "856780", "revid": "38120", "url": "https://it.wikipedia.org/wiki?curid=856780", "title": "Tracce di...", "text": ""}
{"id": "856782", "revid": "38120", "url": "https://it.wikipedia.org/wiki?curid=856782", "title": "Tracce di", "text": ""}
{"id": "856783", "revid": "869733", "url": "https://it.wikipedia.org/wiki?curid=856783", "title": "Tracce", "text": ""}
{"id": "856784", "revid": "38120", "url": "https://it.wikipedia.org/wiki?curid=856784", "title": "Frammenti di", "text": ""}
{"id": "856787", "revid": "1543377", "url": "https://it.wikipedia.org/wiki?curid=856787", "title": "Nuoto ai Giochi della XIX Olimpiade", "text": "Le gare di nuoto ai Giochi della XIX Olimpiade vennero disputate nei giorni dal 18 e 26 ottobre 1968 alla Piscina Ol\u00edmpica Francisco M\u00e1rquez di Citt\u00e0 del Messico.\nRispetto a vennero introdotte 11 nuovi eventi:\nper un totale complessivo di 15 gare maschili e 14 gare femminili."}
{"id": "856797", "revid": "124918283", "url": "https://it.wikipedia.org/wiki?curid=856797", "title": "Werner Best", "text": "Biografia.\nLaureato in legge, ader\u00ec al partito di Hitler gi\u00e0 dal 1930 e nel 1931 entr\u00f2 a far parte delle SS. Ricopr\u00ec la prima carica politica importante, ossia quella di capo della polizia del Land dell'Assia, subito dopo le elezioni del 1933. Nel 1935 fu chiamato a Berlino, dove rimase fino al 1940 come capoufficio nell'Ufficio Centrale dei Servizi di Sicurezza (RSHA). Durante l'ultimo anno di tale mandato, Best divenne comandante della II Sezione della RSHA.\nFra il 1940 e il 1942, ricopr\u00ec la carica di \"Ministerialdirektor\" nella Francia occupata, era cio\u00e8 capo di dipartimento del ministero degli affari militari nei territori annessi al Reich. Si occup\u00f2 in particolare di combattere i vari movimenti clandestini di Resistenza e di portare avanti la soluzione finale degli ebrei. Dal 1942 al 1945 fu nominato \"Reichsbevollm\u00e4chtigter\", ossia plenipotenziario del Reich, in Danimarca. Si occupava in questo caso di amministrare gli affari civili sul territorio occupato. Anche in questo paese tent\u00f2, senza alcun successo, di adempiere il compito assegnatogli relativo all'eliminazione degli ebrei danesi.\nNel 1948 fu condannato a morte dal tribunale danese, ma la pena venne subito dopo commutata in 12 anni di prigione. Nel 1951, di fatto, venne rilasciato e pot\u00e9 rientrare in Germania, dove lavor\u00f2 come consulente per le industrie Stinnes (gruppo di industrie che si occupa del commercio all'ingrosso del carbone).\nPer aver fatto parte delle SS fu multato dalle autorit\u00e0 tedesche nel 1958 e nel 1969 fu arrestato per aver preso parte allo sterminio amministrativo di massa degli ebrei polacchi durante la Seconda guerra mondiale. Rilasciato per motivi di salute nel 1972, mor\u00ec a M\u00fclheim an der Ruhr nel 1989."}
{"id": "856798", "revid": "92723", "url": "https://it.wikipedia.org/wiki?curid=856798", "title": "Mignete", "text": "Mignete (\"Mign\u00e8\" in dialetto lodigiano) \u00e8 la pi\u00f9 popolosa frazione di Zelo Buon Persico, con i suoi circa 500 abitanti, soprannominati (scormagna) Marter de Mign\u00e9. \nStoria.\nMignete \u00e8 una localit\u00e0 di antica origine, da sempre feudo dell\u2019Ospedale Maggiore di Milano, ad eccezione di pochi brevi periodi di infeudazione a nobili lombardi. Nel 1751, al momento dell\u2019inchiesta disposta dalla Regia Giunta per il Censimento, la comunit\u00e0, che contava 216 anime, dichiar\u00f2 di non essere stata pi\u00f9 infeudata dalla morte del conte Giulio Cesare Bonesana, al quale peraltro non era mai stato versato alcunch\u00e9. Appunto perch\u00e9 non infeudata, la comunit\u00e0 non aveva alcun giusdicente feudale e ricorreva, quando necessario, al podest\u00e0 di Lodi. L\u2019Ospedale Maggiore, che vendette molte propriet\u00e0 a conosciute famiglie lodigiane, conserv\u00f2 per s\u00e9 il grande podere locale di cui affid\u00f2, per oltre due secoli, la conduzione e la direzione dei molti dipendenti alla medesima famiglia: i Garbelli di Mignete. Questi, cos\u00ec, legarono in modo indissolubile il loro nome a quello del paese anche grazie al Sig. Mario Giovanni Garbelli di Mignete (nato nel 1879), grande imprenditore agricolo, consigliere comunale, assessore ed infine Sindaco di Zelo Buon Persico dal 1911 al 1920.\nIn et\u00e0 napoleonica (1809-16) al comune di Mignete furono aggregate Muzzano e Villapompeana, ridivenute autonome con la costituzione del Regno Lombardo-Veneto. Muzzano fu poi aggregata definitivamente nel 1841.\nNel 1869 Mignete divenne frazione del comune di Zelo Buon Persico. Aveva circa 650 abitanti, era un paese prevalentemente agricolo e i patroni della sua chiesa sono gli Apostoli Filippo e Giacomo.\nL'attuale popolazione \u00e8 dovuta ai recenti e repentini processi di urbanizzazione del piccolo paese che a fine secolo scorso (fino quasi al 2001) era un centro con poco pi\u00f9 di 150 abitanti, rappresentando comunque il maggior insediamento presente nel comune dopo il capoluogo.\nOrigini del nome.\nPer il nome \"Mignete\" (forse longobardo), non si sono trovate spiegazioni adatte alla sua derivazione.\nSociet\u00e0.\nReligione.\nLa festa dei santi patroni Filippo e Giacomo che ricorre il 3 maggio, ma che per motivi pratici viene festeggiata ogni anno nell'antica data del 1\u00ba maggio, consiste ancor oggi nella processione che vede le statue dei santi patroni sfilare in processione per le vie del paese.\nAltra data importante dal punto di vista religioso \u00e8 la prima domenica di ottobre nella quale, analogamente a quanto avviene a maggio si fa sfilare la Madonna del Rosario."}
{"id": "856800", "revid": "1052096", "url": "https://it.wikipedia.org/wiki?curid=856800", "title": "Archiloco", "text": "Biografia.\nArchiloco nacque alla fine dell'VIII secolo a.C. o nella prima met\u00e0 del VII secolo a.C. (probabilmente intorno al 680 a.C.) nell'isola di Paro nelle Cicladi. Il padre era un nobile, Telesicle, mentre la madre, secondo una tradizione autoschediastica, era una schiava tracia di nome Enip\u00f2. Tale nome infatti \u00e8 sicuramente fittizio, in quanto nato da un'assonanza con il sostantivo greco \u1f10\u03bd\u03b9\u03c0\u03ae, \"enip\u00e8\" (ingiuria), e dunque riconducibile alla sua attivit\u00e0 di giambografo, cos\u00ec come l'origine servile nasce da una caratteristica diceria legata ai temi 'bassi' della sua produzione poetica.\nIl nonno (o bisnonno), Tellis, alla fine dell'VIII secolo a.C. partecip\u00f2 al trasferimento del culto di Demetra a Taso: per tale motivo Pausania, nel descrivere la Lesche degli Cnidi, a Delfi, ricorda che in essa Polignoto di Taso (V secolo a.C.) raffigur\u00f2 anche lo stesso Tellis, posto accanto alla sacerdotessa Cleobea, fautrice dell'introduzione a Taso del culto di Demetra.\nArchiloco visse probabilmente nel periodo che va dal 680 a.C. al 645 a.C. in quanto in un frammento viene menzionata un'eclissi di sole probabilmente avvenuta il 6 aprile 648 a.C., che sconvolse gli abitanti dell'Egeo e alla quale egli assistette mentre si trovava a Taso, una colonia di Paro. \nEbbe vari fratelli e almeno una sorella, visto che in una sua famosa elegia si mostra rattristato per la perdita del cognato morto in mare in un naufragio.\nInoltre l'accenno alla distruzione di Magnesia al Meandro, avvenuta nel 652 a.C. e il sincronismo stabilito dagli storici antichi tra la sua attivit\u00e0 poetica e il regno del lido Gige, lasciano pochi dubbi ai critici moderni.\nIn un altro componimento si lamenta della vita a Paro, invitando dei conoscenti a lasciarla, e sostiene che a trattenerlo nella vicina Nasso non basti n\u00e9 il dolce vino, n\u00e9 il suo vitto peschereccio. Giunse a Scarpanto e a Creta; verso Nord visit\u00f2 l'Eubea, Lesbo, il Ponto. Si racconta che am\u00f2 una fanciulla di Paro, di nome Neobule (\"Oh, se potessi cos\u00ec toccar la mano di Neobule\"), promessagli in sposa dal padre Licambe, che per\u00f2 poi neg\u00f2 il matrimonio. La tradizione vuole che nei propri versi avrebbe attaccato tanto pesantemente il padre della fanciulla da indurre lui e la figlia a impiccarsi. La storicit\u00e0 di tale episodio \u00e8 assai dubbia, in quanto si tratta di un \"topos\" letterario assai ricorrente, presente anche in un altro poeta giambico, Ipponatte.\nCome da lui stesso affermato in alcuni frammenti, si guadagn\u00f2 da vivere facendo il soldato mercenario\u02d0 nella seconda met\u00e0 del VII secolo a.C., infatti, durante il grande movimento di colonizzazione ellenica, i Pari colonizzarono a nord l'isola di Taso, ma dovettero sostenere lunghe lotte contro i barbari del continente e contro le colonie delle citt\u00e0 rivali tra cui la vicina Nasso\u02d0 Archiloco, figlio del fondatore della colonia tasia, combatt\u00e9 in tali guerre e ne cant\u00f2 le vicende. La tradizione vuole che perse la vita in un combattimento contro Nasso, ucciso da un certo Calonda.\nOpere.\nArchiloco scrisse molto ma della sua produzione si conservano soltanto frammenti per lo pi\u00f9 brevi. Us\u00f2 metri vari: le sue opere furono ordinate, a quanto consta, dai grammatici alessandrini secondo il metro utilizzato: quattro libri di elegie, giambi, tetrametri trocaici, asinarteti ed epodi. Il poeta viene ricordato soprattutto come padre del giambo, sebbene probabilmente tale verso \u00e8 pi\u00f9 antico dell'autore stesso ed egli ne fu soltanto il perfezionatore; fu comunque il primo a utilizzarlo in larga scala. Molti poeti successivi come Saffo, Alceo, Anacreonte e i latini Catullo e Orazio lo presero come modello\u02d0 i ritmi giambici e trocaici, in effetti, erano i pi\u00f9 vicini alla lingua viva, a quella parlata nelle processioni e ad Archiloco si deve inoltre la creazione della prima strofa (epodo), che risulta dall'accoppiamento di un verso semplice o composto, con uno generalmente pi\u00f9 breve.\nI frammenti superstiti di Archiloco vengono convenzionalmente raggruppati secondo i temi: frammenti legati all'esperienza biografica, componimenti di carattere gnomico e riflessivo, versi caratterizzati dallo \"ps\u00f2gos\" e dall'invettiva, versi di stampo erotico. I destinatari principali della poesia archilochea erano, in effetti, vista la soggettivit\u00e0 dei componimenti di Archiloco, gli \u1f11\u03c4\u03b1\u1fd6\u03c1\u03bf\u03b9 (\"het\u00e0iroi\"), i membri della sua consorteria aristocratica, suoi compagni d'armi, a cui si rivolgeva nel corso dei simposi.\nUna parte di rilievo della lirica archilochea ebbe, per\u00f2, anche carattere obiettivo e addirittura narrativo, con le leggende di Eracle, di Achille, di Euripilo e del pario Coiranos salvato da un delfino. Come linguaggio era inoltre considerato dagli antichi come il pi\u00f9 vicino a Omero.\nCome il mito \u00e8 considerato la rappresentazione ideale della vita umana, allo stesso modo la favola ne \u00e8 la rappresentazione quotidiana , trattata, a quanto \u00e8 dato vedere dagli scarsi frammenti pervenuti, in modo sistematico da Archiloco, come nei casi della volpe e dell'aquila o della scimmia.\nIl mondo poetico e concettuale di Archiloco.\nEgli \u00e8 il primo artista del mondo greco che, staccandosi decisamente dal passato, rinuncia consapevolmente ad essere \"poeta vate\" e si presenta nella sua totale individualit\u00e0 e nella sua nuda umanit\u00e0. Archiloco nella sua poesia parla di s\u00e9, dei suoi sentimenti, delle sue vicende, e non esita a rivelare gli aspetti meno belli della sua vita e del suo carattere. Questa sincerit\u00e0 costituisce un documento importante del carattere e della novit\u00e0 della sua poesia. \nSulla base dei pochi frammenti rimasti dell'opera archilochea, la tradizione ha tracciato un profilo di Archiloco: individualista, litigioso, trasgressivo e anticonformista. Tipico di Archiloco, infatti, \u00e8 l'uso della \"persona loquens\", un personaggio terzo cui vengono attribuiti fatti personali, ideali o considerazioni del poeta. Ne abbiamo un esempio nel frammento riguardante l'uomo, che poi verr\u00e0 identificato da Aristotele come il falegname Carone, che afferma di non provare alcun'ambizione o invidia delle ricchezze di Gige o delle imprese compiute dagli dei, n\u00e9 aspira ai grandi poteri della tirannide, poich\u00e9 \"queste cose sono ben lontane dagli occhi miei\". Secondo Aristotele l'uso della \"persona loquens\" era usato dai poeti per esprimere un'opinione o un ideale che era in contrasto con quelli della societ\u00e0 in cui vivevano\u02d0 tuttavia, va ricordato che il poeta, tra VII e VI secolo a.C., parlava spesso a nome della \"comunit\u00e0\" o del gruppo a cui apparteneva e, quindi, gli ideali che egli o la \"persona loquens\" esprime sono condivisi da altri. Secondo molti per\u00f2, tale interpretazione vizia in senso autobiografico i caratteri satirici della poesia giambica: in spregio della morale del tempo, Archiloco afferma di aver gettato lo scudo ed essere fuggito per salvarsi la vita, ripromettendosi di comprarne uno nuovo e, quindi, alla negazione dei \"topoi\" dell\"'ethos\" eroico, si affianca l'affermazione di una visione pragmatica tipica del lavoro mercenario, nel quale rifiuta anche la \u03ba\u03b1\u03bb\u03bf\u03ba\u1f00\u03b3\u03b1\u03b8\u03af\u03b1 (\"kalokagathia\"), sintesi tradizionale di bellezza e virt\u00f9.\nFu, inoltre, il primo poeta della letteratura occidentale a rappresentare l'amore come tormento\u02d0 il violento erotismo della sua poesia, seppur meno oscenamente crudo che in quella ipponattea, insieme allo spregio dei valori tradizionali, gli valse aspri rimproveri da parte degli antichi. L'amore gli ispira le sensazioni pi\u00f9 disparate, dalla tenerezza, alla bellezza, fino alla sensualit\u00e0 e agli sfoghi irati per gli amori delusi.\nAl contrario, i componimenti elegiaci trattano motivi autobiografici ed evitano ogni oscenit\u00e0; tuttavia, nell'accezione moderna di poesia archilochea, si tende ad assimilare componimenti giambici e componimenti elegiaci, per dare un'immagine pi\u00f9 unitaria di Archiloco. In realt\u00e0, le invettive, in Archiloco, tendono innanzitutto a denunciare aspetti deformi della realt\u00e0 a lui contemporanea, criticando o deridendo persone e fatti non per distruggere, ma anzi per costruire e affermare quei principi e quei valori che erano o avrebbero dovuto essere condivisi da tutti. Ed \u00e8 proprio nei frammenti elegiaci che la denuncia si intreccia con la riflessione e l'esortazione: esempi eclatanti sono il Fr. 1 T., in cui Archiloco ci riferisce la sua doppia vocazione e \"investitura\"; il gi\u00e0 citato Fr. 5 T., sullo scudo abbandonato; il Fr. 13 T., noto come \"l'elegia del naufragio\". Nelle invettive di Archiloco quelli che apparentemente sembrano attacchi o scherni sono in realt\u00e0 schiette e risentite denunce dei molteplici aspetti negativi del mondo: il poeta, in questo modo, non va inteso come un individualista, maledetto e irridente personaggio, bens\u00ec come un convinto assertore di valori, come la modestia, la lealt\u00e0, l'amicizia, l'equilibrio, la misura, che erano ampiamente condivisi e non avevano nulla di eversivo.\nLa lingua di Archiloco \u00e8 la lingua omerica, che per\u00f2, viene sottoposta a un processo continuo di transcodificazione, spesso violentemente rappresentativo (carattere ironico anti-omerico). \nA tal proposito, oltre che per la novit\u00e0 della sua poesia, Nietzsche, ne \"La nascita della tragedia\", scrive efficacemente di lui:\nCome gi\u00e0 rilevava Quintiliano, lo stile archilocheo era caratterizzato da brevit\u00e0, efficacia espressiva ed espressione sanguigna, arricchita da una notevole ricchezza tropica (metafore, similitudini).\nArchiloco fu un grande innovatore anche nel campo della musica: a lui secondo la tradizione si deve l'invenzione della \"parakatalogh\u00e8\", il recitativo musicale tipico della poesia giambica, dove la voce narrante cio\u00e8 accompagnata da uno strumento a corda o a fiato, senza arrivare al canto spiegato vero e proprio. A tutt'oggi, per\u00f2, non \u00e8 ancora chiaro in cosa quest'ultimo si differenziasse dal recitativo dell'epica.\nArchiloco ebbe molta fama; fu infatti modello ispiratore per molti poeti e artisti: su tutti, Anacreonte, Alceo, Saffo e Orazio; studiato nelle scuole, imitato, copiato e canzonato dai comici, discusso da filosofi e sofisti, citato per antonomasia da Platone, fu considerato da Quintiliano come notevolissimo esempio di stile.\nClaudio Eliano, nella \u03a0\u03bf\u03b9\u03ba\u03af\u03bb\u03b7 \u1f30\u03c3\u03c4\u03bf\u03c1\u03af\u03b1 (\"Varia Historia\"), riporta il seguente discorso di Crizia, uomo politico ateniese di fede aristocratica della fine del V secolo a.C.:\nAnche Pindaro, nella seconda \"Pitica\", critica pesantemente il poeta di Paro, definito \"amante del biasimo, che s'ingrassa con l'odio dalle gravi parole\" ed Eraclito testimonia un'ostilit\u00e0 notevole nei confronti di Omero e Archiloco, affermando che \"Omero \u00e8 degno di esser frustato e cacciato via dalle gare e con lui Archiloco\"."}
{"id": "856803", "revid": "848247", "url": "https://it.wikipedia.org/wiki?curid=856803", "title": "Jessie White", "text": "Fu soprannominata \"Miss Uragano\" o la \"Giovanna d'Arco della causa italiana\" (da Giuseppe Mazzini).\nFu infermiera in quattro campagne con Giuseppe Garibaldi; fece ricerche sulle condizioni di vita nei quartieri pi\u00f9 poveri di Napoli e dei minatori delle solfare siciliane. Scrisse copiosamente sia come giornalista che come biografa.\nBiografia.\nNata in una ricca famiglia di armatori dello Hampshire, Jessie comp\u00ec in giovent\u00f9 studi classici studiando filosofia con F\u00e9licit\u00e9 de Lamennais alla Sorbona di Parigi tra il 1852 e il 1854.\nA Parigi Jessie conobbe Emma Roberts, che si considerava legata a Giuseppe Garibaldi.\nDiventarono amiche e quando Emma Roberts fece visita a Garibaldi prima a Nizza e poi in Sardegna, Emma port\u00f2 Jessie con s\u00e9. Fu grazie a questo incontro che Jessie decise di dedicarsi alla causa dell'unificazione italiana.\nNella primavera del 1855 torn\u00f2 a Londra nella vana speranza di diventare la prima donna medico del Regno Unito.\nSi avvicin\u00f2 quindi a Giuseppe Mazzini, allora in esilio a Londra.\nScrisse articoli spiegando la situazione, e raccogliendo fondi per la causa, italiana nell'Inghilterra settentrionale e in Scozia.\nQuando, nel 1857, Mazzini torn\u00f2 a Genova, Jessie lo segu\u00ec.\nIl suo arrivo fu annunciato dal giornale mazziniano \"L'Italia del Popolo\".\nDopo il fallimento della spedizione di Carlo Pisacane, Mazzini fugg\u00ec a Londra mentre Jessie - con il fidanzato Alberto Mario - fu catturata ed imprigionata a Genova per quattro mesi. Liberata il 14 novembre, nel dicembre del 1857 Jessie ed Alberto Mario si sposarono in Inghilterra. Jessie continu\u00f2 ad effettuare comizi in Inghilterra e Scozia. Nel 1858 Jessie ed Alberto furono a New York per perorare la causa italiana.\nQuali agenti mazziniani furono nuovamente arrestati a Bologna il 19 agosto 1859, su ordine del Governatore della citt\u00e0. Nella primavera del 1860 li troviamo a Lugano, pronti per giungere a Genova per imbarcarsi con la seconda ondata di volontari che partivano per la Sicilia per raggiungere Garibaldi. Alberto fu nel comando vicino a Garibaldi mentre Jessie svolse il ruolo di infermiera. Partecip\u00f2 alla battaglia del Volturno con il medico Malachia De Cristoforis, assieme al quale salv\u00f2 due feriti sul campo di battaglia.\nPartecip\u00f2 alla terza guerra d'indipendenza, nel 1866, aggregata come infermiera al corpo di sanit\u00e0 garibaldino, operando nella cura dei feriti dopo la battaglia di Bezzecca, nella spedizione di Monterotondo e Mentana nel 1867 ed infine segu\u00ec Garibaldi nella guerra franco-prussiana, nel 1870, prendendo parte alla battaglia di Digione. \nDopo l'unificazione italiana, si occup\u00f2 dei problemi sociali che non erano nelle priorit\u00e0 dei primi governi post-unitari.\n&lt;br&gt;Dal 1870 si occup\u00f2 in tre progetti di ricerca riguardanti:\nContinu\u00f2 l'attivit\u00e0 giornalistica scrivendo per giornali italiani, inglesi e statunitensi. Scrisse biografie di Garibaldi, Mazzini, Bertani, Cattaneo, Nicotera e difese accoratamente il garibaldino Castellazzo, accusato di aver tradito i congiurati di Mantova del 1852.\nNel febbraio 1879 Giosu\u00e8 Carducci, criticando l'inoperosit\u00e0 della Sinistra storica verso le classi pi\u00f9 deboli, in quell'anno forza di governo a sostegno di Depretis, scrisse: \nMor\u00ec il 5 marzo 1906 a Firenze.\nIl funerale si svolse con cerimonia civile nell'appartamento della Mario, alla quale segu\u00ec un lungo corteo funebre che attravers\u00f2 le strade di Firenze.\nLe ceneri di Jessie White riposano ora nel cimitero di Lendinara accanto a suo marito Alberto."}
{"id": "856805", "revid": "2164596", "url": "https://it.wikipedia.org/wiki?curid=856805", "title": "Zelo Buon Persico", "text": "Zelo Buon Persico (\"Zel Bon Perseg\" in dialetto locale) \u00e8 un comune italiano di abitanti della provincia di Lodi in Lombardia.\nStoria.\nIl nome Zelo deriva dal latino agellum, \"piccolo campo\". In un documento conservato nell'archivio vescovile di Lodi come proprietario nel XII secolo di alcuni terreni di Zelo viene citato un certo Gompertus, da cui deriverebbe il suffisso \"Buon Persico\".\nIl nome completo risultante \"agellum Gomperticum\" (cio\u00e8 piccolo podere di Gomperto) sarebbe dovuta alla particolare ubicazione del podere di origine,situato gi\u00e0 all'epoca dei romani tra due grandi propriet\u00e0: \"Agrum Martianum\" (oggi Marzano) e \"Agrum Mutianum\" (oggi Muzzano).\nIl nome stesso poi, con l'andare degli anni, veniva a corrompersi in Gello, Zello, Zelo, e cos\u00ec l'attributo \"Buon Persico\" dall'antico Gomperticum (anche Gomperti) unito al nome; cos\u00ec da Agellum Gomperti (forse il proprietario) ecco pian piano trasformarsi per pronuncia in Buon Persico \nDa Zelo Buon Persico, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nIl feudo di Zelo viene ceduto nel 1546 ai principi De Tassis del Sacro Romano Impero (che avevano ottenuto la cittadinanza milanese da parte di Francesco Sforza fin dal 1457), che lo conservano fino all'estinzione dei feudi nel 1782.\nIn et\u00e0 napoleonica (1809-16) al comune di Zelo Buon Persico furono aggregate Bisnate e Casolate, ridivenute autonome con la costituzione del Regno Lombardo-Veneto. Bisnate fu poi aggregata definitivamente nel 1841. Nel 1869 al comune di Zelo Buon Persico vennero aggregati i comuni di Casolate, Mignete e Villa Pompeiana.\nSimboli.\nStemma\nGonfalone\nSociet\u00e0.\nEtnie e minoranze straniere.\nAl 31 dicembre 2012 gli stranieri residenti nel comune di Zelo Buon Persico in totale sono 604, pari all'8,90% della popolazione. Tra le nazionalit\u00e0 pi\u00f9 rappresentate troviamo:\nLingue e dialetti.\nA Zelo Buon Persico \u00e8 parlato il dialetto lodigiano, una delle varianti del ramo occidentale o insubre della lingua lombarda.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di ortodossi e musulmani. La comunit\u00e0 di Zelo possiede una parrocchia e fa parte della Diocesi di Lodi.\nClima.\nIn base alla media trentennale di riferimento (1971-2000) della stazione meteorologica di Milano Linate, situata a poco pi\u00f9 di 10\u00a0km. La temperatura media del mese pi\u00f9 freddo, gennaio, \u00e8 di +2,5\u00a0\u00b0C, mentre quella del mese pi\u00f9 caldo, luglio, \u00e8 di +23,6\u00a0\u00b0C; mediamente si contano 57 giorni di gelo all'anno e 31 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +37,2\u00a0\u00b0C del luglio 1983 e i -14,4\u00a0\u00b0C del gennaio 1985.\nLe precipitazioni medie annue si attestano a 920\u00a0mm, mediamente distribuite in 82 giorni, con minimo relativo in inverno, picco massimo in autunno e massimo secondario in primavera per gli accumuli totali stagionali.\nL'umidit\u00e0 relativa media annua fa registrare il valore di 75,5% con minimi di 70% a marzo e a luglio e massimo di 84% a dicembre; mediamente si contano 93 giorni all'anno con episodi nebbiosi\nGeografia antropica.\nIl territorio comunale comprende, oltre al capoluogo, le frazioni di Bisnate, Cascina Giussana, Cascina Molinetto, Casolate, Mignete, Molinazzo, Muzzano e Villa Pompeiana.\nEconomia.\nZelo Buon Persico presenta un'economia mista.\nL'agricoltura viene tuttora molto praticata, soprattutto nelle frazioni, talvolta strutturata su basi industriali.\nSi \u00e8 assistito inoltre a un discreto sviluppo artigianale e industriale, favorito dalla costituzione di una cooperativa artigiana e da una forte espansione edilizia, in particolare lungo la strada Paullese.\nInfrastrutture e trasporti.\nStrade.\nZelo Buon Persico \u00e8 interessato dalle seguenti direttrici stradali: strada provinciale ex SS 415 Paullese, strada provinciale 15b \"Vecchia Paullese\", strada provinciale 16, strada provinciale 158, strada provinciale 181.\nIl comune \u00e8 servito dalla tangenziale est di Milano e dalla tangenziale est esterna di Milano tramite il casello di Paullo posto a poche centinaia di metri dal confine comunale.\nMobilit\u00e0 urbana ed interurbana.\nI trasporti urbani e interurbani di Zelo Buon Persico vengono svolti con autoservizi di linea gestiti dalle societ\u00e0 Autoguidovie Italiane e LINE. \u00c8 inoltre in progetto il prolungamento della linea M3 della metropolitana di Milano con due fermate nel territorio di Paullo.\nAmministrazione.\nSegue un elenco delle amministrazioni locali.\nBibliografia.\nGiuseppe Aliverti, \"Agellum. Storia di Zelo Buon Persico\", Zelo Buon Persico, Comune di Zelo Buon Persico, 1991."}
{"id": "856806", "revid": "38120", "url": "https://it.wikipedia.org/wiki?curid=856806", "title": "Frammenti di Pierangelo Bertoli", "text": ""}
{"id": "856807", "revid": "2051852", "url": "https://it.wikipedia.org/wiki?curid=856807", "title": "K\u014dsuke Kitajima", "text": "Ha vinto due medaglie d'oro nei 100\u00a0m e 200\u00a0m rana e una di bronzo nella staffetta 4x100\u00a0m misti ai Giochi olimpici di Atene 2004 e di Pechino 2008. \u00c8 stato recordman nei 100 e 200 rana, oltre che il miglior medagliato nello stile.\nCarriera.\nGli inizi.\nAll'et\u00e0 di 18 anni debutt\u00f2 in ambito internazionale ai campionati mondiali di Fukuoka 2001, in cui vinse la medaglia di bronzo nei 200 m rana con 2'11\"21, dietro allo statunitense Brendan Hansen (2'10\"69) e all'austriaco Maxim Podoprigora (2'11\"09). Nel 2002 batt\u00e9 il suo primo record del mondo sui 200 m portando a 2'09\"97 il precedente primato di Mike Barrowman di 2'10\"16 risalente a oltre 10 anni prima. Nel 2003 a Barcellona, si port\u00f2 a casa la doppietta di ori e di record sui 100 m e 200 m rana, vinti rispettivamente in 59\"78 e 2'09\"42, a questi aggiunge anche il bronzo nella staffetta 4x100m mista, dietro a Usa e Russia.\nAtene 2004.\nNel 2004 ai Giochi della XXVIII Olimpiade di Atene ripet\u00e9 il bis di ori nelle sue specialit\u00e0, sui 100 m con 1'00\"08, precedette il primatista mondiale Brendan Hansen (che gli aveva rubato il record durante l'anno portandolo a 59\"30) di 17 centesimi, che pure nelle semifinali aveva fatto meglio con 1'00\"01, tempo che per\u00f2 non riusc\u00ec a ripetere. Sui 200 m vinse in 2'09\"44, anche stavolta non miglior\u00f2 il record che Hansen aveva stabilito a luglio (2'09\"04), ma batt\u00e9 direttamente l'avversario che dovette accontentarsi di un terzo posto.\nPechino 2008.\nNel 2008 a Tokyo, poco prima dei Giochi olimpici, si riprese il record sui 200 m rana con 2'07\"51; a Pechino si riconferm\u00f2 campione sui 100 m, andando per la prima volta nella storia sotto il muro dei 59 secondi con 58\"91; tre giorni dopo sui 200 m chiuse nuovamente primo in 2'07\"64, battendo il record olimpico. Nessun nuotatore era mai riuscito a vincere due titoli consecutivi in nessuna delle due discipline. Come quattro anni prima contribu\u00ec alla staffetta mista, con un lanciato da 58\"07 raggiunse con la squadra giapponese il terzo posto, ottenendo il bronzo e il record asiatico di 3'31\"18.\nLondra 2012.\nNel 2012 prov\u00f2 a vincere il suo terzo titolo olimpico come mai nessun altro nuotatore era mai riuscito a fare. A 29 anni il campione in carica perse prima il titolo sui 100 m rana, in cui arriv\u00f2 quinto con 59\"79, poi quello della doppia distanza, in cui nuovamente non riusc\u00ec a salire sul podio per una manciata di centesimi, giungendo quarto con 2'08\"35. Nella staffetta mista vinse la medaglia d'argento."}
{"id": "856810", "revid": "119354383", "url": "https://it.wikipedia.org/wiki?curid=856810", "title": "Baku (mitologia)", "text": "Il baku (in giapponese: o ; in cinese , letteralmente \"tapiro\") \u00e8 una creatura leggendaria originaria della mitologia cinese, passata poi anche a quella giapponese.\nAspetto.\nProbabilmente legato a un significato mitologico del tapiro, condivide con esso il nome e molte caratteristiche fisiche; \u00e8 per\u00f2 spesso rappresentato in termini chimerici. Una popolare rappresentazione lo vorrebbe dal corpo di orso, zampe di tigre, coda di bue e occhi di rinoceronte; un'antica descrizione cinese gli attribuisce invece l'aspetto di una capra con nove code, quattro orecchie e occhi sul dorso.\nCaratteristiche.\nIl \"baku\" \u00e8 considerato una creatura benigna, a cui in Cina si attribuisce la capacit\u00e0 di allontanare il male, ma \u00e8 soprattutto conosciuto per la sua capacit\u00e0 di divorare gli incubi degli esseri umani e la sfortuna che li accompagna. In alcune zone, come le aree di Fukushima e Kumamoto, \u00e8 d'uso che una persona che si risveglia da un incubo reciti tre volte la frase \"cedo il mio sogno al \"baku\" perch\u00e9 lo mangi\", o varianti della frase. Le immagini della creatura (o il suo ideogramma) erano considerate ornamenti di buon auspicio per gli arredamenti delle camere da letto, e anticamente venivano cuciti in oro sui cuscini delle famiglie nobili.\nViene narrato che Toyotomi Hideyoshi, famoso samurai e daimy\u014d del periodo Sengoku, ne conservasse un disegno accanto al capo mentre dormiva per garantirsi un sonno senza incubi.\nIl \"baku\" \u00e8 anche considerato capace di divorare gli spiriti cattivi che causano le epidemie, e dormire sulla sua pelliccia preverrebbe le malattie e la malasorte.\nBaku nella cultura di massa.\nI \"baku\" compaiono in molte opere giapponesi, soprattutto anime e manga."}
{"id": "856811", "revid": "15756", "url": "https://it.wikipedia.org/wiki?curid=856811", "title": "Ol'ga Leonardovna Knipper", "text": "Di origini tedesche, la Knipper fu una dei 39 membri della prima compagnia del Teatro d'Arte di Mosca, fondata nel 1897 da Konstantin Sergeevi\u010d Stanislavskij e Vladimir Nemirovi\u010d Dan\u010denko.\nFu la prima interprete di ruoli famosi come quello di Arkadina, ne \"Il gabbiano\", Elena in \"Zio Vanja\", Ma\u0161a nelle \"Tre sorelle\" e Ljuba ne \"Il giardino dei ciliegi\", quattro tra le opere teatrali pi\u00f9 importanti dello scrittore e drammaturgo Anton \u010cechov, di cui divenne la moglie nel 1901.\nBiografia.\nGli inizi.\nOlga Knipper nacque a Glazov, piccola cittadina della Russia centro occidentale, nell'attuale Repubblica Udmurta. Cresciuta in una famiglia colta e benestante, il padre era ingegnere, la madre pianista ed insegnante di canto presso il Conservatorio di Mosca, ricevette un'educazione di alto livello appresa nelle scuole private. Impar\u00f2 a cantare e a suonare il pianoforte ed oltre al russo, parlava fluentemente il tedesco (lingua che i suoi genitori la spinsero ad apprendere, vista l'origine tedesca della famiglia) ed il francese.\nAlla morte del padre, nel 1894, la famiglia si ritrov\u00f2 in condizioni economiche difficili. Per la prima volta, la Knipper dovette affrontare il problema del proprio mantenimento.\nPur avendo sentito, fin da giovane, un amore per il teatro, fu solo dopo questo avvenimento che la futura attrice, dopo aver lavorato come insegnante privata di musica per mantenersi, riusc\u00ec nel 1895 ad iscriversi alla \"Scuola d'arte drammatica\" di Mosca, nella classe di Vladimir Nemirovi\u010d Dan\u010denko.\nTre anni dopo si diplom\u00f2 ottenendo i massimi riconoscimenti della scuola e si un\u00ec alla compagnia del Teatro d'Arte di Mosca, fondato l'anno precedente da Konstantin Stanislavskij e dallo stesso Dan\u010denko.\nAll'interno della compagnia, la Knipper divenne ben presto la prima attrice, e i ruoli pi\u00f9 impegnativi furono spesso affidati alla sua sensibilit\u00e0. Dal primo momento, si cre\u00f2, tra l'attrice e il teatro quel rapporto indissolubile che la tenne legata a s\u00e9 per tutta la sua esistenza. Lo scrittore e drammaturgo Maksim Gor'kij, disse di lei, in una lettera indirizzata alla stessa Knipper:\nLo \"scrittore\" \u010cechov e \"l'attrice\" Knipper.\nNel 1898 la compagnia del Teatro d'arte mise in scena un'opera che, rappresentata qualche anno prima a Pietroburgo, aveva ottenuto un notevole insuccesso. L'opera si chiamava \"Il gabbiano\" e l'autore era il noto scrittore Anton \u010cechov. Nella messa in scena al Teatro d'Arte, l'opera fu un enorme successo.\nFu durante le prove de \"Il gabbiano\" che lo \"scrittore\" \u010cechov e \"l'attrice\" Knipper si incontrarono.\nLa sorella dello scrittore, Marija Pavlovna conobbe l'attrice e ne divenne amica. Tornata a Jalta, in Crimea, dove viveva insieme al fratello, la \u010cechova scrisse una lettera alla Knipper, alla quale Cechov aggiunse un breve saluto:\nIn quel momento inizi\u00f2 quel rapporto epistolare che continu\u00f2, con frequenza pressoch\u00e9 giornaliera, fino alla morte di lui.\nA causa della grave forma di tubercolosi che costringeva il drammaturgo a passare la maggior parte del suo tempo a Jalta, gli incontri tra attrice e scrittore furono sempre brevi e saltuari.\nNel 1899 la Knipper fu nuovamente impegnata nel successivo lavoro di \u010cechov, \"Zio Vanja\", dove interpretava la parte di Elena Andreevna. In quel periodo lo scrittore si rec\u00f2 a Mosca per seguire le prove ed incontrare la famiglia dell'attrice.\nNel 1900 si trasferirono entrambi nella casa di Jalta, ma la convivenza non dur\u00f2 a lungo. L'attrice fu ben presto richiamata a Mosca per riprendere il lavoro, incapace di lasciare il teatro per troppo tempo.\nProprio in quell'anno, infatti, la compagnia del Teatro d'Arte inizi\u00f2 i lavori per la messa in scena del nuovo testo di Cechov, \"Tre sorelle\", nel quale la parte di Ma\u0161a, uno dei personaggi femminili pi\u00f9 intensi e sentiti dell'opera teatrale cechoviana, fu creata appositamente per la Knipper.\nDopo alcuni brevi e fugaci incontri, la coppia decise, infine, di sposarsi. La cerimonia si tenne a Mosca, il 25 maggio 1901, alla presenza di quattro testimoni. Dopo una luna di miele, passata in battello sul Volga e sul Kama, la coppia pass\u00f2 i primi mesi della propria vita matrimoniale nella residenza dello scrittore. Ma a Jalta, la Knipper non si sent\u00ec mai a suo agio. Oltre al richiamo del teatro, c'erano anche i difficili rapporti con la madre e con la sorella dello scrittore a renderle difficile la sua permanenza.\nAd agosto, la Knipper torn\u00f2 a Mosca e continu\u00f2 la sua collaborazione con la compagnia di Stanislavskij.\nL'impegno teatrale.\nNel febbraio del 1902, dopo un breve soggiorno a Jalta, l'attrice si rec\u00f2 a Pietroburgo per preparare un nuovo spettacolo. Al momento della partenza era incinta, cosa che essa ignorava. Il duro lavoro cui si sottopose provoc\u00f2 un aborto spontaneo. La convalescenza fu pi\u00f9 lunga del previsto e, dopo aver passato alcuni mesi con il marito, in Crimea, a maggio torn\u00f2 con lui a Mosca, dove una peritonite improvvisa rischi\u00f2 di esserle fatale e si aggiunse alla pesante condizione psicofisica dell'attrice. La difficile convalescenza e il dolore per la perdita del bambino, crearono in quel periodo un profondo malessere ed una tristezza ed una fragilit\u00e0 che il marito cerc\u00f2, malgrado la sua stessa malattia, di alleviare in ogni modo.\nFinalmente, verso la seconda met\u00e0 del 1903 la Knipper inizi\u00f2 a riprendersi e torn\u00f2 al suo Teatro d'Arte dove Stanislavskij e Dan\u010denko avevano incominciato a lavorare sul testo di \u010cechov, \"Il giardino dei ciliegi\", in cui la Knipper interpretava la difficile parte di Ljuba.\nLa prima ebbe luogo il 17 gennaio 1904, giorno dell'onomastico dello scrittore. Il successo fu enorme, ma ormai, le condizioni del drammaturgo erano critiche.\nLa morte di \u010cechov.\nA maggio di quello stesso anno, a Mosca, la Knipper si prese cura del marito e su consiglio di un medico specialista, decise di portarlo in Germania, a Badenweiler, localit\u00e0 della Foresta Nera, specializzata nelle cure delle malattie polmonari.\nLe condizioni dello scrittore si aggravarono ulteriormente, cogliendo impreparata l'attrice, alla quale il marito aveva nascosto la reale gravit\u00e0 della propria malattia. In una lettera alla sorella di \u010cechov, la Knipper confid\u00f2 il proprio dolore:\nNella notte tra il 14 e il 15 luglio (secondo il calendario giuliano: 1 e 2 luglio) Anton \u010cechov mor\u00ec. Nel suo diario, la Knipper, ricorder\u00e0 di quegli ultimi istanti di vita, il sorriso, l'ultimo, del marito, mentre beveva una coppa di champagne, pochi momenti prima della fine.\nDell'intricato rapporto tra lo scrittore e l'attrice, costituito maggiormente da momenti di lontananza che di vicinanza, ma nutrito dall'affinit\u00e0 di due anime simili e necessaria l'una all'altra, in una sua lettera alla Knipper, \u010cechov dir\u00e0:\nLa Rivoluzione, i riconoscimenti, la morte.\nDopo la morte del marito, Olga Knipper continu\u00f2 a recitare al Teatro d'Arte con il nome di Olga Leonardovna Knipper-Chekhova, lavorando soprattutto in teatro, ad eccezione di un paio di film. Nella sua scelta totale a favore del teatro pes\u00f2 probabilmente anche l'influenza di Stanislavskij e Dan\u010denko che poco amavano il cinema e consideravano l'arte teatrale superiore a quella cinematografica.\nNel 1917, allo scoppiare della Rivoluzione d'Ottobre, la Knipper dovette affrontare un periodo difficile. Suo fratello Konstantin e suo nipote Lev avevano combattuto nell'Armata Bianca, opponendosi all'esercito rivoluzionario, mentre la nipote, l'attrice Olga Tschechowa, era amica di Adolf Hitler e di Joseph Goebbels. Pur senza convinzioni politiche precise, a causa delle sue parentele, l'attrice venne spesso tenuta sotto controllo, soprattutto dopo l'avvento al potere di Stalin.\nDurante la sua carriera l'attrice ricevette due Ordini di Lenin, un Premio Stalin e il titolo di \"Artista del Popolo della Federazione Russa\".\nMor\u00ec a Mosca, il 10 marzo 1959 (il 22 marzo, secondo il calendario giuliano).\nPer molti anni, nel suo diario, Olga Knipper continu\u00f2 a scrivere lettere al marito Anton \u010cechov. Tra queste pagine, il teatro, oltre al ricordo del marito amatissimo, rimane al centro dei suoi pensieri, quel teatro che l'aveva derubata di un figlio, quel teatro che aveva, al tempo stesso, unito e separato l'attrice e lo scrittore in quei pochi anni che ebbero da condividere.\nCarriera.\nTeatro.\n\"Teatrografia parziale\""}
{"id": "856819", "revid": "1259603", "url": "https://it.wikipedia.org/wiki?curid=856819", "title": "Ludovico D'Aragona", "text": "Fu deputato nella XXV e nella XXVI legislatura del Regno d'Italia. deputato all'Assemblea costituente, senatore della Repubblica, Ministro e segretario della Confederazione Generale del Lavoro\nBiografia.\nNel 1892 si iscrisse al Partito dei Lavoratori Italiani (che solo in seguito nel 1895 a Parma assumer\u00e0 la denominazione di Partito Socialista Italiano). Sub\u00ec diverse condanne e, nel periodo del governo Crispi II, fu costretto all'esilio. La sua carriera politica inizia in ambito locale: fu infatti consigliere comunale a Milano (a pi\u00f9 riprese) e consigliere provinciale nella omonima Provincia.\nNel campo sindacale, a partire dal 1909 ebbe rilevanti incarichi in seno alla Confederazione Generale del Lavoro di cui fu il segretario dal 1918 al 1925. Fu eletto deputato dal 1919 al 1924; successivamente fu eletto all'Assemblea costituente, a seguito delle elezioni tenute contestualmente al referendum con cui, il 2 giugno 1946, l'Italia scelse di darsi un ordinamento repubblicano. Nel 1948, invece, fu nominato senatore di diritto.\nNel 1947 usc\u00ec dal Partito Socialista Italiano di Unit\u00e0 Proletaria, aderendo al Partito Socialista dei Lavoratori Italiani (che dal 1951 assumer\u00e0 la denominazione di Partito Socialista Democratico Italiano), di cui sar\u00e0 segretario generale negli anni 1948 e 1949. Fu pubblicista e membro di diversi consigli di amministrazione di enti operanti nell'ambito del lavoro e della previdenza sociale.\nFu per tre volte ministro della Repubblica, in tre diversi dicasteri. Fu infatti ministro del lavoro e della previdenza sociale nel primo governo della Repubblica Italiana, il governo De Gasperi II rimasto in carica dal 14 luglio 1946 al 2 febbraio 1947. \nNel 1947-1948, presiedette la \"Commissione per la riforma della previdenza sociale\", che lavor\u00f2 parallelamente all'Assemblea Costituente.\nSuccessivamente, ricopr\u00ec l'incarico di Ministro delle poste e delle telecomunicazioni nel governo De Gasperi IV, relativamente al periodo intercorrente tra il 15 dicembre 1947 e il 24 maggio 1948; infine, fu ministro dei trasporti nel governo De Gasperi VI, relativamente al periodo tra il 27 gennaio 1950 e il 5 aprile 1951."}
{"id": "856821", "revid": "2051852", "url": "https://it.wikipedia.org/wiki?curid=856821", "title": "Brendan Hansen", "text": "Ha vinto la medaglia d'oro nella staffetta 4x100\u00a0m misti, un argento nei 100\u00a0m rana e un bronzo nei 200\u00a0m rana ai Giochi olimpici di Atene 2004."}
{"id": "856823", "revid": "1938155", "url": "https://it.wikipedia.org/wiki?curid=856823", "title": "Mount Rainier (packet writing)", "text": "Mount Rainier (MRW) \u00e8 un formato per dischi ottici riscrivibili che fornisce modalit\u00e0 di scrittura di tipo packet writing, grazie ad una soluzione tecnica di correzione dell'errore in \"tempo reale\", ideato con lo scopo di rimpiazzare l'oramai obsoleto floppy disk. Esistono gi\u00e0 molte soluzioni del genere, ma il \"Mount Rainer\" \u00e8 pensato per essere uno standard. Il nome deriva dal Monte \"Rainier\", situato nei pressi di Seattle nello stato di Washington, negli Stati Uniti.\nMount Rainier pu\u00f2 essere impiegato tuttavia solo con hardware che supporti esplicitamente tale tecnologia, come ad esempio la maggior parte dei masterizzatori di tipo \"RW\" (\"Read &amp; Write\") per CD e DVD.\nLinux \u00e8 compatibile con Mount Rainier dal kernel versione 2.6.2 (2004). Nel 2006 anche Microsoft ha adottato lo standard in Windows Vista. Versioni precedenti di Windows possono essere compatibili con il formato con prodotti forniti da terze parti. AmigaOS \u00e8 compatibile nativamente dalla versione 4."}
{"id": "856825", "revid": "6923", "url": "https://it.wikipedia.org/wiki?curid=856825", "title": "Modulo SAM", "text": "Un modulo SAM (\"Secure Access Module\") \u00e8 costituito fisicamente da una smart card che custodisce una chiave crittografica che pu\u00f2 essere impiegata per diversi scopi.\nComponenti dei moduli SAM.\nI moduli SAM sono costituiti da diverse componenti:\nCaratteristiche dei moduli SAM.\nUn modulo SAM pu\u00f2 contenere pi\u00f9 chiavi per effettuare differenti operazioni. Esistono diversi tipi di moduli SAM. Ad esempio, nei sistemi di bigliettazione elettronica, esistono:\nUso dei moduli SAM nei sistemi di bigliettazione elettronica.\nUno dei principali campi di applicazione dei moduli SAM \u00e8 nell'ambito dei sistemi di bigliettazione elettronica del trasporto pubblico.\nNel trasporto pubblico le transazioni sono \"processate\" off-line. I validatori a bordo dei mezzi necessitano quindi delle chiavi crittografiche per accedere alla memoria delle smart card per l'autenticazione. I moduli SAM vengono inseriti in ognuno dei validatori installati a bordo dei mezzi e autenticano le transazioni con le smart card che contengono i titoli di viaggio elettronici attraverso l'uso della firma MAC, che viene calcolata utilizzando algoritmi crittografici con chiavi contenute e gestite dagli stessi moduli SAM. Se la verifica ha esito positivo, il validatore pu\u00f2 accedere alla memoria della smart card ed effettuare la transazione.\nQuesta procedura consente di avere elevata sicurezza, in quanto consente di evitare di registrare le chiavi crittografiche direttamente nel software dei validatori. Non si pu\u00f2 leggere una chiave contenuta in un modulo SAM, ma solo usarla attraverso il software del terminale se si \u00e8 autorizzati a farlo.\nLe chiavi contenute nel modulo SAM sono utilizzate per l'autenticazione della smart card, cos\u00ec come per la sicurezza \"end to end\" (crittografia e creazione della firma MAC) per la comunicazione con il sistema finale (es. dispositivo).\nEsempi di modulo SAM possono essere il Mifare DESFire SAM o il Calypso SAM, ma ne esistono in realt\u00e0 molti e con differenti funzioni. Con la convergenza dei sistemi di pagamento, in futuro si potrebbero probabilmente trovare anche SAM con funzioni di pagamento per VISA o Mastercard.\nRecenti applicazioni consentono di effettuare le operazioni di autenticazione della tessera, crittografia della transazione e gestione della firma MAC attraverso internet da SAM remoti che possono operare avendo a disposizione un tempo adeguato (almeno 1-2 secondi). In tal modo si pu\u00f2 utilizzare un validatore (es. conforme alla specifica ISO 14443) dotato del minimo software indispensabile (o anche un browser internet). Tale tecnica \u00e8 utilizzata anche per consentire transazioni tramite la tecnologia per telefonia mobile NFC (Near Field Communication)."}
{"id": "856827", "revid": "106872", "url": "https://it.wikipedia.org/wiki?curid=856827", "title": "Classe Lira", "text": ""}
{"id": "856838", "revid": "1573940", "url": "https://it.wikipedia.org/wiki?curid=856838", "title": "Chiesa di San Giovanni Battista (Modugno)", "text": "La chiesa di San Giovanni Battista \u00e8 un luogo di culto di Modugno (BA).\nEssa comprende i locali di un antico ospedale cittadino e si trova nel centro di Modugno, nei pressi della Motta. In origine era posizionala al di fuori delle antiche mura trecentesche. La sua pianta e la sua struttura hanno indotto alcuni studiosi a ritenerla di origine bizantina, ma recenti studi di documenti inediti e la presenza di elementi architettonici non propriamente bizantini mostrano che la Chiesa ha origine trecentesca, sorta su un preesistente ospizio per i pellegrini, e apparteneva alla famiglia greca degli Johannaci. Il portale rettangolare \u00e8 sormontato da un grande arco a tutto sesto: si possono vedere i bassorilievi dei simboli dei pellegrini (la conchiglia di San Giacomo e la zucca che fungeva da borraccia per l'acqua).\nLa struttura \u00e8 sormontata da un piccolo campanile a vela. Nel 1756 la chiesa, ormai in rovina, veniva restaurata a proprie spese dal Rettore dell'ospedale Domenico Del Zotti. Accanto alla chiesetta, sorge il locale originariamente destinato a ospedale.\nLa funzione di ospedale che aveva la chiesa sembra essere confermata anche dalla presenza, all'interno della struttura, di un affresco rappresentante San Giovanni Battista."}
{"id": "856864", "revid": "767487", "url": "https://it.wikipedia.org/wiki?curid=856864", "title": "Sveinbj\u00f6rn Beinteinsson", "text": "Biografia.\nFiglio del fattore Beinteinn Einarsson e di Helga P\u00e9tursd\u00f3ttir, Sveinbj\u00f6rn fu egli stesso agricoltore per tutta la vita nella tenuta agricola di famiglia a Dragh\u00e1ls presso Borgarfj\u00f6r\u00f0ur. Qui egli innalz\u00f2 una statua di Thor alta oltre due metri.\nNel 1965 spos\u00f2 Svanfr\u00ed\u00f0ur Hagvaag (da cui divorzi\u00f2 anni dopo) e da questo matrimonio nacquero due figli.\nMor\u00ec il 24 dicembre 1993 a causa di un attacco cardiaco.\nAttivit\u00e0 religiosa.\nNell'inverno tra il 1971 e il 1972 organizz\u00f2 la prima formazione di \u00c1satr\u00faar islandesi (circa 12 persone), che nel corso del 1972 prese il nome di \"\u00cdslenska \u00c1satr\u00faarf\u00e9lagi\u00f0\" (\"Associazione islandese per la fede negli d\u00e8i\"), l'organizzazione per la fede ancestrale islandese, della quale \u00e8 stato il \"g\u00f3\u00f0i\" (letteralmente \"invocatore\") principale fino alla sua morte. L'organizzazione scelse il termine \"\u00c1satr\u00fa\" quale definizione per la propria religione per evitare l'utilizzo dei termini \"pagani\" o \"heathens\" in quanto si tratta di definizioni che possono racchiudere una moltitudine di significati.\nLa nuova organizzazione religiosa nacque in netta antitesi con la diffusione di diverse sette di stampo cristiano nell'isola e pose tra i suoi riferimenti principali l'eredit\u00e0 spirituale degli antichi islandesi sopravvissuta nel sostrato popolare e contadino.\nDopo un'accesa battaglia legale, l'organizzazione ottenne nello stesso anno il riconoscimento giuridico e Beinteinsson fu nominato \"Allherjarsg\u00f3\u00f0i\" (\"invocatore di tutto il popolo\"), di fatto il capo della nuova comunit\u00e0 religiosa islandese che in quel momento aveva raggiunto la quarantina di affiliati in tutta l'Islanda.\nAltre attivit\u00e0.\nParallelamente al suo impegno religioso, Sveinbj\u00f6rn coltiv\u00f2 l'attivit\u00e0 di scrittore e poeta: si distinse nella raccolta e nella creazione di \"r\u00edmur\" (\"rime\", cio\u00e8 poemi epici scritti nella forma definita \"r\u00edmnah\u00e6ttir\", \"metrica r\u00edmur\"). Nel 1945 pubblic\u00f2 il primo libro dei \"rimur\" intitolato \"G\u00f6mlu l\u00f6gin\". Sveinbj\u00f6rn fu anche \"kv\u00e6\u00f0ama\u00f0ur\" (\"poeta cantore\").\nSveinbj\u00f6rn Beinteinsson \u00e8 stato inoltre una figura chiave nella protesta contro l'installazione di armi nucleari della NATO in Islanda."}
{"id": "856865", "revid": "31465", "url": "https://it.wikipedia.org/wiki?curid=856865", "title": "Eilithia", "text": ""}
{"id": "856867", "revid": "120571803", "url": "https://it.wikipedia.org/wiki?curid=856867", "title": "Addolcitore", "text": "Un addolcitore \u00e8 uno strumento atto ad addolcire l'acqua, ovvero a diminuirne la durezza, termine con cui si indica la concentrazione di sali di calcio e magnesio che precipitando formano le incrostazioni di calcare sulle superfici.\nLa maggior parte degli addolcitori sfrutta lo scambio degli ioni di calcio e magnesio con ioni di sodio facendo fluire l'acqua da addolcire su un letto di resina a scambio ionico.\nTale resina \u00e8 spesso un polimero di stirene e divinilbenzene che reca dei gruppi solfonato SO3- sulla propria struttura. I gruppi solfonato sono legati a ioni di sodio Na+ che vengono scambiati con gli ioni calcio e magnesio presenti nell'acqua. Tali resine vengono successivamente rigenerate per trattamento con salamoia (ovvero acqua salata per cloruro di sodio) concentrata, che ripristina gli ioni sodio sulla superficie della resina.\nLa \u201cdurezza\u201d dell\u2019acqua \u00e8 data principalmente dalla somma dei sali di Calcio e di Magnesio in essa disciolti. Questi sali si solidificano, formando blocchi calcarei.\nLe temperature elevate favoriscono questo processo, pertanto le superfici maggiormente esposte alle incrostazioni sono quelle delle resistenze e delle serpentine che riscaldano l\u2019acqua. Ne consegue che gli elettrodomestici, quali lavastoviglie, lavatrici e soprattutto caldaie e scaldabagni, col tempo e in funzione della durezza dell'acqua, vengono ostruiti da incrostazioni che ne diminuiscono la durata e l'efficienza. Quasi tutti i convenzionali dispositivi per l\u2019addolcimento dell\u2019acqua sono basati sul processo conosciuto come scambio ionico in cui gli ioni di \u201cdurezza\u201d si scambiano i posti con gli ioni di sodio e di cloruro che sono liberamente legati alla resina di scambio ionico o a una zeolite (molti minerali di zeolite si trovano nella natura, ma quelli speciali sono spesso artificiali).\nDi seguito \u00e8 riportata una tabella indicativa della perdita di efficienza di un sistema di produzione d\u2019acqua calda a causa dello stratificarsi del calcare:\nGli addolcitori sono in grado, mediante lo scambio ionico, di eliminare calcio e magnesio, abbattendo la durezza dell\u2019acqua.\nIn acque industriali, dove \u00e8 necessario prevenire la formazione di incrostazioni di calcare, \u00e8 inoltre possibile fare ricorso ad agenti chelanti, capaci di legarsi chimicamente agli ioni di calcio e magnesio impedendo loro di precipitare in forma solida. Tali chelanti vengono aggiunti anche ai detersivi in qualit\u00e0 di additivi.\nL'addolcimento tramite metodo calce-soda sfrutta appunto la calce spenta e la soda Solvay quali reagenti. La calce provoca reazioni del tipo\nmentre la soda trasforma in carbonati insolubili i sali di calcio."}
{"id": "856868", "revid": "31465", "url": "https://it.wikipedia.org/wiki?curid=856868", "title": "Eilythia", "text": ""}
{"id": "856869", "revid": "409435", "url": "https://it.wikipedia.org/wiki?curid=856869", "title": "Chiesa di San Vittore al Corpo", "text": "La basilica di San Vittore al Corpo (nome originario paleocristiano: basilica portiana; in milanese \"gesa de San Vitor\" o \"de San Vitor Grand\") \u00e8 una chiesa cattolica del centro storico di Milano, situata in via San Vittore. Inizialmente costruita nel IV secolo come una delle basiliche paleocristiane di Milano, fu successivamente ampliata fino a raggiungere l'aspetto attuale tra il XVI e il XVII secolo.\nGi\u00e0 basilica dei frati olivetani, che dimoravano presso l'annesso monastero, convertito nel 1947 nel Museo della scienza e della tecnologia, \u00e8 attualmente sede parrocchiale.\nStoria.\nSulle origini della chiesa di San Vittore al Corpo s'\u00e8 ampiamente discusso, con conclusioni spesso divergenti. Le notizie riguardo a un primitivo edificio sono alquanto incerte e lacunose, anche per il fatto che con la ricostruzione cinquecentesca della chiesa \u00e8 stata cancellata ogni traccia di quest'ultimo. Una parte della letteratura del tempo ricorda l'esistenza di un edificio religioso a pianta centrale, dedicato a San Gregorio, all'interno del quale sarebbe stato custodito al tempo il sarcofago contenente le spoglie dell'imperatore Teodosio. Va tuttavia ricordato come il Latuada, nel Settecento precisasse che \u00abdi questa chiesa, al presente affatto distrutta, non se ne sa pure assegnare distintamente il sito, non essendone avanzato presso di noi alcuno bench\u00e9 menomo indizio\u00bb. Sarebbero stati soltanto i successivi scavi condotti dalla Sovrintendenza a chiarire la questione, riuscendo ad individuare sia le fondazioni del mausoleo imperiale (solo in seguito divenuto cappella di San Gregorio), sia quelle del recinto che lo cingeva. Se le prime infatti si trovavano al di sotto della scalinata d'accesso alla chiesa (rese visitabili), i resti del secondo si sviluppavano al di sotto del Monastero, e sono visibili in uno dei cortili del Museo della scienza e della tecnologia.\nSecondo una diffusa tradizione, la costruzione di una prima basilica viene fatta risalire alla prima met\u00e0 del IV secolo, identificandola con quella \"Basilica portiana\" che prese il titolo da Porzio, figlio di Filippo Oldano, \"nobile cittadino e senatore\", che si era preoccupato al tempo di dare degna sepoltura ai martiri cristiani. Va ad ogni modo ricordato che l'identificazione di San Vittore al Corpo con la \"Basilica portiana\" \u00e8 tuttora alquanto discussa, n\u00e9 mancano le identificazioni argomentate e ugualmente sostenute con San Lorenzo o Sant'Eustorgio. Molto probabilmente ricostruita nel corso del IX secolo, la chiesa cominci\u00f2 ad essere indicata con l'attuale nome, che il Latuada riconduceva alla sepoltura della salma del martire Vittore. In realt\u00e0 studi pi\u00f9 recenti hanno screditato quest'ipotesi, sostenendo pi\u00f9 probabile una denominazione derivante dal nome del luogo in cui sorgeva la basilica. Secondo le ricerche del Montrasio pubblicate nel 1940, la denominazione \"al Corpo\" sarebbe da ricondurre al fatto che la basilica sorgesse in un \"campo\" o \"corpo santo\", ossia sopra una di quelle aree cimiteriali cristiane poste al di fuori delle mura. Ad avvalorare questa tesi, vi sarebbe una pergamena dell'864 in cui la localit\u00e0 su cui sorge San Vittore \u00e8 detta \u00abUBI CORPUS DICITUR\u00bb. Risulta peraltro attestata la presenza di una precedente area cimiteriale cristiana, sorta al di sopra di una precedente necropoli di \"equites singulares\".\nLa chiesa \u00e8 fra le cinque nominate nel IV secolo da Sant'Ambrogio. Nel corso dell'XI secolo Arnolfo II Arcivescovo di Milano affid\u00f2 la basilica ai benedettini della vicina San Vincenzo in Prato che, al culmine della propria ascesa economica, vi edificarono qui una nuova residenza. In quel tempo la chiesa era orientata diversamente e l'antico ingresso sorgeva in corrispondenza dell'attuale coro, mentre la vecchia abside si trovava in corrispondenza dell'attuale sagrato. Secondo il Reggiori l'antica basilica aveva un'ampiezza indicativamente pari a quella attuale, strutturata su tre navate con volta a crociera, ed infine con una sola abside.\nIl Mausoleo imperiale.\nRintracciato nel corso delle indagini della Sovrintendenza condotte fra il 1953 e il 1960 e tuttora visitabile nelle sue fondazioni rese accessibili in uno spazio ipogeo alla scalinata d'accesso alla chiesa, aveva una forma ottagonale, con lati di 7,5 metri ciascuno. Presentava una pavimentazione in mattoni analoga a quella rinvenuta nelle Terme Erculee, affiancata a un'altra parte in \"opus sectile\" marmoreo, con un motivo di esagoni alternati a triangoli. Al suo interno vi erano otto nicchie, una per lato, dalla forma rettangolare alternata a quella semicircolare. Le pareti disponevano di un altro zoccolo di marmo grigio, sormontato da tarsie marmoree e mosaici. La datazione del Mausoleo viene ricondotta alla prima illustre sepoltura che avrebbe dovuto ospitare, ossia quella di Massimiano, per quanto il primo imperatore ad esservi effettivamente sepolto fu Valentiniano II e forse anche da Graziano (come lascerebbe intendere lo stesso Ambrogio). Non \u00e8 pertanto possibile fornire una datazione archeologica precisa. L\u2019unico dato certo \u00e8 che l\u2019unica tomba accertata \u00e8 del \"presbiter Probus\", morto nel 368.\nIl recinto di San Vittore.\nIgnorato dalle fonti classiche e medievali, il Recinto di San Vittore venne scoperto soltanto fra il 1950 e il 1953, nel corso delle indagini condotte dalla Sovrintendenza presso l'ex Monastero degli Olivetani, divenuto nel frattempo Museo della Scienza e della Tecnica. Di forma ottagonale \"schiacciata\", aveva lati compresi fra i 42 e i 44 metri, un asse maggiore che ne misurava 132 e quello minore di 100. Ad ogni suo vertice vi si ergeva una torre dalla pianta semi-circolare. Dal punto di vista funzionale, il recinto \u00e8 stato generalmente interpretato come una struttura difensiva, posta a protezione del Mausoleo imperiale, all'interno del quale probabilmente erano stati sepolti gli imperatori Graziano e Valentiniano II; secondo altri anche l'imperatore Teodosio.\nLa nuova chiesa.\nRidotta a commenda, il complesso pass\u00f2 il 29 agosto 1507 agli Olivetani, che ne intrapresero una trasformazione radicale. Gli unici resti del periodo benedettino sono oggi il lavabo in marmo bianco, risalente al tardo Quattrocento e il \"Cristo deposto\" in terracotta, opera del bolognese Vincenzo Onofri, conservato nella \"Cappella di San Gregorio\". Al rifacimento del monastero concorsero diverse personalit\u00e0 del tempo, fra cui Vincenzo Seregni (di cui si ricordano inoltre diversi disegni raffiguranti la chiesa nelle sue forme precedenti) e Galeazzo Alessi, entrambi attestati qui nel 1553. I lavori per il rifacimento della chiesa cominciarono il 31 marzo 1560 e rispondevano alla volont\u00e0 degli Olivetani di avere un piazzale antistante il monastero che fungesse anche da sagrato della chiesa; il progetto della nuova chiesa sarebbe da attribuirsi secondo padre Agostino Delfinone, che nel corso del Seicento riordin\u00f2 l'archivio del monastero, all'Alessi, secondo Costantino Baroni al Seregni. In realt\u00e0 \u00e8 oggi universalmente concordato che il progetto del Seregni non corrisponda a quello realmente portato a termine come definitivo, ad opera invece dell'Alessi, subentrato al primo - che comunque mantenne la supervisione dei lavori - per motivi tuttora sconosciuti. Nei progetti del Seregni vi era infatti il mantenimento delle strutture gi\u00e0 esistenti, come la \"Cappella di San Gregorio\", che avrebbe costituito la parte destra del nuovo accesso simmetrico, che avrebbe visto l'erezione di un secondo corpo simmetrico ad affiancarla. Diverso sarebbe stata anche la tribuna, che sarebbe stata impostata su un quadrato con cupola a impianto ottagonale.\nIl nuovo progetto, che venne poi realizzato ad eccezione della facciata rimasta compiuta, comportava la completa eliminazione della \"Cappella di San Gregorio\" e il totale stravolgimento degli spazi della precedente basilica. L'intervento suscit\u00f2 allora diverse critiche; fra queste sono particolarmente note le parole di padre Puccinelli che nel suo \"Zodiaco della Chiesa Milanese\" considerava il rifacimento come una \u00abspesa superflua ed enorme, solo fu fatta per levare il titolo di \"basilica portiana\" ed introdurre il titolo di Abbazia, la cappella maggiore fu levata verso levante per collocarla a ponente; dove gi\u00e0 era la porta della chiesa qui \u00e8 il coro e dove \u00e8 ora la porta, ivi erano i tumuli dei Santi\u00bb. I lavori procedettero particolarmente celeri grazie all'ingente disponibilit\u00e0 economica degli Olivetani; a partire dal 1570 \u00e8 attestata la presenza di Martino Bassi, che cur\u00f2 alcune cappelle laterali e il campanile; successiva invece quella di Tolomeo Rinaldi e Francesco Sitone. I lavori si protrassero fino agli inizi del XVII secolo (l'altare maggiore era comunque gi\u00e0 stato consacrato da Carlo Borromeo nel 1576). L\"Oratorio di San Martino\", distrutto nel corso dei lavori, venne ricostruito nell'angolo settentrionale dell'attuale sagrato, \u00abformato da una sola nave, senza alcun ornamento ragguardevole\u00bb, secondo il Latuada.\nVerso la met\u00e0 del XVII secolo la chiesa aveva ormai assunto l'aspetto attuale: i secoli successivi non avrebbero infatti apportato modifiche rilevanti, ad eccezione della sostituzione del pulpito e del settecentesco altare maggiore in marmo e bronzo (il secondo), sostituito con uno ad opera di Giovanni Muzio (il terzo).\nDescrizione.\nLa facciata.\nSecondo il progetto dell'Alessi la facciata avrebbe dovuto essere preceduta da un pronao corinzio, con volta a botte, tuttavia ci appare oggi incompiuta, con un fronte caratterizzato da due ordini distinti: quello inferiore, scandito da dodici lesene, e quello superiore, caratterizzato da quattro paraste che reggono un frontespizio triangolare. Per quanto si ritenga comunemente che la facciata sia rimasta incompiuta per mancanza di fondi, un'interessante valutazione \u00e8 stata invece espressa da Pica e Portaluppi nella loro monografia del 1934: \u00abL'altezza del pronao, che l'ordine di lesena addossate alla facciata indica chiaramente, fu determinata dall'altezza dell'ordine interno che si svolge nella navata maggiore; e cio\u00e8 indipendentemente dall'organismo della fronte; ne nacque che la trabeazione frontale si trov\u00f2 a tagliar le testate delle due navate laterali in forma di mezzi fastigi triangolari senza la pi\u00f9 piccola fascia di riposo fra la trabeazione stessa e il fastigio. [...] Quest'inconveniente gravissimo dovette consigliare ai soprintendenti la sospensione dei lavori del pronao la cui mancanza sarebbe dunque riferibile, secondo noi, ad un pentimento tardo.\u00bb.\nL'interno.\nL'interno della chiesa \u00e8 a croce latina, a tre navate e sei arcate per lato, separate da pilastri rettangolari con lesene corinzie decorate a vari motivi, con una struttura che richiama in scala minore San Pietro in Vaticano, avendo un asse maggiore della lunghezza di settanta metri. Gli interni si caratterizzano per la separazione strutturale della zona del transetto e dell'abside da quella delle tre navate antistanti per la presenza di una cupola, sorretta da quattro grossi pilastri. Al di sotto del capocroce vi \u00e8 la cripta, anch'essa a tre navate, con volte a crociera rette da colonne toscane, in granito. La navata centrale della chiesa \u00e8 coperta da una volta a botte a cassettoni, adornata con raffigurazioni di santi le cui spoglie dovrebbero essere conservate all'interno della chiesa; le due navate laterali, divise da pilastri, presentano volte a cupola suddivise in eleganti riquadri. Disposte lungo le navate laterali si trovano dodici cappelle, sei per parte. Tutti gli interni si caratterizzano per una ricchissima decorazione a stucco, con affreschi risalenti alla fine del Cinquecento e ai primi del Seicento.\nLe volte.\nLa volta a botte della navata centrale, completata a met\u00e0 Seicento, \u00e8 opera del pittore Ercole Procaccini il Giovane, nipote e allievo dei pi\u00f9 famosi Giulio Cesare e Camillo, che vi ha raffigurato santi e angeli che si stagliano contro un cielo azzurro solcato da nubi entro cornici ovali. Gli affreschi sono intervallati da rosoni e testine angeliche a stucco, di chiara ispirazione classica. Insieme a san Vittore al centro, sono i santi Satiro e Francesca Romana, i vescovi Mirocle, Protaso e Dazio, i martiri Saturnino, Valeriano, Cecilia, Valentiniano, le vergini Diateria e Daria, il confessore Anatore, l\u2019abate Mauro e il vescovo Fortunato, dei quali sono conservati nella basilica le reliquie.\nAlla cupola lavorarono gli artisti barocchi Guglielmo Caccia detto il Moncalvo (Montabone, 1568 \u2013 Moncalvo, 1625) e Daniele Crespi (Busto Arsizio, 1598 \u2013 Milano, 1630), ricordata gi\u00e0 nel 1619 dal Tarantola come \u00abstuccata e dorata, distinguesi in ottanta quadretti\u00bb. Il rivestimento interno a lacunari quadrati, di dimensioni decrescenti, contenenti cisacuno un angelo musicante, \u00e8 concepito per aumentare l'illusione di altezza dell'invaso. Il concerto celeste che ne risulta raffigurato mostra una rassegna degli strumenti musicali in uso nel XVII secolo. Di maggiori dimensioni e di pi\u00f9 elevata qualit\u00e0 pittorica sono i \"Quattro Evangelisti\" nei pennacchi, e le \"Sibille\" che si alternano ai finestroni nel tamburo. Del Crespi sicuramente \"San Giovanni\", \"San Luca\" e \"San Marco\"; \"San Matteo\" \u00e8 solitamente attribuito al Moncalvo, mentre le \"Sibille\" e gli \"Angeli\" sono frutto di pi\u00f9 mani. Di Daniele Crespi anche la decorazione della \"Cappella di Sant'Antonio Abate\", lungo la navata sinistra.\nLe cappelle laterali.\nLa prima cappella a destra fu dedicata a San Martino dopo la distruzione della parrocchia omonima (1788) e il trasferimento in basilica della pala ivi contenuta, opera del pittore alessandrino Giuseppe Vermiglio, \"San Martino riceve il mantello da Cristo in gloria\".\nNella terza cappella di destra, dedicata a \"Santa Francesca Romana,\" lavor\u00f2 Enea Salmeggia: del dipinto con la santa firmato a datato 1619 si conoscono un disegno preparatorio, conservato alla Pinacoteca Ambrosiana e una riproduzione secentesca, conservata nell'oratorio della Chiesa di Sant'Antonio.\nLa successiva cappella, di San Cristoforo, fu voluta dall\u2019ex governatore di Modica in Sicilia, il nobile Cristoforo Riva, e affidata al pittore tardo manierista Gerolamo Ciocca.\nLa cappella pi\u00f9 notevole della basilica \u00e8 la sesta della navata destra, commissionata dal conte Bartolomeo Arese, presidente del Senato di Milano, che vi fu sepolto all'interno. L'elaborata cancellata in ferro battuto che la racchiude prepara il visitatore alla vista del sontuoso interno. La fastosa decorazione fu realizzata con la collaborazione di importanti artisti del secondo seicento milanese: l\u2019architetto Gerolamo Quadrio, il pittore Antonio Busca e lo scultore Giuseppe Vismara. L'elaborato apparato decorativo \u00e8 una creazione di chiara ispirazione berniniana, che mira a sconcertare lo spettatore con il contrasto dei marmi pregiati, degli stucchi dorati e delle candide sculture. Al centro \u00e8 l\"Assunta\" del Vismara affiancata da due profeti, che si stagliano fra le colonne in marmo nero. Fanno da sfondo agli stucchi dorati con il tripudio di angeli gli affreschi del Brusca, che dipinge nei pennacchi della cupola i quattro profeti: Zaccaria, Daniele, Geremia e Isaia.\nLa terza cappella a sinistra, dedicata al beato Bernardo Tolomei, fu decorata nel Settecento con episodi della vita del fondatore dell\u2019ordine olivetano. Vi si ammirano la pala del pittore lucchese Pompeo Batoni, \"Il Beato Tolomei assiste le vittime della peste\" del 1745, e l\u2019ovale di sinistra del lombardo Mattia Bortoloni.\nLa quarta cappella contiene un precoce capolavoro di Daniele Crespi, \"Sant\u2019Antonio assiste alla glorificazione dell\u2019anima di San Paolo eremita\", del 1619.\nLa quinta cappella, dedicata a S. Francesco, fu decorata nel Seicento su commissione del Marchese Girolamo Rho, con tre tele dello Zoppo di Lugano, la \"Madonna e S\". \"Francesco\", di derivazione vandyckiana, il \"Concerto mistico a S\". \"Francesco\", ispirato all'omonimo dipinto del Fiasella in Nostra Signora del Monte a Genova, e le \"Stigmate di S\". \"Francesco\"\".\"\nNella realizzazione di San Vittore furono impegnati anche i Procaccini: Ercole lavor\u00f2 infatti alla \"Cappella di San Giuseppe\", mentre suo figlio Camillo dipinse le tre tele con \"Storie di San Gregorio\", conservate nell'abside destra del transetto (sistemata nel corso del 1602 da padre Michele Miserone, abate di San Vittore), e nel 1616 le ante dell'organo raffiguranti l\"Affogamento del Faraone nel Mar Rosso\" (chiuse) e l\"Annunciazione\" e la \"Visitazione\" (aperte).\nLa sagrestia.\nDopo lo smontaggio dell'organo, avvenuto verso la met\u00e0 del Settecento, le imposte vennero collocate nella sagrestia, al di sopra degli armadi. Fra le altre realizzazioni di Camillo Procaccini vi sono le decorazioni della \"Cappella di San Vittore\", nella sagrestia, parzialmente gi\u00e0 realizzata nel 1601, come attesta una ricevuta di pagamento per il \"Martirio di San Vittore\", posto sopra l'altare. Successivi a questo furono i quadri laterali raffiguranti la \"Disputa del Santo con il tiranno\" e la \"Tortura del piombo fuso versatogli in bocca\", oltre ai tre medaglioni affrescati sulla volta, raffiguranti \"San Vittore decapitato\", la \"Sepoltura\" e \"Il santo accede al Cielo\". La ricca decorazione di stucchi \u00e8 probabilmente riconducibile a Giovanni Battista Lazana e a Francesco Sala. Risalgono a un periodo compreso fra il 1610 e il 1628 i preziosi armadi, intagliati dal frate olivetano Giuseppe, che rivestono le pareti della sagrestia, un'ampia stanza rettangolare, con volta a botte fondata su paraste ioniche.\nIl presbiterio e il coro.\nAmbrogio Figino dipinse intorno al 1605 le \"Storie di San Benedetto\" nell'abside del transetto sinistro: del \"San Benedetto accoglie Mauro e Placido\" e del \"San Benedetto scopre il finto Totila\" sono conservati all'Accademia a Venezia i disegni preparatori, pi\u00f9 vivaci se confrontati alla resa pittorica dei dipinti. Opera sempre di Ambrogio Figino anche il coro, di cui affresco al centro della volta a pi\u00f9 mani con alcuni anonimi collaboratori l\"Incoronazione di Maria\"; a questo vanno poi aggiunti ai lati quattro tele con \"Angeli musicanti\" e sulla parete di fondo tre tondi su tela con \"Putti in preghiera\". Di Enea Salmeggia, sempre nel coro, \u00e8 \"San Vittore a Cavallo\", il cui disegno preparatorio \u00e8 conservato alla Pinacoteca Ambrosiana.\nDi particolare rilievo il coro ligneo, realizzato ad opera di Ambrogio Santagostino in noce verso la fine del Cinquecento ed ornato con la \"Storia di San Benedetto\", santo a cui si rifacevano gli Olivetani nel proprio ordinamento. Nei trentasette pannelli istoriati sono narrati alcuni degli episodi pi\u00f9 noti della vita di San Benedetto, ideati sulla falsariga della biografia scritta da Gregorio Magno nel II libro dei \"Dialoghi\". Di pi\u00f9 mani invece sarebbero con buona probabilit\u00e0 gli stalli, scolpiti a partire da disegni anch'essi di diversi artisti. L'Agostinelli Scipioni afferma inoltre che il \u00abmagnifico coro di San Vittore al Corpo deriva da bellissime incisioni di Aliprando Capriolo, su disegni dell'eccellente Bernardino Passeri\u00bb, in riferimento ai trentasette pannelli di San Vittore, scelti fra i cinquanta che il Capriolo aveva inciso nel 1579 su disegno del Passeri per la biografia del santo.\nL'organo a canne.\nL'organo a canne della basilica \u00e8 stato costruito dalla ditta organaria milanese Costamagna nel 1950 in occasione dell'Anno Mariano riutilizzando anche il canneggio dei due precedenti organi Tamburini del 1905.\nLo strumento \u00e8 a trasmissione elettrica ed \u00e8 collocato sulle due cantorie contrapposte situate sulle pareti laterali del presbiterio, con casse gemelle caratterizzate dalla mostra, di canne di principale, inquadrata in ognuna da una serliana. La consolle, mobile indipendente, \u00e8 situata nel braccio sinistro del transetto ed ha due tastiere di 58 note ciascuna e pedaliera concavo-radiale di 30 note.\nLe campane.\nIl campanile della Basilica, che accoglie cinque campane fuse dalla fonderia Luigi e Giorgio Ottolina di Seregno nel 1949, \u00e8 stato oggetto di recenti restauri nei quali, oltre alle cinque corde per il suono manuale, \u00e8 stata ripristinata anche l'antica tastiera per il suono a festa.\nLe cinque campane, fuse inizialmente nel 1905 dalla Fonderia Barigozzi di Milano in tonalit\u00e0 Reb3, furono oggetto della requisizione bellica con la quale i due bronzi pi\u00f9 grandi vennero sequestrati e restituiti alla Comunit\u00e0 di San Vittore nel 1949 dopo la fine del secondo conflitto mondiale quando l'intero concerto venne completamente rifuso in tonalit\u00e0 DO3, un semitono pi\u00f9 basso rispetto al precedente.\nLa campana maggiore del concerto ha un diametro alla bocca di mm 1.426 e un peso di circa kg 1.700.\nIl Monastero degli Olivetani.\nCome la chiesa, cos\u00ec anche il monastero - i cui lavori erano cominciati gi\u00e0 nel 1508 - risultava compiuto nel corso del XVII secolo. Il complesso monastico si sviluppava intorno ai tre chiostri, il primo dei quali - di origine benedettina, e solo rimaneggiato nel corso del Settecento - venne sacrificato con l'apertura della via San Vittore, trovandosi proprio lungo il suo sedime. Gli altri due chiostri invece, divisi da un corpo di fabbrica centrale, risultano identici, con un loggiato inferiore destinato a magazzino (ora chiuso) e uno superiore, lungo il quale si aprivano \u00able stanze de' Monaci, come pure signorili appartamenti, atti per l'albergo di qualificati Personaggi\u00bb.\nRisultano invece discorsi le opinioni sulla paternit\u00e0 del monastero: la tesi del Bernareggi che lo attribuisce ad Alessio Tramello, gi\u00e0 autore del Monastero di San Sepolcro e di quello di Villanova presso Lodi viene fortemente osteggiata da Pica e Portaluppi, che ritengono il monastero opera del Seregni, escludendo ogni partecipazione consistente da parte dell'Alessi, al quale viene comunque attribuito il finestrone che si affaccia verso l'orto.\nL'edificio conobbe un periodo di decadenza, cominciato nel 1805, durante l'occupazione napoleonica, quando divenne un ospedale militare e sub\u00ec fino al 1808 lavori di adattamento conclusi. Pass\u00f2 quindi in possesso dell'esercito austriaco e poi dell'esercito italiano, con la denominazione di caserma delle Voloire o caserma Villata. Sub\u00ec inoltre gravi danni per i bombardamenti dell'agosto del 1943. Fra il 1947 e il 1953 intervenne Piero Portaluppi, trasformando l'edificio nell'attuale Museo nazionale della Scienza e della Tecnica \"Leonardo da Vinci\", che l\u00ec si insedi\u00f2."}
{"id": "856870", "revid": "536103", "url": "https://it.wikipedia.org/wiki?curid=856870", "title": "Motta (azienda)", "text": "Motta \u00e8 un marchio italiano di prodotti dolciari e gelati, in origine appartenente \"in toto\" all'omonima azienda fondata a Milano nel 1919 da Angelo Motta.\nGruppo.\nL'azienda originaria milanese, che per oltre cinquant'anni \u00e8 stata molto famosa sia in Italia sia in alcuni stati europei e americani con il famoso logo aziendale a forma di gonfalone a 2 punte (rosso per il settore dei prodotti di pasticceria e stuzzicheria - biscotti, merende, crackers, salatini - azzurro per il settore dei gelati confezionati), nonch\u00e9 con un logo speciale solo per la produzione di dolci natalizi e pasquali costituito da una \"M\" blu stilizzata su una scritta dorata dell'azienda, dopo lo scioglimento della SME ed il conseguente smembramento delle sue attivit\u00e0 tra varie societ\u00e0 poi cedute a terzi, non esiste pi\u00f9 come marchio facente capo ad un unico gruppo imprenditoriale a s\u00e9 stante.\nIl ramo d'azienda che produce gelati \u00e8 stato dal 1993 al 2016 di propriet\u00e0 della multinazionale svizzera Nestl\u00e9, prima di essere ceduto da questa alla Froneri, mentre il settore dei prodotti da forno e dolciario, che assieme rappresentano il maggior volume di introiti, era stato ceduto nel 2009, sempre da Nestl\u00e9, all'azienda italiana Bauli S.p.A.\nInsieme con Ferrero \u00e8 uno dei marchi italiani del settore dolciario pi\u00f9 famosi al mondo.\nPer quanto riguarda il mercato italiano del gelato, secondo dati del 2018 i prodotti Gelati Motta (Froneri) hanno una quota di mercato pari al 18%, al terzo posto delle vendite dopo quelli di Algida (Unilever), leader di mercato con una quota pari al 45%, e Sammontana, che ha una quota di mercato pari al 20% circa.\nStoria.\nGli inizi.\nNacque per opera di Angelo Motta nel 1919 come una societ\u00e0 individuale, la \"Angelo Motta Pasticciere\", in un laboratorio artigianale di prodotti dolciari sito in Via della Chiusa a Milano. Il suo prodotto pi\u00f9 famoso era il panettone, tradizionale e tipico dolce meneghino.\nGrazie al grande successo del panettone Motta e degli altri prodotti dolciari, nel 1925 viene aperto un secondo laboratorio, con locali molto pi\u00f9 spaziosi, in Via Carlo Alberto, e nel 1928 viene aperto un negozio sopra i locali del secondo laboratorio.\nNel 1930 la societ\u00e0 cambi\u00f2 denominazione in \"Dolciaria Milanese\". Successivamente vennero aperti nuovi negozi in: Corso Buenos Aires, Piazzale Baracca, Viale Corsica, Largo Carrobbio, Corso Garibaldi, Piazza del Duomo. Nel 1937, la Motta cambia nuovamente ragione sociale e si trasforma in una Societ\u00e0 per azioni.\nNell'estate del 1950 nasce la divisione gelati con la messa in produzione del famoso gelato \"Mottarello\". Nel 1954, dopo che l'anno precedente aveva introdotto sul mercato quella che viene considerata la prima vera merendina italiana, ovvero il Buond\u00ec, Motta stringe un accordo con la multinazionale americana Nabisco per la produzione di crackers e snack salati nel mercato italiano. Angelo Motta scomparve tre anni dopo, nel 1957 a Milano. Dopo la morte del suo fondatore, la gestione della societ\u00e0 verr\u00e0 presa da Alberto Ferrante, principale dirigente dell'azienda ed amico personale di Angelo Motta, fino all'acquisizione di Motta da parte di SME. \nNel 1973 Ferrante lascer\u00e0 ufficialmente tutte le sue cariche nella societ\u00e0 al manager e consigliere Aldo Tartarelli, il quale a sua volta si dimetter\u00e0 dall'azienda nel maggio del 1976, ossia quando SME annunci\u00f2 la fusione di Motta e Alemagna in Unidal.\nLa cessione alla SME.\nNel 1968, il 35% del capitale della societ\u00e0 Motta viene ceduto alla SME, la societ\u00e0 finanziaria del settore agro-alimentare del gruppo IRI, che ne assume quindi il controllo (le rimanenti quote societarie erano suddivise tra gli eredi della famiglia Motta ed il flottante in Borsa).\nA seguito dell'acquisizione da parte di SME anche del 50% del capitale dell'Alemagna, avvenuta nel 1970, a cui fece seguito nel 1974 l'acquisizione da Montedison dell'Alivar, un raggruppamento di aziende del settore alimentare (tra le quali Pavesi, Pai, Bertolli, De Rica), nel 1976 Motta e Alemagna vengono incorporate in Unidal (Unione industrie dolciarie e alimentari), societ\u00e0 in origine controllata da SME per il 58% del capitale e partecipata da Bastogi, dalla famiglia Alemagna per il 18% delle azioni, dagli eredi della famiglia Motta per il 6% e per il resto quotata in borsa, la quale gi\u00e0 nel 1977 verr\u00e0 messa in liquidazione a causa delle forti perdite di bilancio generate e sostituita dalla Sidalm (Societ\u00e0 Italiana Dolciario Alimentare Milano), societ\u00e0 al 100% di propriet\u00e0 di SME che IRI sar\u00e0 costretta a far gestire fino al 1983 alla Sofin (altra finanziaria pubblica) per attuarne il risanamento ed evitare il possibile dissesto finanziario dell'intera SME, e che verr\u00e0 a sua volta incorporata in Alivar nel 1986, ed infine, nel 1990, in Gruppo Dolciario Italiano, tutte societ\u00e0 del gruppo SME. Le divisioni di produzione dei gelati di Motta e Alemagna erano invece state incorporate nel 1977 in Italgel. \nLa privatizzazione.\nNel 1990, ossia alcuni anni dopo la fallita cessione dell'intero gruppo SME alla Buitoni (Vicenda SME del 1985), IRI decide nuovamente di cominciare la privatizzazione delle sue attivit\u00e0 agroalimentari, partendo dal settore dolciario. Nel luglio dello stesso anno viene sciolta Alivar e vengono costituite da SME tre nuove societ\u00e0 con partecipazione dei privati: Nuova Forneria (joint venture il cui 49% del capitale \u00e8 detenuto da Barilla Dolciaria e Ferrero) per la gestione del ramo delle merendine Motta, Pavesi (altra joint venture il cui 49% del capitale \u00e8 detenuto dal gruppo Barilla) in cui viene inserita, oltre alla propriet\u00e0 dell'omonimo marchio, la gestione del ramo dei crackers Motta, e Gruppo Dolciario Italiano (quest'ultima ancora al 100% di propriet\u00e0 SME) a cui viene data la gestione del ramo dei prodotti da forno a consumo festivo (panettoni) e cioccolate dei marchi Motta e Alemagna.\nNel 1993 l'IRI, a seguito del processo di privatizzazione di varie divisioni industriali da parte dello Stato, vende i marchi di propriet\u00e0 Italgel (Gelati Motta, Antica Gelateria del Corso, La Valle degli Orti) e Gruppo Dolciario Italiano (Motta, Alemagna) alla multinazionale svizzera del settore alimentare Nestl\u00e9.\nSituazione attuale.\nLa societ\u00e0 Italgel \u00e8 scomparsa con la fine del XX secolo e la totale gestione della divisione gelati e surgelati \u00e8 passata sotto il controllo di Nestl\u00e9. Dopo l'operazione che ha portato gli storici marchi italiani del settore alimentare sotto il controllo della multinazionale svizzera, il marchio Gelati Motta \u00e8 stato focalizzato principalmente nel mercato dei gelati da passeggio (come Maxibon), mentre l'altro marchio di gelati controllato dal gruppo, Antica Gelateria del Corso, \u00e8 stato concentrato nel segmento dei prodotti di consumo da tavolo al ristorante. Ad ottobre 2016, Nestl\u00e9 ha deciso di cedere le sue attivit\u00e0 internazionali nel comparto gelati a Froneri, una joint venture partecipata per il 50% dalla societ\u00e0 inglese R&amp;R e per il restante 50% da Nestl\u00e9 stessa. Sotto la nuova gestione di Froneri, il marchio Gelati Motta \u00e8 stato riposizionato in una pi\u00f9 vasta area di mercato, concentrata nei prodotti da supermercato del ramo del freddo. Il marchio Alemagna, di propriet\u00e0 di Bauli nel comparto dei prodotti da forno e di Froneri nel ramo del freddo, nel segmento gestito dal gruppo inglese si occupa di specialit\u00e0 di pasticceria surgelata e crossaint, mentre il marchio Valle degli Orti, specializzato in prodotti alimentari surgelati da supermercato, \u00e8 stato ceduto da Nestl\u00e9 nel 2017 al gruppo tedesco Frosta insieme ad altri due marchi un tempo facenti parte della galassia Italgel che Nestl\u00e9 aveva rilevato nel 1993 acquisendo la societ\u00e0 italiana che era la divisione gelati e surgelati del gruppo SME: Mare Fresco e Surgela.\nPer quanto riguardante il comparto dolciario, i marchi Motta, Tartufone e Alemagna sono stati collocati da Bauli nel tradizionale business della produzione di prodotti da ricorrenza quali pandoro, panettoni, colombe pasquali e cioccolate.\nFino alla cessione da parte di Nestl\u00e9 delle sue attivit\u00e0 internazionali nel segmento gelati a Froneri, le unit\u00e0 produttive ex-Italgel del comparto gelati e surgelati continuavano ad essere quelle degli anni '70, con la maggior parte della produzione basata nelle citt\u00e0 di Parma e Ferentino (FR). Alla fine del 2017, Froneri ha deciso di chiudere lo storico stabilimento di Parma, in quanto secondo l'azienda i due siti produttivi si sovrapponevano. Tutta la produzione dei gelati Motta \u00e8 stata quindi trasferita nel sito di Ferentino.\nIl settore dolciario invece ha le sue sedi produttive principalmente basate nel sito produttivo di Bauli a Verona.\nIl 31 luglio 2009 Nestl\u00e9 e Bauli hanno sottoscritto l'acquisizione definitiva da parte di Bauli S.p.A. del ramo di azienda Nestl\u00e8 denominato \"Business Unit Forno\" attivo nella produzione di dolci, lieviti e prodotti da forno commercializzati con i marchi \"Motta\", \"Alemagna\", \"Tartufone Motta\", \"Trinidad\" e \"Gran Soffice\", attivit\u00e0 che Nestl\u00e8 aveva rilevato nel 1993 con l'acquisizione dalla SME del Gruppo Dolciario Italiano, e del connesso sito produttivo di San Martino Buon Albergo (VR). L'accordo \u00e8 operativo dal 1\u00ba agosto 2009; Bauli inoltre, rilevando interamente nel 2013 il gruppo Bistefani, che aveva a sua volta rilevato l'attivit\u00e0 dei prodotti da forno a consumo continuativo a marchio Motta (cio\u00e8 le ex \"Merendine Motta\") da Nuova Forneria (joint venture tra SME, Barilla e Ferrero costituita nel luglio 1990 per rilevare la gestione di tale comparto dopo lo scioglimento di Alivar), ha riportato sotto un'unica propriet\u00e0 il marchio Motta e le sue relative attivit\u00e0 nei prodotti da forno, escludendo appunto quelle nel settore dei gelati, rimaste fino al 2016 (anno di cessione a Froneri delle attivit\u00e0 nel comparto gelati del colosso alimentare svizzero) di propriet\u00e0 di Nestl\u00e9, che le aveva rilevate sempre da SME nel 1993, con l'acquisizione della Italgel.\nMarchio aziendale.\nIl marchio originario della Motta era rappresentato da una \"M\" maiuscola stilizzata con le guglie del duomo, che aveva una doppia valenza di significato, ossia \"Motta\" e \"Milano\". Era stato elaborato nel 1934 dal designer Severo Pozzati (detto Sepo) su incarico di Dino Villani, capo ufficio pubblicit\u00e0 di Motta. Dopo il passaggio della societ\u00e0 alla SME, il logo fu sostituito da una sorta di stendardo verticale a due punte con scritte bianche, azzurro per i gelati e rosso per i prodotti da forno. Dopo l'acquisizione del marchio da parte di Bauli, nel segmento dei prodotti da forno \u00e8 stato reintrodotto l'antico logo aziendale.\nCon l'acquisizione da parte di Nestl\u00e9, lo storico logo venne sostituito nel 1996, solo per il settore gelati, da una figura ovale di colore bianco-azzurro con la scritta al centro \"Gelati Motta\" (dal 2002 semplicemente \"Motta\" in rosso) e il marchio Nestl\u00e9 in posizione superiore. Tale logo \u00e8 un riadattamento del marchio dei \"Glaces Gervais\", adottato dalla multinazionale svizzera per le sue attivit\u00e0 nel comparto gelati in Francia. Sar\u00e0 poi adoperato da Nestl\u00e9 come suo marchio di riconoscimento nel comparto gelati in tutto il mondo.\nAltre produzioni.\nLa Motta produsse nel 1919 il primo panettone, da cui nel 1950 ne deriv\u00f2 uno pi\u00f9 piccolo, a cui venne dato il nome \"Mottino\", ritenuto il capostipite di tutte le merendine (il Buond\u00ec, infatti, arriv\u00f2 nel 1953). Quello delle merendine Motta \u00e8 stato un business particolarmente dinamico e tenuto in considerazione da SME negli anni '80 (oltre che nel decennio precedente: nel 1973 fu infatti introdotta sul mercato la Girella, destinata a diventare quasi uno status symbol di quei tempi), grazie alla creazione di un'ampia gamma di prodotti (che comprendeva la \"Girella Ricoperta\", \"Ciocoroll\", \"Crostatina\", \"Krafen\", \"Grandelizia\", \"Tartufino\", la versione merendina del gelato \"Maxistecco\", \"Yo Yo\", \"Mottina\" ed altri) a cui in quel periodo nelle confezioni erano inseriti regali e tessere per la raccolta punti associate a promozioni a premi (come la tenda indiana \"Tendy\", \"Giacca dell'avventura di Indiana Jones\", \"Motta-un mondo di amici\", la linea di abbigliamento \"YO\" di \"Jovanotti for Motta\", \"Batman\", ecc.).\nNegli anni settanta inoltre SME svilupp\u00f2 il marchio Motta anche nel mercato degli snack al cioccolato, con la creazione di due prodotti tuttora in commercio, \"Ciocori\" (lanciato tra la fine degli anni '60 e i primi anni '70 insieme ad altri snack, tra cui \"Sofli\" e \"Gong\") e \"Biancori\"; sempre in quegli anni SME tent\u00f2 di lanciare il marchio Motta anche sul mercato delle creme spalmabili, attraverso la \"Genuita\", prodotto che ebbe per\u00f2 scarso successo visto il predominio di Ferrero con Nutella su tale settore. Altro segmento tra i pi\u00f9 commercialmente attivi del marchio al di fuori dell'originale esclusiva produzione di prodotti da ricorrenza \u00e8 stato quello dei prodotti da forno salati con il relativo marchio Crackers Motta; dopo l'iniziale accordo con Nabisco, diventer\u00e0 sotto la gestione SME uno dei business maggiormente importanti del marchio (insieme a gelati e merendine); tale ramo sar\u00e0 poi ceduto da SME nel 1990 a Pavesi, joint venture tra la stessa SME ed il gruppo Barilla appositamente costituita per la cessione da parte di SME del marchio di biscotti di sua propriet\u00e0 nell'ambito dell'operazione di scioglimento di Alivar, e successivamente messo da Barilla fuori dal mercato.\nCampagna pubblicitaria.\nA partire dalla fine degli Anni '80, l'azienda, consapevole dell'importanza della comunicazione televisiva, lanci\u00f2 una serie di campagne pubblicitarie volte a far conoscere meglio i propri prodotti.\nLa popolarit\u00e0 di alcuni spot televisivi \u00e8 stata tale che alcune frasi in essi contenute sono divenute dei veri e propri modi di dire d'uso comune tra cui:\nNel corso degli anni inoltre, l'azienda nel pubblicizzare i propri prodotti si \u00e8 avvalsa della partecipazione di alcuni personaggi dello spettacolo e dello sport. \nSport.\nDal 1992 al 1994 Motta \u00e8 stato sponsor di maglia della squadra di calcio italiana del .\nPer molti anni la Italgel prima, fino al 1994, e la Nestl\u00e9 poi, fino al 2002, hanno sponsorizzato la squadra di pallavolo italiana del attraverso il marchio Maxicono di Motta, ridenominandola \"Maxicono Parma\"."}
{"id": "856872", "revid": "31465", "url": "https://it.wikipedia.org/wiki?curid=856872", "title": "Ilithia", "text": ""}
{"id": "856874", "revid": "31465", "url": "https://it.wikipedia.org/wiki?curid=856874", "title": "Eileithyia", "text": ""}
{"id": "856875", "revid": "31465", "url": "https://it.wikipedia.org/wiki?curid=856875", "title": "Eileithyiai", "text": ""}
{"id": "856876", "revid": "3082", "url": "https://it.wikipedia.org/wiki?curid=856876", "title": "Tigrane il Grande", "text": ""}
{"id": "856877", "revid": "289247", "url": "https://it.wikipedia.org/wiki?curid=856877", "title": "Motta Gelati", "text": ""}
{"id": "856879", "revid": "31465", "url": "https://it.wikipedia.org/wiki?curid=856879", "title": "Eleuthia", "text": ""}
{"id": "856881", "revid": "57342", "url": "https://it.wikipedia.org/wiki?curid=856881", "title": "Egidio Meneghetti", "text": "Biografia.\nDopo gli studi secondari a Verona, si laure\u00f2 in medicina all'Universit\u00e0 di Padova. Dedicatosi alla farmacologia, fu allievo del prof. Luigi Sabbatani. Nel 1926 ottenne la cattedra di farmacologia all'Universit\u00e0 di Camerino e l'anno successivo pass\u00f2 alla direzione dell'istituto di farmacologia dell'Universit\u00e0 di Palermo.\nNel 1932, infine divenne direttore dell'istituto di farmacologia all'Universit\u00e0 di Padova, dove rimase fino alla morte.\nIl 16 dicembre 1943 perse la moglie e la figlia (Maria e Lina), morte nel bombardamento aereo della citt\u00e0 di Padova. Entrambe si erano rifiutate di sfollare, nonostante il pericolo, per continuare ad aiutare Egidio nel lavoro segreto che aveva intrapreso. Fra le altre cose, proprio la sera precedente avevano distribuito manifesti clandestini a Padova nel quartiere Arcella. A loro dedic\u00f2 il libro \"Scritti clandestini\".\nFu rettore dell'Universit\u00e0 di Padova nel periodo 1945 - 1947. Autore di oltre 100 pubblicazioni scientifiche, diede contributi fondamentali nel settore dei chemioterapici. A lui \u00e8 dedicata la biblioteca di medicina presso gli Istituti Biologici dell'Universit\u00e0 di Verona.\nAttivit\u00e0 nella resistenza.\nSocialista, fu un convinto e precoce antifascista.\nEsponente del movimento di Giustizia e Libert\u00e0 del Veneto, dopo l'Armistizio di Cassibile assieme Concetto Marchesi comunista, Mario Saggin democristiano e Silvio Trentin azionista fonda il CLN veneto, uno dei suoi allievi Luigi Antonio Tami, lo seguir\u00e0 nella Resistenza e gli verr\u00e0 concessa la medaglia d'oro al valor militare alla memoria.\nIl 7 gennaio 1945 fu arrestato assieme a Attilio Casilli, Giovanni Ponti, Angiolo Tursi, Luigi Martignoni e a don Giovanni Apolloni dai fascisti della Banda Carit\u00e0, torturato e consegnato alla SS che lo portarono prigioniero dapprima a Verona presso il loro quartier generale e sede della Gestapo, in Corso Porta Nuova (presso l'ex Palazzo di I.N.A. Assicurazioni) e successivamente a Bolzano per l'invio ai lager di eliminazione in Germania.\nContemporaneamente erano presenti nelle celle di Verona altri partigiani fra cui il Prof. Ferruccio Parri, la signora Lidia Martini, il maggiore inglese Mc Donald e un giovane friulano studente di medicina presso l'Universit\u00e0 di Bologna Ettore Savonitto, che divent\u00f2 suo compagno di cella, fino alla loro liberazione avvenuta il 30 aprile 1945 presso il Campo di concentramento di Bolzano dove erano entrambi stati trasferiti.\nA causa dell'interruzione delle linee ferroviarie, pesantemente e frequentemente bombardate nel 1945, fu loro fortunosamente risparmiato il trasferimento verso i campi di sterminio tedeschi e polacchi.\nA Ettore Savonitto ed altri due compagni di cella (il tipografo Mario e il fornaio Massimo) \u00e8 dedicato il libro \"Lager-Bortolo e l'ebreeta\", che descrive in dialetto veronese le brutalit\u00e0 del campo e del suo aguzzino Michael Seifert detto Misha e soprannominato \"il boia di Bolzano\", successivamente arrestato dopo moltissimi anni di latitanza in Canada, da dove fu estradato nel 2008 per morire in detenzione al termine del 2010."}
{"id": "856885", "revid": "3082", "url": "https://it.wikipedia.org/wiki?curid=856885", "title": "Tigranakert", "text": ""}
{"id": "856891", "revid": "92920", "url": "https://it.wikipedia.org/wiki?curid=856891", "title": "Decreto legislativo 14 agosto 1996, n. 494", "text": "Il decreto legislativo n. 494 del 14 agosto 1996 era una norma della Repubblica Italiana concernente la sicurezza del lavoro nei cantieri edili ed applicava le norme del Decreto legislativo 19 settembre 1994, n. 626, concernente la sicurezza sul lavoro in Italia, relativamente al settore dell'edilizia.\nCon la promulgazione e l'entrata in vigore del T.U.S.L. (nuovo Testo Unico Sicurezza Lavoro, recato dal D.Lgs. 81/2008) il decreto 494 \u00e8 stato abrogato. Il T.U.S.L. ha operato una generale opera di riforma e riordino della normativa in materia di sicurezza del lavoro, ed i contenuti del 494, che recepiva nella legislazione italiana la cosiddetta Direttiva Cantieri, sono oggi contenute nel Titolo IV del D.Lgs.81/2008.\nIl T.U.S.L. ha operato un'azione di riforma oltre che di riordino, e numerose sono le modifiche introdotte dalla nuova norma di recepimento della Direttiva Cantieri.\nDescrizione generale.\nIl decreto con cui le regole generali che in Italia fanno capo al Decreto 626 (norma madre per la sicurezza sul lavoro) si applicano al settore dell'edilizia. Spesso indicato con il numero \"494\"\nveniva utilizzato con significati traslati e pi\u00f9 ampi rispetto alla mera identificazione della norma di legge. Questi significati possono essere cos\u00ec elencati:\nI principi fondanti del 494.\nIl Decreto 626 (D.Lgs. 626/1994) (che norma la sicurezza nei luoghi di lavoro) aveva escluso il cantiere edile dal proprio ambito di applicazione. Questa esclusione derivava, evidentemente, dal fatto che il cantiere temporaneo o mobile si configura come diverso e diversamente organizzato rispetto al normale luogo di lavoro aziendale, in funzione del quale sono strutturate le regole stabilite dal 626.\nIn particolare il cantiere:\nPer questi motivi, si \u00e8 resa necessaria una norma speciale riferita al solo cantiere edile. Il 494 si prefigge di garantire una adeguata sicurezza nel cantiere mediante (in sintesi):\nRuoli e figure professionali ai sensi del 494.\nIl D.Lgs. 494/1996 ha individuato alcuni nuovi soggetti e figure professionali, in capo ai quali sono posti precisi obblighi.\nIl committente ed il responsabile dei lavori.\n\u00c8 il soggetto per conto del quale l'intera opera viene realizzata.\nIn fase di progettazione gli obblighi del committente in sintesi sono riferiti:\nIn fase di esecuzione dell'opera gli obblighi in sintesi sono riferiti:\nIl responsabile dei lavori \u00e8 una figura accessoria (la nomina non \u00e8 obbligatoria) al quale il committente pu\u00f2 delegare l'adempimento di tutti o alcuni dei propri obblighi.\nCSP - Il coordinatore per la progettazione.\nIl \u201ccoordinatore in materia di sicurezza e di salute durante la progettazione dell'opera\u201d (o pi\u00f9 brevemente coordinatore per la progettazione) \u00e8 anch'esso una nuova figura individuata dal D.Lgs. 494/96. \u00c8 un tecnico con particolari capacit\u00e0 (per operare deve essere provvisto di titolo di studio, dimostrata esperienza professionale, frequenza ad uno speciale corso 120 ore)\nI suoi obblighi consistono nella redazione di due documenti obbligatori, che hanno come fine il miglioramento dei livelli di sicurezza nel cantiere ed anche nei successivi interventi di manutenzione:\nCSE - Il coordinatore per l'esecuzione.\nIl \u201ccoordinatore in materia di sicurezza e di salute durante la realizzazione dell'opera\u201d (o pi\u00f9 brevemente coordinatore per l'esecuzione dei lavori) come il coordinatore per la progettazione deve avere determinati requisiti professionali.\nI suoi obblighi consistono sostanzialmente nel controllo dell'applicazione (sia tecnica che documentale) del PSC da parte delle imprese, nonch\u00e9 di tutti gli altri adempimenti connessi.\nAltri ruoli e figure.\nL'applicazione del 494 e la gestione della sicurezza in cantiere coinvolgono anche altre figure, la cui definizione ed il cui ruolo principale sono gi\u00e0 oggetto di altre norme. Tra questi ricordiamo:\nL'applicazione del 494.\nIl Decreto 494 \u00e8 entrato in vigore nel 1997 e - come gi\u00e0 anticipato - \u00e8 stato abrogato e sostituito dal T.U.S.L. nel 2008. Prevede, nella sua applicazione pi\u00f9 canonica, che il committente \u2013 quando avvia la progettazione di un'opera edile \u2013 affidi al coordinatore la prevedibili nel futuro cantiere e la conseguente predisposizione delle idonee misure atte ad eliminare o a ridurre questi rischi. Questa operazione coinvolge anche il progettista, con il quale il coordinatore lavorer\u00e0 di concerto, e si concretizzer\u00e0 in un progetto razionalizzato ai fini dell'esecuzione degli interventi, e di cui far\u00e0 parte anche il PSC (piano di sicurezza e di coordinamento).\nIl committente \u00e8 particolarmente responsabilizzato anche nella scelta dell'appaltatore e/o delle imprese e lavoratori autonomi, che devono avere adeguata capacit\u00e0 in funzione dei lavori da eseguire.\nAlle imprese sar\u00e0 imposta contrattualmente l'accettazione e l'attuazione del PSC.\nIn fase di realizzazione dei lavori al coordinatore per l'esecuzione spetta il controllo dell'applicazione dei piani di sicurezza da parte delle imprese. Questa attivit\u00e0 \u2013 particolarmente impegnativa e responsabilizzante \u2013 si realizza con una serie di sopralluoghi in cantiere (in particolare nelle fasi di maggiore criticit\u00e0) e nell'acquisizione o controllo della documentazione che dimostra l'adempimento degli obblighi da parte dei datori di lavoro. Tra questi vi \u00e8 la predisposizione del POS (piano operativo di sicurezza).\nI piani di sicurezza.\nIl PSC.\nIl PSC o Piano di sicurezza e coordinamento \u00e8 un documento introdotto dal decreto 494 che viene allegato al contratto d'appalto e ne diventa parte integrante. Esso viene redatto al fine di coordinare l'attivit\u00e0 delle varie imprese presenti nel cantiere in modo da evitare l'insorgere di interferenze tra la varie lavorazioni; pertanto, \u00e8 il piano d'insieme che governa l'allestimento, lo sviluppo e la gestione delle attivit\u00e0 nel cantiere. Esso cio\u00e8 definisce l'\u201darchitettura\u201d del cantiere, ai fini della riduzione dei rischi. Viene preparato dal coordinatore per la progettazione, riferito allo specifico cantiere, ed imposto alle imprese esecutrici da committente. Non sempre \u00e8 obbligatorio poich\u00e9, nel caso in cui in cantiere operasse una singola impresa \u00e8 sufficiente il solo POS dell'impresa esecutrice.\nIl POS.\nIl POS o piano operativo di sicurezza \u00e8 il piano redatto dall'impresa esecutrice, riferito alle lavorazioni eseguite dall'impresa stessa. Non \u00e8 un piano generale ma \u00e8 un piano aziendale, che descrive l'adempimento del datore di lavoro ai propri obblighi principali e dimostra l'avvenuta valutazione dei rischi per le operazioni di lavoro previste.\nSi spiega quindi la presenza di pi\u00f9 piani di sicurezza in uno stesso cantiere: il PSC governa l'organizzazione generale, alla quale devono essere coerenti i POS delle diverse imprese (che quindi accedono al cantiere avendo predisposto un adeguato abbattimento dei rischi).\nL'impresa il cui POS non sia stato accettato non pu\u00f2 entrare nel cantiere.\nL'evoluzione del 494 ed il quadro normativo generale.\nIl Decreto Legislativo 14 agosto 1996 n. 494 \u00e8 stato emanato in recepimento della direttiva comunitaria 92/57/CEE meglio nota come \u201cDirettiva Cantieri\u201d ed \u00e8 stato soggetto ad una riforma significativa con la promulgazione del Decreto Legislativo 19 novembre 1999 n. 528 (noto anche come decreto \u201c494-bis\u201d) e ad alcune ulteriori modeste modifiche e integrazioni.\nIn attuazione del D.Lgs. 494/1996 e della L. 109/1994 s.m. (poi abrogata) \u00e8 stato emanato il Decreto Presidente della Repubblica 3 luglio 2003 n. 222 recante il Regolamento sui piani di sicurezza nei cantieri.\nIl 494 si applica tanto al settore pubblico che a quello privato. In ambito pubblico la norma si integra con il Decreto Legislativo 12 aprile 2006 n. 163 (nuovo \u201cCodice degli appalti e dei contratti\u201d)."}
{"id": "856899", "revid": "2519", "url": "https://it.wikipedia.org/wiki?curid=856899", "title": "Provincia di Agusan del Norte", "text": "Agusan del Norte \u00e8 una provincia delle Filippine, situata nella regione di Caraga, nell'isola di Mindanao.\nIl capoluogo provinciale \u00e8 dal 2000 Cabadbaran, che sostituisce Butuan, divenuta citt\u00e0 indipendente.\nStoria.\nLa provincia di Agusan del Norte \u00e8 stata costituita nel 1967 con il Republic Act n.4979 che sanc\u00ec la divisione dall'Agusan del Sur, con il quale aveva formato dal 1914 la regione di Agusan.\nGeografia fisica.\nL'Agusan del Norte \u00e8 una provincia situata nella parte nord-orientale dell'isola di Mindanao. Ospita il tratto finale del fiume Agusan che dopo averla attraversata sfocia nel Mare di Bohol presso la baia di Butuan. La provincia si sviluppa attorno a questa baia lungo un tratto di costa che forma quasi un angolo retto, e che \u00e8 compreso tra le province di Misamis Oriental ad ovest e Surigao del Norte a nord; confina poi ad est per un breve tratto anche con il Surigao del Sur, mentre tutto il restante confine orientale e meridionale \u00e8 con l'Agusan del Sur.\nIl territorio provinciale \u00e8 prevalentemente pianeggiante e solcato da diversi fiumi facenti capo al bacino dell'Agusan. Le piogge sono molto abbondanti durante tutto l'anno, in particolar modo da novembre a gennaio. Un terzo della superficie provinciale \u00e8 utilizzato per usi agricoli mentre circa il 50% \u00e8 classificato come foresta.\nGeografia antropica.\nSuddivisioni amministrative.\nL'Agusan del Norte \u00e8 diviso in 1 citt\u00e0 e 11 municipalit\u00e0.\nEconomia.\nLe risorse principali sono l'agricoltura (riso, banane, mango, ortaggi, noci di cocco), la pesca e soprattutto lo sfruttamento forestale. Quest'ultimo \u00e8 arrivato per\u00f2 a livelli di guardia e va progressivamente arrestandosi necessitando di un piano che regolamenti lo sfruttamento. Il settore industriale \u00e8 strettamente legato all'attivit\u00e0 primaria anche se ci sono piani di sviluppo che lasciano pensare ad un possibile ampliamento del settore."}
{"id": "856900", "revid": "767487", "url": "https://it.wikipedia.org/wiki?curid=856900", "title": "Ichneumonoidea", "text": "Gli Icneumonoidei (\"Ichneumonoidea\") sono insetti appartenenti al gruppo dei Terebrantia degli Imenotteri Apocriti.\nGeneralit\u00e0.\nGli Icneumonoidei costituiscono una superfamiglia comprendente circa 100.000 specie distribuite in due grandi famiglie: gli \"Ichneumonidae\" e i \"Braconidae\". A queste si aggiungono altre due famiglie composte da specie estinte: \"Eoichneumonidae\" e \"Tanychora\".\nSi tratta di imenotteri solitari che per la maggior parte svolgono il loro ciclo di sviluppo come parassitoidi a spese di altri insetti o, meno frequentemente, di altri artropodi. Vi sono comprese anche specie fitofaghe che rappresentano tuttavia una parte marginale di questa superfamiglia. Diverse specie sono usate come insetti ausiliari nella lotta biologica e integrata.\nDescrizione.\nGli Icneumonoidei sono imenotteri di piccole o medie dimensioni, spesso vistosi per il notevole sviluppo in lunghezza delle antenne, composte da oltre 16 articoli, e della terebra che in genere sporge nettamente da sotto l'addome.\nLe ali anteriori sono prive della regione anale, carattere ricorrente nella maggior parte dei Terebrantia, sono provviste di un evidente pterostigma. La venulazione \u00e8 ridotta per la fusione di diverse vene longitudinali. In particolare il radio e la subcosta si fondono nella parte prossimale e decorrono lungo il margine anteriore. La costa ha perci\u00f2 una lunghezza molto breve e la cellula costale \u00e8 ridotta ad una piccola area nella porzione prossimale oppure completamente assente. \u00c8 presente una sola radio-mediale trasversa (2r-m), mentre le vene ricorrenti (m-cu) possono essere in numero di uno o due.\nLe ali posteriori hanno una evidente venatura con suddivisione in pi\u00f9 cellule.\nClassificazione interna.\nGli Icneumonoidei si suddividono nelle famiglie degli Icneumonidi e dei Braconidi. I primi sono imenotteri di dimensioni generalmente pi\u00f9 grandi (talvolta anche diversi centimetri) e talvolta sono facilmente riconoscibili per la caratteristica conformazione dell'addome e per la notevole lunghezza della terebra, atta a penetrare in profondit\u00e0 nel legno per raggiungere la vittima.\nI caratteri morfologici che distinguono i membri delle due famiglie riguardano per\u00f2 alcuni particolari delle venature alari:"}
{"id": "856901", "revid": "599013", "url": "https://it.wikipedia.org/wiki?curid=856901", "title": "Wade Phillips", "text": "Carriera da giocatore.\nPhillips pratic\u00f2 il football giocato solamente a livello universitario, giocando come linebacker per gli Houston Cougars nella Conference USA della NCAA.\nCarriera da allenatore.\nNel 1976, Phillips inizi\u00f2 la sua carriera nella NFL con gli Houston Oilers come allenatore della linea difensiva fino al 1980. Nel 1981 pass\u00f2 ai New Orleans Saints con il ruolo di coordinatore della difesa e nel finale della stagione 1985 anche come capo-allenatore ad interim. Chiuse con una vittoria e 3 sconfitte. Nel 1986 pass\u00f2 ai Philadelphia Eagles come coordinatore della difesa fino al 1988.\nNel 1989, Phillips pass\u00f2 ai Denver Broncos sempre con lo stesso ruolo fino al 1992. Nel 1993 divenne il loro capo-allenatore, concludendo la sua prima stagione con 9 vittorie e 7 sconfitte. Ai playoff venne eliminato al Wild-Card Game dai Los Angeles Raiders. Termin\u00f2 la sua esperienza nel 1994.\nNel 1995. Phillips pass\u00f2 ai Buffalo Bills come coordinatore della difesa. Nel 1998 divenne il loro capo-allenatore, chiudendo con 10 vittorie e 6 sconfitte e venendo eliminato al Wild Card Game dai Miami Dolphins. Nel 1999 concluse con 11 vittorie e 5 sconfitte arrivando per il secondo anno di fila ai playoff; venne eliminato ancora al Wild Card Game dai Tennessee Titans, in una gara divenuta nota come Music City Miracle. Termin\u00f2 la sua esperienza nel 2000. Nel 2002 pass\u00f2 agli Atlanta Falcons come coordinatore della difesa, dove sul finire della stagione 2003 divent\u00f2 capo-allenatore ad interim. Chiuse con 2 vittorie e una sconfitta.\nNel 2004, Phillips pass\u00f2 ai San Diego Chargers come coordinatore della difesa fino al 2006. Nel 2007 divent\u00f2 il capo-allenatore dei Dallas Cowboys, concluse la stagione vincendo la Division East della NFC con 13 vittorie e 3 sconfitte ma venne eliminato al Divisional Round dai New York Giants. Nel 2009 assunse anche il ruolo di coordinatore della difesa e vinse per la 2 volta la Division East della NFC con 11 vittorie e 5 sconfitte, venendo ancora eliminato al Divisional Round dai Minnesota Vikings. Nel 2010, dopo aver ottenuto solo una vittoria e 7 sconfitte nelle prime otto partite, l'8 novembre venne esonerato.\nIl 5 gennaio 2011; Phillips pass\u00f2 agli Houston Texans come coordinatore della difesa. Il 6 dicembre 2013, dopo una serie di undici sconfitte consecutive, il capo-allenatore dei Texans Gary Kubiak fu licenziato e Phillips fu nominato suo sostituto ad interim, chiudendo la stagione con 3 sconfitte e nessuna vittoria..\nIl 28 gennaio 2015, Phillips fu ingaggiato come coordinatore difensivo dai Denver Broncos, ritrovando cos\u00ec lo stesso Kubiak che pochi giorni prima era stato nominato capo allenatore; Phillips aveva gi\u00e0 ricoperto quel ruolo per i Broncos dal 1989 al 1992. Lo stile e le chiamate aggressive del suo gioco resero la talentuosa difesa di Denver la migliore della lega, aiutando la squadra a raggiungere un record di 12-4 nella stagione regolare e la testa di serie numero 1 nella AFC, nonostante le numerose difficolt\u00e0 mostrate nel gioco offensivo. Nel Super Bowl 50, giocato il 7 febbraio 2016 a Santa Clara, in California, la difesa preparata da Phillips mise in grave difficolt\u00e0 per tutta la partita l'attacco dei Carolina Panthers e il loro quarterback Cam Newton, consentendo ai Broncos di imporsi col punteggio di 24-10 e dando cos\u00ec a Phillips il primo Super Bowl della carriera.\nNel 2017, Phillips fu nominato coordinatore difensivo dei Los Angeles Rams."}
{"id": "856902", "revid": "287204", "url": "https://it.wikipedia.org/wiki?curid=856902", "title": "Distretto di Kosice-okolie", "text": ""}
{"id": "856904", "revid": "287204", "url": "https://it.wikipedia.org/wiki?curid=856904", "title": "Agusan", "text": ""}
{"id": "856908", "revid": "36426", "url": "https://it.wikipedia.org/wiki?curid=856908", "title": "Elizabeth Jolley", "text": "Biografia.\nNata a Birmingham, in Inghilterra da padre inglese e madre viennese, fu istruita privatamente sino agli 11 anni quando and\u00f2 in collegio, a 17 anni cominci\u00f2 a studiare da infermiera a Londra, dove visse da vicino gli orrori della Seconda guerra mondiale.\nNel 1959 emigra in Australia con i tre figli, per seguire suo marito Leonard, capo bibliotecario della Reid Library dell'Universit\u00e0 dell'Australia Occidentale.\nLa produzione letteraria.\nElizabeth Jolley si dedica alla scrittura molto presto, gi\u00e0 a 20 anni \u00e8 in cerca di un editore, ma i suoi racconti vengono puntualmente rifiutati riuscendo a pubblicare il suo primo romanzo, \"Five Acre Virgin and Other Stories\", solo nel 1976. Seguono negli anni ottanta la pubblicazione di \"Woman in a Lampshade\" e \"Palomino\", storia d'amore fra una ginecologa in pensione e la figlia di una sua precedente amante. Del 1983 sono \"Miss Peabody's Inheritance\" e \"Mr Scobie's Riddle\", in questi anni comincia a essere conosciuta e acclamata, vince numerosi premi, specialmente dopo la pubblicazione di \"The Well\" (in italiano \"Il pozzo\") che le vale il Miles Franklin Award. All'inizio degli anni novanta lavora a progetti diversi come i \"Diary of a Weekend Farmer\" del 1993, mentre del 1992 sono alcuni pezzi d'ispirazione autobiografica chiamati \"Central Mischief\". Scrive per la radio australiana e pubblica alcune antologie poetiche. Leonard, suo marito, \u00e8 stato il suo pi\u00f9 grande sostenitore e critico pi\u00f9 crudele, spesso il loro rapporto \u00e8 stato paragonato a quello tra Virginia e Leonard Woolf. La loro abitazione nel sobborgo di Perth vicino a Claremont, fu meta di amici e giornalisti. Leonard mor\u00ec all'inizio degli anni '90. Lei ha continuato a pubblicare romanzi e raccolte di racconti, a ricevere premi e ha tenuto cicli di conferenze anche in America.\nStile.\nI personaggi di Elizabeth Jolley sono spesso degli esclusi, diseredati, solitari, veri alienati e le loro sono storie fatte di humor nero, sarcasmo e ironia corrosiva. Jolley \u00e8 interessata soprattutto alla rappresentazione della sopravvivenza nella solitudine, nella crudelt\u00e0 circostante e dell'aggressivit\u00e0 di chi vede il frantumarsi delle proprie illusioni e speranze.\nCinema.\nDal romanzo \"Il pozzo\" \u00e8 stato realizzato, nel 1997, l'omonimo film diretto da Samantha Lang."}
{"id": "856909", "revid": "3115", "url": "https://it.wikipedia.org/wiki?curid=856909", "title": "Budikovany", "text": "Budikovany (in ungherese: \"Bugyikfala\", in tedesco: \"Budick\" o \"Budikowan\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1301, dopo che la zona era stata devastata dalle orde dei tartari. Appartenne ai nobili Uz\u00f3. Nel XVIII secolo pass\u00f2 alla signoria di Mur\u00e1n."}
{"id": "856910", "revid": "767487", "url": "https://it.wikipedia.org/wiki?curid=856910", "title": "Total Request Live On Tour", "text": "Total Request Live On Tour \u00e8 stata la denominazione che la trasmissione di MTV Italia \"Total Request Live\" ha adottato durante il periodo estivo quando quest'ultima percorreva un tour in varie citt\u00e0 italiane. Lo show, che durante l'inverno veniva trasmesso in diretta da Piazza del Duomo a Milano, a partire dal mese di aprile o maggio partiva alla volta di numerose citt\u00e0 italiane. Il primo tour ufficiale fu nel 2006, anno in cui il programma decise di spostarsi in ben otto citt\u00e0 italiane, l'ultimo nel 2009. \"TRL\" \u00e8 stato sostituito nel 2010 da \"Total Request Live On the Road\".\nStoria.\nPrima del tour.\n\"Total Request Live\" ha iniziato a trasmettere da Milano il 1\u00ba novembre 1999 presso lo Spazio Fiorucci in piazza San Babila, per le prime due stagioni da ottobre a giugno. La terza stagione viene sempre ospitata a Milano, ma durante l'estate (dopo una breve trasferta a Bologna) decide di spostarsi nella citt\u00e0 eterna: Roma per un mese intero. Il successo \u00e8 cos\u00ec grande che la citt\u00e0 viene confermata anche per l'estate successiva per la durata di ben due mesi.\nIl 1\u00ba maggio 2004 a Roma si aggiunge un'altra citt\u00e0 italiana, Napoli, aumentando cos\u00ec, da parte di tutti i telespettatori, la voglia del programma in altre citt\u00e0 italiane. Naturalmente estate significa Roma e il programma per la terza volta consecutiva si trasferisce nella capitale. L'anno successivo le due citt\u00e0 vengono confermate e ad esse se ne aggiunge una: Genova, dove si trasmette proprio vicino al mare. A settembre 2005 \u00e8 la volta di Torino, dove piazza Carlo Alberto fa da scenografia al programma, anche se solo per 2 settimane.\nGli anni del successo.\nNel 2006 viene stabilito, dopo la prima edizione dei \"TRL Awards\", il primo \"TRL On Tour\": un tour estivo che attraverser\u00e0 numerose citt\u00e0 italiane dando cos\u00ec la possibilit\u00e0 a tutti coloro che seguono il programma di raggiungerlo nella localit\u00e0 pi\u00f9 vicina alla loro casa. Per la prima edizione il tour comprende 8 tappe che, per la prima volta nella storia dello show, tocca anche la Sicilia, trasmettendo direttamente sulla spiaggia. Nel 2007 viene confermata un'ulteriore edizione del tour, con una tappa in meno rispetto all'anno precedente, ma che riscuote comunque di un grande successo, confermando citt\u00e0 come Bari, Torino, Roma e Napoli e promuovendone di nuove come ad esempio Firenze.\nNel 2008, subito dopo la terza edizione dei premi, parte anche la terza edizione del tour. A differenza dei precedenti, questo non vede protagoniste le pi\u00f9 importanti citt\u00e0 italiane come Torino e Roma, ma alcune citt\u00e0 di minore importanza come Mantova, Reggio Calabria e Pescara. Quest'ultima gode di un successo davvero inaspettato che verr\u00e0 confermata anche per l'anno successivo. Con l'ultima stagione, quella del 2009, tornano nel calendario di \"TRL\", a grande richiesta, anche le citt\u00e0 di Torino, Genova e Roma. Proprio Roma sar\u00e0 l'ultima citt\u00e0 a salutare per sempre il pubblico della trasmissione.\nDa \"On Tour\" a \"On the Road\".\nDopo Roma il programma non ha fatto rientro a Milano ed \u00e8 stato sospeso a tempo indeterminato dai palinsesti di MTV. L'8 marzo 2010 viene inizialmente creato My TRL Video, un temporaneo contenitore di video dove \u00e8 possibile votare il proprio video preferito per portarlo come nominato in una categoria della quinta edizione dei \"TRL Awards\", e in seguito TRL On the Road che sostituisce il vecchio \"TRL On Tour\". Nel nuovo format \"TRL\" girer\u00e0 le piazze italiane con il suo Truck invitando i ragazzi non solo ad essere il pubblico della trasmissione ma anche a prenderne parte. Ci sar\u00e0 sempre la top 10, performance musicali e tantissime sorprese.\nEdizioni.\nPrima stagione.\nIl palco.\nIl palco, di forma a base esagonale, \u00e8 lo stesso che \u00e8 stato utilizzato il 25 marzo durante la cerimonia della prima edizione dei \"TRL Awards\". Per coprire il backstage sono stati utilizzati dei rettangoli di metallo messi l'uno parallelo all'altro creando cos\u00ec un effetto tendina. Una cosa che appare in molte parti sono degli spinotti che infatti caratterizzano la grafica del programma: sono visibili sul pavimento e anche sui rettangoli di metallo.\nOltre alla classica \"fossa degli screamers\" situata proprio davanti al palco, sono state aggiunte una passerella per essere pi\u00f9 vicini al pubblico (dove, appunto, ai lati sono situati i ragazzi screamers) e la tower, ovvero una torre dove poter godere il programma da una vista migliore. Tra il palco e la tower \u00e8 stato messo il ledwall, presente nella scenografia dello show a partire dalla permanenza torinese dello show nel 2005.\nSui rettangoli di metallo e sulla tower prendeva posto il logo di \"TRL\" in plastica trasparente gialla con i bordi grigi.\nLa configurazione del palco \u00e8 stata modificata di tappa in tappa a seconda dello spazio disponibile e della piazza.\nNella tappa di Siracusa oltre alla \"fossa degli screamers\" \u00e8 stata creata una \"screaming pool\", ossia una piscina dove degli artisti venivano alcune volte invitati a tuffarsi insieme ad altri ragazzi.\nSeconda stagione.\nIl palco.\nIl palco a differenza dell'anno precedente \u00e8 molto pi\u00f9 grande ed \u00e8 stato presentato per la seconda edizione dei \"TRL Awards\".\nUna delle particolarit\u00e0 \u00e8 l'assenza della \"tower\", sostituita dall'\"arena\" dove i fan si trovano intorno ad uno spazio circolare del palco dove possono sedersi sui degli spalti e che ha disegnata sul pavimento una serie di cerchi concentrici che ricordano un disco in vinile, con il logo di MTV come etichetta. In alto sulla parte frontale sono presenti tre bande colorate, 1 verde in basso, 1 nera in alto ed 1 rossa al centro in rilievo: su quest'ultima \u00e8 riportato il logo del programma e, accanto, il suo titolo.\nIl palco \u00e8 triangolare, con una passerella al centro al quale attorno vengono accolti i ragazzi della fossa degli Screamers, e sul fondo sono posizionati il logo di \"TRL\" in plastica rossa e trasparente, e quello di MTV, sempre nello stile del disco in vinile. Il ledwall \u00e8 stato posizionato alla destra o alla sinistra del palco, in base allo spazio presente in piazza e alla migliore visibilit\u00e0 per il pubblico. Fino a quell'anno \u00e8 stato il palco pi\u00f9 grande della storia del tour di \"Total Request Live\".\nTerza stagione.\nIl palco.\nIl palco \u00e8 stato presentato al pubblico della trasmissione, durante la terza edizione dei \"TRL Awards\". In confronto all'anno precedente era stato ancora ingrandito, ma sotto alcuni aspetti presenta molte somiglianze a quello dell'anno precedente. La base \u00e8 stata nuovamente modificata: non pi\u00f9 a base triangolare, ma a base rettangolare. Per coprire lievemente il backstage, sono stati utilizzati degli specchi dalla forma sferica di vari colori (verde, arancione e giallo) ed il logo della trasmissione al centro. Per l'evento svoltosi a Napoli, il palco era molto pi\u00f9 grande e conteneva anche l'Arena, in cui i fan dello show potevano seguire da vicino la diretta televisiva. Per le tappe del tour invece, essa \u00e8 stata eliminata, mentre la fossa degli screamers, confermata anche per questa edizione. Mentre in alcune tappe la passarella situata di fronte al palco, con ai lati il pubblico della fossa degli screamers, era presente, in altre citt\u00e0 essa \u00e8 stata completamente rimossa.\nQuarta stagione.\nIl palco.\nIl palco, a differenza degli anni precedenti, non \u00e8 stato presentato in anteprima durante la quarta edizione dei \"TRL Awards\". Molto simile a quello dell'anno precedente: sembra infatti che molte delle parti siano state riutilizzate, in quanto la base \u00e8 la stessa e anche le dimensioni sono analoghe. Al centro della scenografia, per coprire almeno in parte il backstage, sono stati utilizzati dei blocchi di plastica dalla forma romboidale di colori azzurro e blu (per riprendere quelli della grafica dello show) con al centro il logo di \"TRL\" in bianco. Il ledwall \u00e8 posizionato al fianco del palco, e la passerella, alla quale gravitano attorno i partecipanti alla fossa degli screamers, \u00e8 situata di fronte al palco.\nNella tappa di Genova il palco non \u00e8 stato utilizzato, in quanto lo show ha trasmesso dal ponte di una nave. \u00c8 stata utilizzata solo una prima base per accogliere i conduttori e gli eventuali ospiti, con delle luci sullo sfondo per illuminare l'intera inquadratura, e una seconda base dove gli ospiti si esibivano con le loro performance."}
{"id": "856914", "revid": "2519", "url": "https://it.wikipedia.org/wiki?curid=856914", "title": "Provincia di Agusan del Sur", "text": "Agusan del Sur \u00e8 una provincia filippina situata nella regione di Caraga, nell'isola di Mindanao.\nIl capoluogo \u00e8 Prosperidad.\nStoria.\nLa provincia di Agusan del Sur \u00e8 stata costituita nel 1967 con il Republic Act n.4979 che sanc\u00ec la divisione dell'Agusan del Norte, con il quale aveva formato dal 1914 la regione di Agusan.\nGeografia fisica.\nL'Agusan del Sur \u00e8 una provincia situata nella parte nord-orientale dell'isola di Mindanao. \u00c8 fortemente caratterizzata dalla presenza del fiume Agusan che la attraversa da nord a sud formando un'ampia valle tra le due catene montuose che corrono parallelamente ad est e ad ovest. Il fiume Agusan sfocia nel Mare di Bohol presso la baia di Butuan, dopo aver attraversato l'Agusan del Norte, provincia con la quale l'Agusan del Sur divide tutto il confine settentrionale. Gli altri confini sono con le province di Misamis Oriental e Bukidnon ad ovest, Davao del Norte, Compostela Valley e Davao Oriental a sud, Surigao del Sur ad est.\nQuesta provincia non ha sbocchi sul mare ed ha il 75% del suo territorio coperto da foreste. La parte meridionale \u00e8 caratterizzata dalla presenza di un'ampia zona umida con paludi e da un gran numero di laghi, tra i quali il maggiore \u00e8 quello di Talacogon. La zona umida dell'Agusan del Sur \u00e8 la pi\u00f9 grande di tutte le Filippine ed ha una grandissima importanza florofaunistica.\nGeografia antropica.\nSuddivisioni amministrative.\nL'Agusan del Sur \u00e8 diviso in 14 municipalit\u00e0:\nEconomia.\nLe risorse principali sono l'agricoltura (riso, mais, banane, noci di cocco), la pesca e lo sfruttamento forestale. Quest'ultimo \u00e8 responsabile di un progressivo depauperamento del patrimonio boschivo che dovr\u00e0 necessariamente essere maggiormente regolamentato. Nella zona di Talacogon sono concentrate le industrie della provincia, tutte strettamente legate all'attivit\u00e0 primaria.\n\u00c8 da sottolineare il buono sviluppo della pesca, grazie alla grande abbondanza offerta dalle acque dolci dei fiumi e dei laghi della provincia."}
{"id": "856923", "revid": "1851848", "url": "https://it.wikipedia.org/wiki?curid=856923", "title": "Elia Rigotto", "text": "Carriera.\nPassista veloce, si mette in luce tra i dilettanti come uno dei giovani pi\u00f9 interessanti. Soprattutto la stagione 2004 gli regala soddisfazioni: vince infatti la Menton-Savona, l'impegnativo Trofeo Zssdi, il prologo e due tappe al Giro delle Regioni e il GP Joseph Bruyere, oltre a diversi buoni piazzamenti. L'anno precedente era stato anche azzurro nella prova a cronometro degli Under 23 al Campionato del Mondo disputatosi a Hamilton.\nNel 2005 passa professionista con la Domina Vacanze e comincia ad ambientarsi nella massima categoria ciclistica. I progressi cominciano ad essere evidenti nel 2006 quando \u00e8 nell'organico del Team Milram. Le buone prestazioni nell'avvio di stagione, culminate nel successo nell'ultima tappa del Giro del Mediterraneo, lo fanno entrare all'interno del treno di Alessandro Petacchi e viene pertanto convocato anche per correre il Giro d'Italia.\nNella corsa a tappe italiana lavora per il suo capitano nelle prime frazioni, ma dopo il ritiro di Petacchi per le conseguenze di una caduta, si piazza nei primi 10 in un paio di frazioni e si mette al servizio degli altri compagni designati quotidianamente per disputare lo sprint nelle tappe pi\u00f9 semplici. Alla fine riesce a portare a termine il Giro e si guadagna la conferma per la stagione successiva. Anche il 2007 inizia con alcuni buoni piazzamenti nelle gare di inizio stagione.\nNel 2008 viene squalificato e condannato a pagare una multa al termine della quarta tappa del Tour Down Under per aver dato una spinta durante la volata al corridore di casa Mathew Hayman, che era caduto rompendosi una clavicola.\nNella stagione 2009 milita nelle file della Serramenti PVC Diquigiovanni-Androni Giocattoli. Alla fine della stagione non gli viene rinnovato il contratto."}
{"id": "856928", "revid": "1543377", "url": "https://it.wikipedia.org/wiki?curid=856928", "title": "Herbert Simon", "text": "Le sue ricerche spaziano nei campi della psicologia cognitiva, dell'informatica, dell'economia, del management e della filosofia della scienza. Con circa un migliaio di pubblicazioni, molte citatissime, \u00e8 uno dei pi\u00f9 importanti scienziati sociali del XX secolo.\nAttivit\u00e0 scientifica.\nSimon non \u00e8 stato solo un uomo universale, ma un pensatore veramente innovativo. \u00c8 stato tra i padri fondatori di molte tra le pi\u00f9 importanti discipline scientifiche, inclusa l'intelligenza artificiale, l'elaborazione dell'informazione, la teoria dell'organizzazione, il problem solving, i sistemi complessi e la simulazione al computer della scoperta scientifica.\nIl genio e l'influenza di Simon sono evidenziati dai molti premi ricevuti, tra i quali: il premio Turing della Association for Computing Machinery (1975) insieme ad Allen Newell per aver dato \"contributi fondamentali all'intelligenza artificiale, alla psicologia cognitiva e al trattamento delle liste\" (1975); il Premio Nobel per l'economia \"per le sue pionieristiche ricerche sul processo decisionale nelle organizzazioni economiche\" (1978); la Medaglia Nazionale per la Scienza (1986); e il premio della American Psychological Association per gli eccezionali contributi alla psicologia (1993).\nHa analizzato in maniera sistematica il comportamento decisionale degli individui all'interno delle organizzazioni, osservando che costoro non si attenevano ai criteri imposti dalle teorie normative. In particolare ha evidenziato come la scelta effettuata da un individuo non rispetta gli assiomi fondamentali dell'approccio logico. Quindi un individuo pi\u00f9 che fare scelte ottimali, fa scelte soddisfacenti, sia per i vincoli svolti dalle organizzazioni sia per i limiti imposti dal sistema cognitivo umano.\nSimon \u00e8 stato anche un pioniere nel campo dell'intelligenza artificiale, creando con Newell i programmi \"Logic Theory Machine\" (1956) e \"General Problem Solver\" (G.P.S.) (1957). Il G.P.S. \u00e8 stato forse il primo tentativo di separare la strategia di problem solving dall'informazione sui problemi da risolvere. Ambedue i programmi furono sviluppati usando il linguaggio Information Processing Language (IPL) (1956) sviluppato da Newell, Cliff Shaw e Simon.\nHa ricevuto, il 12 ottobre 1988, la laurea magistrale \"honoris causa\" in Scienze politiche dall'Universit\u00e0 degli Studi di Pavia.\nContributi economici.\nHerbert Simon ha realizzato cambiamenti importanti in microeconomia. A lui si deve il concetto di \"organizational decision-making\" come lo conosciamo oggi. \u00c8 stato il primo a discutere questo concetto in un contesto di incertezza, e per il lavoro su questo argomento \u00e8 stato insignito del Premio Nobel nel 1978.\nLavorando nella \"Cowles Commission for Economic Research\", l'obiettivo di Simon era di collegare la teoria economica con matematica e statistica. I suoi contributi pi\u00f9 importanti riguardano l'equilibro generale e l'econometria. \u00c8 stato fortemente influenzato dal dibattito marginalista iniziato negli anni trenta.\nUn contributo importante riguarda le ricerche sull'organizzazione industriale, dove ha sostenuto che l'organizzazione interna delle imprese e le decisioni sul \"business\" non sono conformi alle teorie neoclassiche sulle decisioni \"razionali\". Simon ha scritto numerosi articoli sull'argomento, concentrandosi sulla questione delle decisioni sotto l'ipotesi di comportamento nota come razionalit\u00e0 limitata.\n\"Comportamento razionale\", in economia, significa che gli individui massimizzano la loro funzione di utilit\u00e0 sotto i vincoli dati (ovvero limiti di bilancio, scelte limitate...) ricercando il loro interesse personale. Il termine razionalit\u00e0 limitata indica la scelta razionale che tiene conto dei limiti cognitivi e conoscitivi. La razionalit\u00e0 limitata \u00e8 un argomento centrale dell'economia comportamentale, riguardante i modi in cui il processo decisionale influenza le decisioni. Le teorie sulla razionalit\u00e0 limitata abbandonano alcuni assunti della teoria dell'utilit\u00e0.\nSimon decise che il modo migliore di studiare questi temi fosse quello di utilizzare modelli di simulazione. Perci\u00f2 s'\u00e8 interessato di intelligenza artificiale, interazione uomo-computer, principi di organizzazione di uomini e macchine, processi informativi, uso del computer per studiare problemi filosofici e implicazioni sociali della tecnologia del computer. Alcune delle ricerche hanno riguardato il cambiamento tecnologico e i cambiamenti nel processo dell'informazione.\nCome cittadino di Pittsburgh, ha fornito consulenza alla cittadinanza su varie questioni, incluso l'uso di fondi pubblici per costruire stadi e i metodi per raccogliere le imposte.\nTeoria della \"razionalit\u00e0 olimpica\".\n\"Razionalit\u00e0 olimpica\" \u00e8 un termine coniato da Herbert A. Simon per definire la razionalit\u00e0 piena di un soggetto. \nQuando Simon parla di razionalit\u00e0 olimpica (\"olympic rationality\", nell'originale) si riferisce a un contesto di stipulazione contrattuale. Simon distingue infatti due tipologie di contratti: \"contratti completi\" e \"contratti incompleti\".\nI primi sono contratti che dovrebbero essere sviluppati tra persone che possiedono entrambe razionalit\u00e0 olimpica. In questo caso le parti saranno in grado di prevedere tutte le situazioni verificabili nell'ambito del loro rapporto e inserire all'interno del contratto determinati comportamenti da assumere nel caso in cui le situazioni si verifichino.\nL'altra definizione di contratto \u00e8 quella di contratto incompleto. Questa tipologia di contratto \u00e8 stipulata tra persone che non sono in possesso di razionalit\u00e0 olimpica. Per contratto incompleto si intende, quindi, quel contratto in cui non sono state calcolate tutte le situazioni verificabili. Il contratto incompleto \u00e8 un contratto che, perch\u00e9 venga rispettato nella sua totalit\u00e0, avr\u00e0 bisogno di un giudice o un arbitro che decida il comportamento che le due parti dovranno assumere in una determinata situazione.\nSimon usa un'immagine efficace per fare distinzione tra i due modelli di razionalit\u00e0. \nUsa l'immagine della mano di un individuo che prende, senza tremolii, un oggetto da un paniere.\nPerch\u00e9 ci\u00f2 possa avvenire, il soggetto deve essere in grado, in un breve lasso di tempo, di individuare ciascun oggetto del paniere, individuare le caratteristiche e prenderne uno dal paniere con la mano decisa. Dato che questo implica che l'individuo sia in possesso di razionalit\u00e0 olimpica, \u00e8 pi\u00f9 probabile che la sua mano, mentre sta per cogliere un oggetto dal cesto di elementi, sia una mano tremolante; quindi non decisa sulla scelta dell'oggetto."}
{"id": "856933", "revid": "22356", "url": "https://it.wikipedia.org/wiki?curid=856933", "title": "Pachycephalosauridae", "text": ""}
{"id": "856934", "revid": "827882", "url": "https://it.wikipedia.org/wiki?curid=856934", "title": "Janice (Slovacchia)", "text": "Janice (in ungherese: \"J\u00e9ne\", in tedesco: \"Jenney\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta in una lista di localit\u00e0, nel 1216 con il nome di Yenne. Fu patria della famiglia dei conti Jenei a cui appartenne fino al XVIII secolo, quando pass\u00f2 ai Koh\u00e1ry. Tra gli 1938 e 1944 appartenne all'Ungheria."}
{"id": "856935", "revid": "92723", "url": "https://it.wikipedia.org/wiki?curid=856935", "title": "Butuan", "text": "Butuan \u00e8 una citt\u00e0 altamente urbanizzata (HUC) delle Filippine, capoluogo della regione di Caraga. Si tratta di una citt\u00e0 indipendente, territorialmente situata all'interno della Provincia di Agusan del Norte.\nGeografia fisica.\nLa citt\u00e0 \u00e8 situata nella parte nord-occidentale della valle di Agusan, una piana nel nord-est dell'isola di Mindanao attraversata dal fiume Agusan.\nMonumenti e punti di interesse.\nButuan \u00e8 formata da 86 baranggay:"}
{"id": "856938", "revid": "121837", "url": "https://it.wikipedia.org/wiki?curid=856938", "title": "Orationes in Catilinam", "text": ""}
{"id": "856943", "revid": "57259", "url": "https://it.wikipedia.org/wiki?curid=856943", "title": "Famiglia Tuccimei", "text": ""}
{"id": "856946", "revid": "836193", "url": "https://it.wikipedia.org/wiki?curid=856946", "title": "Cityway", "text": ""}
{"id": "856952", "revid": "7092194", "url": "https://it.wikipedia.org/wiki?curid=856952", "title": "Kitzbuehel", "text": ""}
{"id": "856953", "revid": "2519", "url": "https://it.wikipedia.org/wiki?curid=856953", "title": "Provincia di Aklan", "text": "Aklan \u00e8 una provincia delle Filippine nella regione del Visayas Occidentale.\nIl capoluogo provinciale \u00e8 Kalibo.\nGeografia antropica.\nSuddivisioni amministrative.\nLa provincia di Aklan \u00e8 divisa in 17 municipalit\u00e0:"}
{"id": "856954", "revid": "339392", "url": "https://it.wikipedia.org/wiki?curid=856954", "title": "Friuli - Venezia Giulia", "text": ""}
{"id": "856956", "revid": "2063781", "url": "https://it.wikipedia.org/wiki?curid=856956", "title": "Laterale approssimante alveolare", "text": "La laterale alveolare \u00e8 una consonante, rappresentata con il simbolo [l] nell'alfabeto fonetico internazionale (IPA).\nNell'ortografia dell'italiano tale fono \u00e8 rappresentato dalla lettera L.\nCaratteristiche.\nLa consonante laterale alveolare sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +coronale, +anteriore, +consonantico, +sonorante, +sonoro.\nIn italiano.\nIn italiano un esempio di questo suono si trova nella parola \"letto\" .\nAltre lingue.\nFrancese.\nIn lingua francese tale fono \u00e8 reso con la grafia :\nSpagnolo.\nIn lingua spagnola tale fono \u00e8 reso con la grafia :\nInglese.\nIn lingua inglese tale fono \u00e8 reso con la grafia seguita da vocale:\nTedesco.\nIn lingua tedesca tale fono \u00e8 reso con la grafia :\nSvedese.\nIn lingua svedese tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia : \nGreco.\nIn lingua greca tale fono \u00e8 reso nell'alfabeto greco:\nArabo.\nIn lingua araba tale fono \u00e8 reso per mezzo della lettera :"}
{"id": "856957", "revid": "123168493", "url": "https://it.wikipedia.org/wiki?curid=856957", "title": "Mario Sesti", "text": "Biografia.\nLaureatosi in Filosofia, nella met\u00e0 degli anni '80 ha insegnato filosofia al Liceo-Ginnasio \"Goffredo Mameli\" di Roma. Mario Sesti \u00e8 stato uno degli organizzatori del primo festival del cinema di Roma 2006, tenutosi nella capitale dal 13 al 21 ottobre 2006, in qualit\u00e0 di coordinatore del comitato scientifico e responsabile della sezione \"Il lavoro dell'attore\". Nel 2003 gira il film \"L'ultima sequenza\" (sul \"finale alternativo\" del film di Federico Fellini \"8\u00bd\") e i suoi saggi cinematografici su Pietro Germi, Nanni Moretti, Mimmo Calopresti, e Jane Campion.\nCritico e giornalista cinematografico, autore di film documentari, \u00e8 collaboratore di La Repubblica e Ciak. \u00c8 tra i direttori artistici della Festa del Cinema di Roma (responsabile delle sezioni \u201cExtra\u201d, \u201cIncontri\u201d e \u201cIl lavoro dell'attore\u201d). Per 13 anni Sesti ha lavorato a L'Espresso come giornalista e cronista cinematografico. Ha scritto libri e monografie su Nanni Moretti, il Nuovo Cinema Italiano, il cinema poliziesco e su Pietro Germi (\"Tutto il cinema di Pietro Germi\", pubblicato da Baldini e [[Daniele Sesti]] Castoldi, con il quale ha vinto in Italia il premio di \u201cmiglior libro di cinema dell'anno\u201d nel 1987. Nel 2006 ha vinto con un altro libro, pubblicato da Feltrinelli, \"In quel film c'\u00e8 un segreto\", il premio Diego Fabbri, per il miglior libro di cinema.\nSuoi film documentari sono stati proiettati al Festival di Cannes, al MoMA di New York, all'Universit\u00e0 di Princeton, al Festival di Locarno, al Torino Film Festival, al Museo Guggenheim di New York. Molte di queste opere sono state programmate da Rai Tre, Raisat Cinema, Tele +, Mediaset, la Sette: nel 2003 un suo film-inchiesta sul finale perduto di 8 1/2 di Fellini (L'ultima sequenza) \u00e8 stato selezionato dal Festival di Cannes, proiettato a New York, Seattle, San Paolo, Londra, Monaco, Budapest, San Francisco, Los Angeles e in tutta Italia. Dal 1998 fino al 2000 \u00e8 stato responsabile del progetto CINEMA FOREVER, per il quale ha curato il restauro di \"Un maledetto imbroglio, La dolce vita, 8\u00bd, Umberto D., I vitelloni, Lo sceicco bianco, Francesco, giullare di Dio\" (fra gli altri). Nel 2005 un suo film documentario su Pier Paolo Pasolini (\"La voce di Pasolini\", realizzato insieme a Matteo Cerami con voce narrante di Toni Servillo) \u00e8 stato scelto dalla collana Real Cinema e distribuito nelle librerie Feltrinelli.\n\u00c8 stato direttore artistico del \"Festival cinema &amp;/\u00e8 lavoro\" di Terni e dal 2004 cura le retrospettive del \"Terra di Siena film festival\". Ha coordinato un laboratorio di critica cinematografica per studenti della laurea magistrale, presso il polo DAMS di Roma Tre. Attualmente tiene un corso all'Accademia nazionale d'arte drammatica \"Silvio D'Amico\" di Roma. Nel 2009 \u00e8 componente della Giuria per l'assegnazione dell'Alabarda d'oro, premio \"Citt\u00e0 di Trieste\" della sezione speciale \"Cinema\". Dal 2012 Mario Sesti \u00e8 direttore editoriale del Taormina Film Fest. Nel 2015, dopo 3 anni, lascia la direzione del festival cinematografico italiano."}
{"id": "856958", "revid": "1543377", "url": "https://it.wikipedia.org/wiki?curid=856958", "title": "Gemersk\u00e9 Decht\u00e1re", "text": "Gemersk\u00e9 Decht\u00e1re (in ungherese: \"D\u00e9t\u00e9r\", in tedesco: \"Dechtur in der G\u00f6mmer\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1246 con il nome di \"terra populorum Deltar\", come possedimento dei conti Ratold. Venne devastato pi\u00f9 volte dai Turchi tra il 1500 e il 1600, mentre ricorrenti epidemie di colera imperversarono nella localit\u00e0 tra il 1709-1710. Dal 1938 al 1944 venne annesso all'Ungheria."}
{"id": "856960", "revid": "2091899", "url": "https://it.wikipedia.org/wiki?curid=856960", "title": "Kalibo", "text": "Kalibo \u00e8 una municipalit\u00e0 di Prima classe delle Filippine, capoluogo della Provincia di Aklan, nella Regione del Visayas Occidentale.\nKalibo \u00e8 formata da 16 baranggay:\nInfrastrutture e trasporti.\nLa citt\u00e0 \u00e8 servita dal vicino aeroporto di Kalibo, che dista 3 chilometri dal centro.\nLuoghi di interesse.\nAlla periferia di Kalibo in barangay New Buswangin, un'area adiacente al mare, \u00e8 visitabile il Bakhawan Eco-park and Research Centre, un parco naturale di 170 ettari che rientra in un importante piano di riforestazione della zona. Il parco \u00e8 interamente ricoperto di mangrovie e un percorso costituito da una passerella di bamb\u00f9 lunga 850 metri permette ai visitatori di ammirarne la bellezza."}
{"id": "856972", "revid": "287204", "url": "https://it.wikipedia.org/wiki?curid=856972", "title": "Nilometro", "text": "Nilometro \u00e8 il nome dato alle strutture \u2013 solitamente scale o pozzi \u2013 usate nell'antico Egitto per misurare l'altezza delle piene del fiume Nilo e poter cos\u00ec prevedere gli andamenti dei raccolti.\nLo scopo originario era ricavare informazioni sul reddito delle attivit\u00e0 agricole \u2013 che si supponeva fosse proporzionato all'entit\u00e0 delle piene \u2013 in modo da operare una tassazione adeguata.\nI nilometri pi\u00f9 famosi si trovano nell'isola Elefantina (presso Assuan), e nell'isola di Roda (Il Cairo). Meno famoso \u00e8 il nilometro del Tempio di Mandulis a Kalabsha."}
{"id": "856975", "revid": "1543377", "url": "https://it.wikipedia.org/wiki?curid=856975", "title": "Poggio Santa Cecilia", "text": "Poggio Santa Cecilia \u00e8 una frazione del comune italiano di Rapolano Terme, nella provincia di Siena, in Toscana.\nGeografia fisica.\nIl borgo di Poggio Santa Cecilia \u00e8 situato sulla sommit\u00e0 di una collina boscosa, lungo il raccordo Siena-Bettolle. L'intera collina \u00e8 circondata da un fitto bosco, che i conti della Berardenga denominarono \"Il bosco inglese\".\nStoria.\nL'origine del nucleo fortificato \u00e8 incerta, poich\u00e9 non esistono documenti anteriori al XII secolo, ma .\nFino al 1260 Poggio Santa Cecilia appartenne ai castelli dei conti della Berardenga e nel 1271 fu sede di un giurisdicente civile dipendente dal podest\u00e0 di Siena. La sua chiesa parrocchiale di Santa Maria in Ferrata nel XII secolo era di padronato della Badia de' Camaldolesi di Agnano in Val d'Ambra. L'altra chiesa parrocchiale portava il titolo di Santa Cecilia, ma nel 1484, a causa delle vertenze insorte tra i rettori delle medesime, per decreto del vescovo di Arezzo le due parrocchie furono riunite in una. Infine, con un altro decreto vescovile del giugno 1798, la cura di Santa Maria in Ferrata venne trasferita all'oratorio di San Pietro.\nLa frazione nel 1833 contava 315 abitanti e la corte del Poggio contava 31 poderi, che ad eccezione di 9, erano propriet\u00e0 dell'antica famiglia nobile senese dei Buoninsegni, poi conti Tadini-Buoninsegni.\nNell'agosto del 1867 giunse a Poggio Santa Cecilia il patriota Giuseppe Garibaldi per curarsi, nelle terme di Rapolano, la ferita d'Aspromonte. Una targa, posta nella piazza del paese che gli \u00e8 stata dedicata, ricorda l'avvenimento:\nLa lapide anticipa erroneamente di un mese la data del soggiorno. In realt\u00e0 Garibaldi giunse a Poggio Santa Cecilia il 14 agosto del 1867, proveniente in treno da Siena, e vi rimase fino al 24, come del resto \u00e8 testimoniato anche dall'analoga lapide visibile alle Terme Querciolaie. Ogni giorno si recava in carrozza ai bagni termali e rientrava la sera, accompagnato dai figli e dal seguito.\nOggi Poggio Santa Cecilia \u00e8 un paese fantasma, completamente disabitato.\nMonumenti e luoghi d'interesse.\nIl paese \u00e8 infine caratterizzato dalla dimora signorile gi\u00e0 dei conti Tadini-Buoninsegni e dalla chiesa di San Pietro, nel cui interno si possono ammirare numerosi affreschi ed un organo a canne di notevole pregio.\nIl borgo conserva parte della cinta muraria medievale, con l'antica porta sormontata dallo stemma dei Tadini-Buoninsegni e dalla balzana senese.\nNei pressi di Poggio Santa Cecilia si trova la chiesa di Santa Maria in Ferrata."}
{"id": "856979", "revid": "3115", "url": "https://it.wikipedia.org/wiki?curid=856979", "title": "Gemer\u010dek", "text": "Gemer\u010dek (in ungherese: \"Kisg\u00f6m\u00f6ri\", in tedesco: \"Kleing\u00f6mersburg\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel XIII secolo. Appartenne ai conti Ratold fino al XVI secolo. Nel 1554 venne saccheggiato dai turchi. Nel 1683 dovette sopportare le devastazioni della guerra polacco-lituana. Dal 1938 al 1944 venne annesso dall'Ungheria."}
{"id": "856981", "revid": "92723", "url": "https://it.wikipedia.org/wiki?curid=856981", "title": "Caloocan", "text": "Caloocan (o anche Kalookan) \u00e8 una citt\u00e0 altamente urbanizzata (HUC) delle Filippine, ubicata nella Regione Capitale Nazionale.\nCaloocan \u00e8 formata da 188 baranggay; i singoli baranggay non hanno una denominazione ufficiale, ma vengono semplicemente distinti con un numero progressivo."}
{"id": "856982", "revid": "1862310", "url": "https://it.wikipedia.org/wiki?curid=856982", "title": "Capo Nord-est", "text": "Il capo Nord-est (o Nordostrundingen) \u00e8 l'estremo capo nordorientale della Groenlandia e si trova nella Terra di Re Federico VIII; \u00e8 situato nel parco Nazionale della Groenlandia Nordorientale. A sud-est si affaccia sul mare di Groenlandia, a est e nord sul mar Glaciale Artico e a nord-ovest sul Danmark Fjord."}
{"id": "856984", "revid": "773636", "url": "https://it.wikipedia.org/wiki?curid=856984", "title": "Chiesa di Santa Maria in Ferrata", "text": "La chiesa di Santa Maria in Ferrata, talvolta chiamata anche \"della Madonna Ferrata\" \u00e8 una chiesetta situata nei pressi di Poggio Santa Cecilia, una frazione di Rapolano Terme in provincia di Siena.\nStoria e descrizione.\nAlla chiesetta si giunge seguendo le indicazioni per il podere \"La Palazzetta\" poco prima della salita per giungere a Poggio Santa Cecilia, superato il podere si prosegue su un ripido sentiero per circa 250 m, sulla destra, tra un fitto bosco ed un panorama meraviglioso, si trova la splendida chiesetta/santuario di S. Maria in Ferrata, costruita su un precedente edificio paleocristiano. La chiesa, un tempo popolare meta di pellegrinaggio, \u00e8 in rovina ed \u00e8 gravemente danneggiata sia dall'incuria sia per la scarsa accessibilit\u00e0 del luogo. Una parte del tetto \u00e8 crollata e gli affreschi dell'altare maggiore sono esposti alle intemperie.\nLa tradizione narra che due cacciatori, di ritorno da un'infruttuosa battuta di caccia, molto arrabbiati, videro un'immagine della Madonna in un tabernacolo e, per scaricare la loro ira, decisero di prenderla a fucilate. Nonostante i colpi, il volto della Madonna restava intatto e non veniva minimamente scalfito. Un cacciatore, incredulo e stupito, esclam\u00f2: \"Ma di cosa sei fatta? Di ferro?\". Sempre secondo la tradizione, la Vergine rispose allora e disse: \"S\u00ec sono di ferro ed il Male non potr\u00e0 mai distruggermi\". Poi ammon\u00ec gli uomini che, sconvolti dalla visione, si convertirono.\nIn ricordo di quest'episodio fu costruito il santuario, che fu per lungo tempo oggetto di devozione e raggiunse il suo massimo splendore dopo i restauri e le modifiche disposte dalla colta ed aristocratica contessa Virginia Tadini-Buoninsegni, come ricorda una scritta all'interno. La Madonna Ferrata, ritenuta miracolosa, era molto venerata dai rapolanesi; in particolare, nel periodo pasquale, una grande processione partiva da Poggio Santa Cecilia e richiamava una folla numerosa di fedeli che giungevano, spesso a piedi, da Rapolano e Serre portando con s\u00e9 viveri e bevande per confortare il lungo cammino. Fino ad alcuni anni fa erano visibili numerosi ex voto appesi alle pareti.\nA seguito del grido di allarme apparso su alcuni organi di stampa nel gennaio 2007, un gruppo di volenterosi rapolanesi si \u00e8 costituito in comitato per salvare la chiesa. A tempo di record hanno provveduto alla messa in sicurezza dell'edificio che, con una solenne celebrazione, \u00e8 stata riaperta al culto il 6 maggio 2007. L'icona miracolosa della Vergine \u00e8 stata ricollocata nella chiesa."}
{"id": "856990", "revid": "71155", "url": "https://it.wikipedia.org/wiki?curid=856990", "title": "MIPAS", "text": ""}
{"id": "856995", "revid": "3115", "url": "https://it.wikipedia.org/wiki?curid=856995", "title": "\u010ceren\u010dany", "text": "\u010ceren\u010dany (in passato \"C\u0161erenc\u0161\u00e1ny\", in ungherese: \"Cserencs\u00e9ny\", in tedesco: \"Klein-Steffelsdorf\" o \"Tscherentschen\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio compare per la prima volta nei documenti medievali nel 1334 con il nome di Cherenchen, come possedimento dell'arcivescovato di Kalocsa. Nel XV secolo pass\u00f2 alla signoria del castello di Hajn\u00e1\u010dka."}
{"id": "856997", "revid": "289247", "url": "https://it.wikipedia.org/wiki?curid=856997", "title": "Distanza punto-retta", "text": ""}
{"id": "857005", "revid": "1862310", "url": "https://it.wikipedia.org/wiki?curid=857005", "title": "Danmark Fjord", "text": "Il Danmark Fjord \u00e8 un fiordo nel nord della Groenlandia; la sua sponda orientale fa parte della Terra di Re Federico VIII e sbocca a nord nel Mare Glaciale Artico; questo fiordo ha la bocca in comune con l'Independence Fjord. Appartiene al Parco nazionale della Groenlandia nordorientale."}
{"id": "857009", "revid": "599013", "url": "https://it.wikipedia.org/wiki?curid=857009", "title": "Cts", "text": ""}
{"id": "857011", "revid": "34222", "url": "https://it.wikipedia.org/wiki?curid=857011", "title": "Diplocidae", "text": ""}
{"id": "857012", "revid": "144796", "url": "https://it.wikipedia.org/wiki?curid=857012", "title": "Torre Latinoamericana", "text": "La Torre Latinoamericana \u00e8 un grattacielo che si trova a Citt\u00e0 del Messico situato all'angolo tra le vie Madero e Lazaro Cardenas nel pieno centro storico della citt\u00e0. La sua posizione centrale, la sua altezza e la sua storia ne fanno uno degli edifici pi\u00f9 importanti ed emblematici di Citt\u00e0 del Messico. Fu anche l'edificio pi\u00f9 alto della citt\u00e0 dalla sua costruzione nel 1956 fino al 1984, anno in cui venne completato il World Trade Center.\nStoria.\nIl lotto di terreno dove attualmente sorge la \"Torre Latino\" in antichit\u00e0 era occupato dal serraglio dell'imperatore azteco Montezuma II, e dove, dopo la conquista del Messico, fu costruito l'antico convento di San Francesco.\nLa Torre Latinoamericana fu costruita per alloggiare gli uffici della compagnia assicurativa La Latinoamericana Seguros. Originariamente la compagnia occupava un edificio pi\u00f9 piccolo sempre nello stesso posto dove ora sorge la torre. Durante gli otto anni di costruzione della torre la compagnia si trasfer\u00ec in alcuni uffici in una zona vicino.\nPer questo ambizioso progetto si incaric\u00f2 un gruppo di professionisti: l'ingegnere Leonardo Zeevaert, l'architetto Augusto Alvarez, l'architetto Alfonso Gonzalez Paullada e l'ingegnere Eduardo Espinosa.\nLa costruzione prese il via nel febbraio del 1948 con un programma di indagini geotecniche per conoscere la vulnerabilit\u00e0 sismica del suolo, che consistette nel:\nDopo lo studio del terreno, si arriv\u00f2 alla conclusione di progettare una cementificazione e una struttura che sarebbe stata d'esempio nell'ingegneria moderna, visto che il sottosuolo della citt\u00e0 \u00e8 fangoso, con consistenza spugnosa. Per creare questa torre fu necessario piantare 361 piloni specialmente disegnati fino ad una profondit\u00e0 di 33 metri.\nSi costru\u00ec un fondo di calcestruzzo cos\u00ec da far \"galleggiare\" l'edificio indipendentemente dal terreno e dai piloni. Questa tecnologia originale del Messico fu usata per la prima volta al mondo e continua ad essere utilizzata in tutte le costruzioni di grattacieli in zone a rischio sismico.\nPer sopportare un peso totale dell'edificio di tonnellate, si costru\u00ec una struttura rigida di acciaio con un peso di tonnellate, che d\u00e0 forma a 3 piani interrati e a 44 piani che si alzano per 138 metri, pi\u00f9 un'antenna di 44 metri arrivando cos\u00ec ad un totale di 182 metri sul livello della strada, con una superficie di \u00a0m\u00b2 di cristallo e metri di alluminio; i soli impianti sanitari arrivano ad un peso di 50 tonnellate ed esistono oltre lampade per l'illuminazione.\nLa \"Torre Latinoamericana\" fu terminata all'inizio del 1956 e fu inaugurata ufficialmente il 30 aprile dello stesso anno e la compagnia assicuratrice si trasfer\u00ec nella torre nei piani tra il quarto e l'ottavo. Il resto dello spazio per uffici fu dato in affitto. Al momento della sua inaugurazione la torre latinoamericana era l'edificio pi\u00f9 alto della citt\u00e0 e il suo osservatorio al piano 44\u00b0 rimase il pi\u00f9 alto fino all'apertura di quello della Torre Mayor nel dicembre 2004.\nLa torre acquist\u00f2 prestigio a livello internazionale quando resistette ad un forte terremoto nel 1957, grazie alla sua costruzione con struttura d'acciaio e ai piloni profondi, che furono necessari proprio per la sismicit\u00e0 della citt\u00e0 e per la composizione fangosa del terreno. Grazie a questo ottenne il riconoscimento dall'American Institute of Steel Construction, per essere l'edificio pi\u00f9 alto che abbia mai sopportato una cos\u00ec grande forza sismica.\nTuttavia il pi\u00f9 grande pericolo la torre lo super\u00f2 il 19 settembre 1985 quando resistette ad un terremoto di gran lunga superiore al precedente. Attualmente la torre \u00e8 considerata uno degli edifici pi\u00f9 sicuri al mondo.\nNel 2002 la torre fu acquistata dall'impresario messicano Carlos Slim Hel\u00fa.\nLa torre ha celebrato il suo cinquantesimo anniversario nel 2006. Il 30 aprile ebbe luogo una cerimonia che ha incluso la riapertura dei piani dal 38\u00ba al 44\u00ba che sono stati ristrutturati ed \u00e8 inoltre stata l'occasione per l'apertura di un museo e il riconoscimento della Federazione mondiale delle grandi torri. I progetti futuri includono una ristrutturazione della facciata con materiali moderni ma mantenendo l'aspetto originale dato che la torre \u00e8 considerata, vista la sua centralit\u00e0, un monumento storico."}
{"id": "857013", "revid": "141073", "url": "https://it.wikipedia.org/wiki?curid=857013", "title": "Diplodoichea", "text": ""}
{"id": "857017", "revid": "141073", "url": "https://it.wikipedia.org/wiki?curid=857017", "title": "Diplodocinae", "text": ""}
{"id": "857031", "revid": "1573940", "url": "https://it.wikipedia.org/wiki?curid=857031", "title": "Contea di Calhoun (Iowa)", "text": "La contea di Calhoun, in inglese Calhoun County, \u00e8 una contea dello Stato USA dell'Iowa. Al censimento del 2000 la popolazione era di 11.115 abitanti. Il capoluogo di contea \u00e8 Rockwell City. La contea, istituita nel 1855, deve il suo nome a John C. Calhoun, membro del Senato degli Stati Uniti.\nGeografia fisica.\nL'U.S. Census Bureau certifica che l'estensione della contea \u00e8 di 1.482\u00a0km\u00b2, di cui 1.477\u00a0km\u00b2 composti da terra e 5\u00a0km\u00b2 composti di acqua.\nComunit\u00e0 e localit\u00e0.\nLa contea di Calhoun contiene dodici citt\u00e0, tre comunit\u00e0 non incorporate e sedici \"township\":"}
{"id": "857039", "revid": "1888309", "url": "https://it.wikipedia.org/wiki?curid=857039", "title": "Villa Olmo", "text": "Villa Olmo (originariamente detta \"dell'Olmo\") \u00e8 una villa neoclassica di Como, opera dell'architetto Simone Cantoni. L'imponente struttura, voluta dalla famiglia dei marchesi Odescalchi di Fino Mornasco, si presenta oggi come la pi\u00f9 rilevante tra le ville del comasco.\nDal 1924 la villa ospita il Centro nazionale Volta, in omaggio all'inventore e cittadino comasco Alessandro Volta (1745-1827).\nStoria.\nI marchesi Odescalchi.\nLa costruzione della villa venne commissionata nel 1780 da Innocenzo Odescalchi (1754-1824), marchese di Fino Mornasco, appartenente ad un ramo collaterale della celebre famiglia dei principi Odescalchi di Roma, rimasta a Como di dove era originaria. A quel tempo, la tenuta ospitava un complesso di edifici agricoli, costruiti sui resti di un convento medievale appartenuto dapprima Umiliati e poi ai religiosi dell'Ordine dei Minimi, i quali durante la peste del 1630 vi avevano allestito un lazzaretto. La propriet\u00e0, che copriva una superficie di oltre 65 pertiche, era quindi divenuta possesso della famiglia Odescalchi nel 1664, attraverso una permuta portata avanti da Marco Plinio Odescalchi.\nDopo un primo incarico al ticinese Innocenzo Regazzoni (1738-1811), i lavori, iniziati nel 1782, vennero portati a conclusione dall'architetto neoclassico Simone Cantoni, il quale cur\u00f2 il progetto della villa fino al 1796. L'architetto, originario del paese di Muggio, nella omonima valle presso Mendrisio, era personaggio in vista nella Milano dell'epoca, avendo consolidato una notevole esperienza nella realizzazione, tra l'altro, di Palazzo Serbelloni in Corso di Porta Venezia a Milano nel 1775 e per aver curato la ristrutturazione del Palazzo Ducale di Genova. \nVilla Olmo, costruita sulla riva occidentale del Lago di Como, venne pensata e progettata per essere la residenza estiva per i marchesi e, difatti, l'imponente edificio neoclassico \u00e8 completato anche da un ampio giardino affacciato sul lago, largamente risistemato dal successivo proprietario, il marchese Raimondi.\nIl curioso nome della villa gli \u00e8 stato attribuito per via di un magnifico esemplare di olmo, all'epoca dell'avvio dei lavori gi\u00e0 pi\u00f9 che centenario, che oggi non esiste pi\u00f9. \nI lavori al cantiere per l'edificazione del palazzo vennero avviati nel 1782, sulla base di un nuovo progetto che rielaborava il precedente del Regazzoni. Cantoni chiam\u00f2 presso di s\u00e9 i fratelli Domenico Pozzi, Carlo Luca Pozzi, Giuseppe Pozzi e lo scultore Francesco Carabelli, avvalendosi della loro collaborazione per completare la struttura e progettarne gli ambienti interni. Allo scultore si devono, tra l'altro, i cinque medaglioni sulla facciata, recanti i busti di altrettanti filosofi: Platone, Solone, Talete, Socrate e Pitagora. \nNel 1789 venne terminato il corpo centrale della villa, mentre le ali laterali e le \"d\u00e9pendances\" vennero terminate nel 1797. Durante i lavori per la realizzazione del palazzo, vennero ritrovati i resti di quella che doveva essere la casa del poeta antico romano Caninio Rufo.\nNel 1797 il marchese Odescalchi si offr\u00ec di ospitare nella propria villa il generale Bonaparte con la moglie Giuseppina di Beauharnais. La coppia, in visita a Como, prefer\u00ec tuttavia alloggiare nella vicina Villa la Rotonda\"\". La sola Josephine fu accolta a Villa Olmo anche nel 1805, durante una seconda visita alla citt\u00e0 da parte dell'allora imperatrice. Presso la propria villa, il marchese Odescalchi ospit\u00f2, fra gli altri, Ugo Foscolo, nel 1808. \nDopo la fine dei lavori al corpo centrale del complesso, gli Erba Odescalchi avviarono i lavori di decorazione delle stanze interne, affidandoli ad Andrea Appiani che sar\u00e0 il principale pittore di corte di Napoleone in Italia. All'Appiani \u00e8 attributo un affresco realizzato nella sala detta delle nozze, raffigurante lo sposalizio di Marte con una giovane sposa, probabile allegoria della creazione della Repubblica Cisalpina da parte dell'imperatore francese.\nI marchesi Raimondi.\nNel 1824, alla morte di Innocenzo Odescalchi, la dimora pass\u00f2 in eredit\u00e0 al pronipote, il marchese Giorgio Giuseppe Raimondi, il quale era figlio di Raffaele Raimondi e di Giuseppa Porro Carcano, figlia della sorella di Innocenzo, Maria Odescalchi, e del conte Giorgio Porro Carcano.\nIl nuovo proprietario avvi\u00f2 da subito una serie di lavori di ristrutturazione del complesso, in particolare sul piazzale antistante la villa e nella darsena, realizzata su progetto di Luigi Canonica nel luogo laddove un tempo si trovava il lazzaretto.\nMalgrado la novella estrazione della nobilt\u00e0 dei Raimondi, la famiglia non manc\u00f2 di rendere onore alla splendida struttura ereditata con splendide visite dei principali personaggi di spicco dell'epoca, attirati dal piacevole clima del lago e dallo splendore della dimora che offriva comodit\u00e0 e relax a pochi chilometri da Milano. Per tre volte il marchese ospit\u00f2 la visita degli imperatori d'Austria, Francesco II nel 1816 e nel 1826 e Ferdinando I nel 1838, accolti con grandi onori anche per la presenza, nel loro corteo, del principe Klemens von Metternich e del feldmaresciallo Josef Radetzky. Nel 1835 venne ospitata Maria Cristina di Savoia, regina delle Due Sicilie (poi beata), e Maria Teresa d'Asburgo-Lorena, regina di Sardegna. \nIl marchese Giorgio Raimondi ebbe un ruolo rilevante nel sovvenzionare Giuseppe Mazzini sin dal 1833 e successivamente ebbe parte attiva nelle insurrezioni del 1848-49 a Milano. Per questo motivo venne esiliato in Svizzera, nel Canton Ticino, e la villa venne requisita dal governo austriaco, convertita in caserma e in parte spogliata di ci\u00f2 che conteneva. \nNel 1859 vi soggiorn\u00f2 anche Giuseppe Garibaldi, che spos\u00f2 (salvo ripudiarla poco dopo le nozze per presunta infedelt\u00e0) la figlia del marchese, Giuseppina Raimondi.\nI duchi Visconti di Modrone.\nNel 1883 la villa venne ceduta al duca Guido Visconti di Modrone che si dedic\u00f2 attivamente quanto i suoi predecessori per dare nuovo risalto alla villa. \nQuesti affid\u00f2 all'architetto milanese Emilio Alemagna la ricostruzione delle scuderie in stile neoclassico per mantenerle in stile col resto del complesso, dando anche ampio risalto al giardino, la cui visuale era ostacolata dalla presenza di un portico e di alcune ali sporgenti che vennero abbattute per lasciare spazio alla veduta. Nel giardino venne installata una fontana, opera di Gerolamo Oldofredi (1840-1905). Vennero aperte anche due balconate panoramiche e venne risistemato completamente il parco, con la costruzione anche di un piccolo tempietto, sempre di stile neoclassico. I lavori di ristrutturazione coinvolsero anche la darsena. All'interno della villa, venne demolito il soffitto dell'atrio d'ingresso, vennero rifatti gli stucchi del piano terreno e venne ricavato lo spazio per un piccolo teatro da 90 posti, inaugurato nel 1887. La ristrutturazione comport\u00f2 il rimaneggiamento della Cappella Odescalchi, che venne tagliata per realizzare la tromba di un ascensore. La Cappella venne ripristinata durante una ristrutturazione avvenuta negli anni Sessanta del Novecento, circa trent'anni dopo che l'ascensore era stato eliminato.\nAltri interventi commissionati e realizzati interessarono la facciata, in particolar modo il timpano ionico che venne arricchito dal blasone visconteo, sostenuto da putti e sormontato dalla corona ducale, sostituendo una targa su pietra che in precedenza riportava il nome della villa \"OLMO\".\nIl Comune di Como.\nNel 1924 il complesso della villa venne acquisito dal Comune di Como, che vi ospit\u00f2, tre anni dopo, l'Esposizione Internazionale per il centenario della morte di Alessandro Volta, oltre poi a numerosi congressi, spettacoli, mostre d'arte (tra le quali una su Bernardino Luini e, nel 1959, sul neoclassicismo lombardo). Nel 1949 venne ospitata una grandiosa mostra dal titolo \"Elettricit\u00e0 applicata\" per celebrare il 150\u00ba anniversario della pila di Volta.\nNegli anni Sessanta, durante alcuni lavori di ristrutturazione del complesso, sono emersi resti di mura romane che non si esclude possano essere una traccia dell'abitazione di quel Caninio Rufo menzionato da Plinio il Giovane.\nNel 1970 ospit\u00f2 una puntata di \"Giochi senza frontiere\". Dal 1982 \u00e8 sede del Centro Volta, che vi organizza le sue manifestazioni internazionali.\nDal 2004 al 2015 la villa divenne nuovamente sede di grandi mostre di opere arte, prima di essere interessata da importanti lavori di restauro che coinvolsero tutto il complesso.\nI giardini.\nIl parco di villa Olmo \u00e8 certamente uno dei pi\u00f9 importanti dell'intera provincia di Como.\nSin dalle origini, il terreno si estende per quasi cinque ettari e comprende 780 alberi in tutti tra i quali alcuni esemplari dichiarati monumentali come un ippocastano di 26 metri, un cedro del Libano di 22,5 metri, un Liquidambar, una sequoia gigante ed un faggio rosso. Tra gli alberi pi\u00f9 antichi del complesso sono ancora oggi presenti una coppia di ippocastani, uno piantato nel 1664 e l'altro nel 1716 e quindi precedenti all'edificazione della villa stessa. Nel parco sono presenti inoltre 460 tra arbusti e cespugli.\nAl passo con lo sviluppo del complesso della villa, il parco venne costruito tra la fine del Settecento e l'inizio dell'Ottocento in stile inglese. Il progetto attuale del giardino risale per\u00f2 al 1829 quando venne rivisitato dall'architetto paesaggista Luigi Sada su commissione del marchese Raimondi, per quanto esso sia stato in parte compromesso dalla costruzione di una parte della Strada statale 340 Regina negli anni '60 del Novecento, fatto che ha isolato di fatto il resto del complesso dalle serre ornamentali costruite nell'Ottocento. Le due aree sono state successivamente connesse tramite il \"Ponte del Chilometro della conoscenza\".\nIl complesso del giardino \u00e8 stato completamente ristrutturato nel 2016 dal comune di Como con il ripristino di alcuni \"parterres\" dell'area di fronte alla villa.\nCuriosit\u00e0.\nLa villa \u00e8 stata usata come ambientazione per le riprese di alcune scene del film \"Innamorato pazzo\" di Adriano Celentano."}
{"id": "857045", "revid": "1504506", "url": "https://it.wikipedia.org/wiki?curid=857045", "title": "Tassilone III di Baviera", "text": "Origine.\nTassilone III era figlio del duca dei Bavari Odilone, della famiglia degli Agilolfingi e di Hiltrude (720-754), figlia del Maggiordomo di palazzo di Neustria e di Austrasia Carlo Martello.\nBiografia.\nNel 748, alla morte del padre, gli subentr\u00f2 nel titolo di duca di Bavari, ma inizialmente lo zio (fratellastro di sua madre) Grifone prov\u00f2 a entrare in competizione per la successione il trono, essendo per parte di madre imparentato con gli Agilolfingi; intervenne prontamente l'altro zio (fratello di sua madre) Pipino il Breve, maggiordomo dei regni Franchi, che impose a Grifone di ritirarsi in Neustria, dove gli aveva assegnato alcune contee, e di restituire la Baviera al nipote.\nSino al 754 govern\u00f2 la madre Hiltrude.\nGli \"Annales Regni Francorum\" affermano che nel 757 Tassilone giur\u00f2 fedelt\u00e0 allo zio Pipino, che nel frattempo era stato incoronato re dei Franchi. Gli \"Annales\" sostengono che in quest'occasione sia diventato un vassallo franco, ma ci\u00f2 avvenne pi\u00f9 avanti, nel 787. Quest'affermazione degli \"Annales\" \u00e8 interpretata da storici come Matthias Becher e Albertoni come una retrodatazione per poter giustificare la presa di potere di Carlo Magno. Di fatto, Tassilone in qualit\u00e0 di regnante di un ducato autonomo, port\u00f2 avanti una politica indipendente dai re Franchi, intrattenne ottimi rapporti anche con il papa, (che divenne poi padre spirituale dei suoi due figli).\nSpos\u00f2 Liutberga, figlia di Desiderio, re dei Longobardi (756 \u2013 774), con cui era in buoni rapporti e collaborava per arginare gli Avari sui confini orientali. Nel 772 Tassilone sconfisse gli slavi della Carantania, espandendo il ducato verso sud, occupando le attuali Carinzia, Stiria e Carniola. A seguito di questa conquista, cerc\u00f2 di convertire al cristianesimo gli slavi della stabilitisi tra la Drava e la Sava.\nNel 774, quando Carlo Magno attacc\u00f2 il regno longobardo,Tassilone non fece nulla per aiutare il suocero. Cap\u00ec quanto fosse pericoloso Carlo Magno che, dopo l'occupazione dell'Italia, ormai aveva accerchiato la Baviera. Nel 781 Tassilone si dovette recare a Worms per giurare la propria fedelt\u00e0 a Carlo Magno.\nNel 787, dopo che il Papa Adriano I gli aveva rifiutato il suo aiuto, Tassilone venne attaccato da Carlo Magno, che il 3 ottobre lo obblig\u00f2 a confermargli la propria fedelt\u00e0 nei pressi di Augusta.\nRitornato a Ratisbona, la sua capitale, riprese i soliti intrighi, influenzato dalla moglie, che non aveva dimenticato il trattamento riservato ai suoi familiari da Carlo Magno (oltre ad imprigionare il padre e costringere all'esilio il fratello Adelchi, nel 771 aveva ripudiato la sorella Ermengarda).\nTassilone cerc\u00f2 forse di allearsi agli Avari, nemici dei Franchi, ma nel 788, tradito da nobili filo-franchi, fu arrestato e processato prima di poter agire. Gli \"Annales\" raccontano che inizialmente fu condannato a morte, infatti l'accusa di tradimento era l'unica che prevedeva la pena di morte, ma in considerazione della parentela fu chiuso in convento, cos\u00ec come la moglie Liutberga ed i due figli, Teodone III di Baviera e Teodeberto. Inoltre, Eginardo nella \"Vita Karoli\" in questo episodio sottolinea ancora una volta la pazienza e la magnanimit\u00e0 di Carlo per aver alleggerito la pena.\nCarlo Magno abol\u00ec il ducato e al governo della Baviera, mise un prefetto, il cognato alemanno Geroldo di Baviera, e dopo aver costretto Tassilone, al concilio di Francoforte sul Meno, a rinunciare pubblicamente a tutti i suoi domini, nel 794, la Baviera, cos\u00ec come la Carinzia, vennero riunite al regno dei Franchi, sotto la diretta autorit\u00e0 regale. Vennero riorganizzate anche le diocesi, per ridurre e progressivamente eliminare quei vescovi, chierici e monasteri fedeli agli Agilolfingi, e in particolare a Tassilone III.\nNel 782 Tassilone III aveva fondato l'abbazia di Frauenchiemsee, sita sulla Fraueninsel.\nDiscendenza.\nLiutberga diede a Tassilone due maschi e due femmine:"}
{"id": "857060", "revid": "130040", "url": "https://it.wikipedia.org/wiki?curid=857060", "title": "Tassilo III di Baviera", "text": ""}
{"id": "857061", "revid": "1305772", "url": "https://it.wikipedia.org/wiki?curid=857061", "title": "Provincia di Savannakhet", "text": "La provincia di Savannakhet (in lingua lao: \u0ec1\u0e82\u0ea7\u0e87\u0ea7\u0eb1\u0e99\u0e99\u0eb0\u0ec0\u0e82\u0e94, traslitterato: \"Khw\u00e8eng S\u00e0vann\u00e0kh\u00e9et\") \u00e8 situata nel Laos centro-meridionale ed ha per capoluogo l'omonima Savannakhet. Nel 2004, contava su una popolazione di 721.500 abitanti distribuiti su una superficie di 21.774\u00a0km\u00b2, per una densit\u00e0 di 33,14 ab./km\u00b2. Prende il nome dal suo capoluogo Savannakhet, che proviene dall'antica lingua p\u0101li e significa 'terra dell'oro'. La citt\u00e0 \u00e8 chiamata anche Kaysone Phomvihane in onore dell'eroe nazionale ed ex Presidente della Repubblica. \u00c8 collegata con la vicina provincia thailandese di Mukdahan dal secondo ponte dell'amicizia thai-lao, aperto al traffico nel gennaio del 2007.\nGeografia fisica.\nLa provincia di Savannakhet \u00e8 la pi\u00f9 estesa del paese. Confina ad est con il Vietnam, ad ovest con la Thailandia, a nord con la provincia di Khammouan e a sud con quella di Salavan. Il 60% del territorio \u00e8 coperto da foreste. Il confine con la Thailandia \u00e8 rappresentato dal Mekong, la cui valle \u00e8 in questa zona la pi\u00f9 ampia del Laos. Ad est il territorio si innalza verso la catena Annamita, i cui picchi pi\u00f9 alti formano la linea di confine con il Vietnam.\nStoria.\nScavi effettuati nel distretto di Xonbuly, hanno portato alla luce scheletri di dinosauri, conservati oggi nel museo dei dinosauri del capoluogo provinciale. Nella zona di Savannakhet sin dall'antichit\u00e0 vi sono stati stanziamenti umani, che hanno beneficiato delle acque del Mekong e dei suoi affluenti. Le coltivazioni di riso sono state facilitate dall'estensione della pianura, la pi\u00f9 vasta del paese. Grande sviluppo hanno avuto le arti e la cultura in generale. Tra le vestigia pi\u00f9 antiche ritrovate, vi sono i \"bai sema\" (cippi che delimitano le aree dei templi) di una quarantina di siti, che si suppone risalgano alla civilizzazione Dvaravati dei mon avvenuta tra il VI e l'VIII secolo d.C. Tali siti furono parte del regno mon di Sri Gotapura, chiamato in Laos Si Khottabong, che aveva la capitale nella zona dell'odierna Thakhek ed estese la sua influenza a sud fino alla provincia di Salavan.\nLa zona fu parte del regno vietnamita Champa tra il VII ed il X secolo d.C. e pass\u00f2 poi sotto il controllo dell'Impero Khmer fino al XIII secolo. Di quel periodo rimangono oggi i resti di Heun Hin (letteralmente: casa di pietra), una delle 'case del fuoco' fatte costruire dall'Imperatore Jayavarman VII come posto di ristoro lungo la vasta rete stradale khmer.\nDalla met\u00e0 del XIV secolo, la zona di Savannakhet entr\u00f2 a far parte del Regno Lan Xang. Testimonianza di quel periodo \u00e8 lo \"stupa\" di That Ing Hang, il secondo pi\u00f9 importante sito buddhista nel sud del paese dopo Vat Phou. Fu eretto nel XVI secolo sulle rovine di un preesistente tempio risalente al periodo Dvaravati, per commemorare una visita che si crede Buddha abbia fatto in questa zona. Secondo la tradizione orale laotiana, lo \"stupa\" custodisce una clavicola dello stesso Buddha.\nCon lo smembramento del Regno Lan Xang nel 1707, Savannakhet entr\u00f2 a far parte del Regno di Vientiane, che nel 1779 divenne una colonia del Regno di Thonburi, l'odierna Thailandia. Il Regno di Rattanakosin, che succedette a Thonburi, annett\u00e9 i territori del Regno di Vientiane nel 1829. Nel 1893, la Francia costrinse il Siam a cedere i territori sulla riva sinistra del Mekong, e Savannakhet pass\u00f2 con il resto del paese sotto il controllo della colonia dell'Indocina Francese. Dopo tale data, la storia di Savannakhet ha seguito le vicende che hanno coinvolto tutto il riunificato Laos. Acquis\u00ec importanza come centro amministrativo e di scambi commerciali. Significativa \u00e8 l'architettura coloniale edificata nel capoluogo. Durante la guerra franco-thailandese, nel 1941 la provincia fu teatro di scontri armati tra le truppe di Bangkok e quelle del governo di Vichy.\nLa provincia si trova ad ovest della zona demilitarizzata che divideva il Vietnam del Sud dal Vietnam del Nord e particolarmente intenso fu il passaggio delle truppe di Hanoi lungo il sentiero di Ho Chi Minh, che attraversa l'area montana provinciale. Nella zona si registrarono una serie di pesanti bombardamenti dell'aviazione americana, nel tentativo di stroncare tale traffico. Bombe inesplose durante il conflitto fanno tuttora vittime tra i membri delle trib\u00f9 montane. Ve ne sono ancora molte ed il governo \u00e8 impegnato da anni nell'operazione di bonifica. La presenza degli ordigni condiziona pesantemente gli abitanti delle aree affette, soprattutto per quanto riguarda la caccia e l'agricoltura.\nIl posto di frontiera di Lao Bao, situato sulla strada che collega Savannakhet alla citt\u00e0 vietnamita di Hu\u1ebf, \u00e8 da molti anni uno dei pi\u00f9 importanti punti di accesso al paese. Con l'apertura del secondo ponte dell'amicizia thai-lao, la provincia ha intensificato negli ultimi anni i rapporti commerciali con le vicine Thailandia e Vietnam.\nSuddivisione amministrativa.\nLa provincia di Savannakhet \u00e8 suddivisa in quindici distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "857063", "revid": "123367", "url": "https://it.wikipedia.org/wiki?curid=857063", "title": "Icewm", "text": ""}
{"id": "857065", "revid": "169219", "url": "https://it.wikipedia.org/wiki?curid=857065", "title": "Odessa (Bee Gees)", "text": "Odessa \u00e8 il sesto album dei Bee Gees, pubblicato nel 1969.\nTracce.\nUna curiosit\u00e0: la title-track venne utilizzata quale sottofondo del Carosello pubblicitario televisivo dello spumante Cinzano, trasmesso nel 1969 - 1970 e diretto da Ermanno Olmi."}
{"id": "857068", "revid": "1013865", "url": "https://it.wikipedia.org/wiki?curid=857068", "title": "Prefettura di Vientiane", "text": "La prefettura di Vientiane (in lingua lao \u0e99\u0eb0\u0e84\u0ead\u0e99\u0eab\u0ebc\u0ea7\u0e87\u0ea7\u0ebd\u0e87\u0e88\u0eb1\u0e99, traslitterato \"Nakhonluang ViengChan\") \u00e8 una suddivisione del Laos il cui livello amministrativo \u00e8 equiparato a quello delle province. Il capoluogo \u00e8 Vientiane, che \u00e8 anche la capitale del paese. \u00c8 stata creata nel 1989, quando le fu assegnata una parte del territorio della provincia di Vientiane.\nNel 2004, contava su una popolazione di 692.900 abitanti distribuiti su una superficie di 3.920 km\u00b2, per una densit\u00e0 di 176,76 ab./km\u00b2.\nSuddivisione amministrativa.\nLa prefettura di Vientiane \u00e8 suddivisa nei seguenti 9 distretti (in lao: \u0ec0\u0ea1\u0eb7\u0ead\u0e87, trasl.: \"Mueang\"):"}
{"id": "857070", "revid": "729019", "url": "https://it.wikipedia.org/wiki?curid=857070", "title": "Battaglia di Aspern-Essling", "text": "La battaglia di Aspern-Essling (22 maggio 1809) vide lo scontro fra l'esercito francese e quello austriaco nel contesto delle guerre napoleoniche nell'ambito della Quinta coalizione. Al tempo della battaglia, Aspern era un comune non distante da Vienna. Dal 1904 \u00e8 stato incorporato nella capitale austriaca all'interno di un distretto metropolitano.\nLo scontro rappresent\u00f2 una sconfitta tattica per Napoleone; i suoi piani per attraversare il Danubio e infliggere una sconfitta decisiva all'esercito nemico non ebbero successo a causa soprattutto di difficolt\u00e0 logistiche e l'imperatore fu costretto a ritirarsi abbandonando temporaneamente il terreno conquistato a nord del fiume, ma strategicamente vinse mantenendo il controllo dell\u2019isola di Lobau e di Vienna.\nPreparativi della battaglia.\nVincendo questa battaglia, Napoleone avrebbe avuto il controllo totale del territorio di fronte Vienna. I ponti sul Danubio erano stati distrutti e l'esercito dell'arciduca Carlo si trovava nei paraggi di Bisamberg, un monte vicino a Korneuburg, sulla sponda sinistra del fiume. La prima preoccupazione dei francesi fu quella di attraversare il Danubio. L'isola di Lobau, una delle molte che dividono il fiume in piccoli canali, fu scelta come punto di passaggio, effettuando le truppe francesi diligenti preparativi che culminarono con l'occupazione dell'isola nella notte tra il 19 maggio ed il 20. La notte del giorno 20 vi si era riunita una gran quantit\u00e0 di uomini che attraversarono l'ultimo braccio del Danubio tra Lobau e la riva orientale. Le truppe di Mass\u00e9na attraversarono il fiume giusto in tempo per evitare che le avanguardie austriache prendessero il controllo della riva. Senza lasciarsi intimorire dalle notizie di duri attacchi sulla sua retroguardia provenienti dal Tirolo e dalla Boemia, Napoleone guid\u00f2 tutte le truppe disponibili verso i ponti ed all'alba del giorno 21 aveva concentrato 40.000 uomini sulla pianura di Marchfeld, la stessa zona che sarebbe stata lo scenario della battaglia di Wagram il seguente mese di luglio.\nL'arciduca Carlo non resistette ai francesi sul fiume. La sua intenzione era quella di attaccare quando avesse attraversato una forza sufficiente, ma prima che il resto dell'esercito francese potesse raggiungerlo. Napoleone aveva accettato il rischio di un attacco di questo tipo, ma cercava contemporaneamente di minimizzarne i rischi indirizzando ogni battaglione disponibile sul fronte della battaglia. Le sue forze sul Marchfeld si situarono di fronte ai ponti orientati al nord, con l'ala sinistra nella cittadina di Aspern, Gross-Aspern, e la sua ala destra in Essling. Entrambi i paesi si trovavano vicini al Danubio e non potevano essere aggirati. Aspern si trovava su uno dei canali del fiume ed i francesi dovevano superare il terreno aperto tra le due cittadine ed avanzare per lasciare posto alle truppe che continuavano ad affluire.\nIl combattimento.\nHiller, Bellegarde e Hohenzollern conversero su Aspern, mentre il principe Orsini-Rosenberg attacc\u00f2 Essling. La cavalleria austriaca avanzava al centro, pronta ad affrontare qualunque unit\u00e0 di cavalleria francese che cercasse di attaccare la testa delle colonne. Durante il giorno 21 i pontidi barche si andarono facendo sempre pi\u00f9 insicuri, a causa degli elementi atmosferici, ma i francesi attraversarono senza interruzioni durante tutto il giorno e la notte seguente. La battaglia cominci\u00f2 ad Aspern; Hiller condusse i primi attacchi sul villaggio, ma il maresciallo Mass\u00e9na si riprese e mantenne le posizioni con grande tenacia. La fanteria francese lott\u00f2 quel giorno con maggior coraggio rispetto alle altre battaglie precedenti.\nLe tre colonne austriache nonostante si battessero strenuamente non furono capaci di occupare pi\u00f9 della met\u00e0 del villaggio e al calar della notte Mass\u00e9na manteneva le posizioni. Nel frattempo, la fanteria situata fra i due villaggi e di fronte ai ponti avanzava verso la battaglia per attaccare su questo fianco. Napoleone dirigeva invece verso il centro come diversivo. Il centro, sostenuto dalla cavalleria francese, caricava contro le posizioni di artiglieria austriache, che schierate su una lunga linea, battevano Aspern. La prima carica francese fall\u00ec, ed un secondo tentativo pi\u00f9 deciso, con una grande carica di corazzieri, ottenne finalmente il risultato positivo desiderato da Napoleone. La cavalleria francese, guidata in maniera perfetta, elimin\u00f2 i cannoni austriaci, cavalcando poi intorno ai quadrati della fanteria di Hohenzollen e sottraendosi all'inseguimento della cavalleria di Liechtenstein, si ritir\u00f2 sulle loro posizioni originarie.\nNel frattempo ad Essling si svolgevano combattimenti quasi tanto disperati di quelli di Aspern. I corazzieri e lancieri francesi effettuarono dure cariche contro il fianco delle forze di Rosenberg, ritardando per molto tempo l'assalto di queste, e nei villaggi Lannes resisteva eroicamente, fino a che la notte mise fine agli scontri.\nI due eserciti rimasero sulle loro posizioni, mentre ad Aspern francesi ed austriaci si trovavano a tiro di pistola. Questi ultimi avevano lottato duramente, al pari dei loro rivali. Napoleone not\u00f2 che i soldati lottavano fino alla morte per la loro patria, e non soltanto per l'onore dei loro nobili condottieri. L'imperatore rinnov\u00f2 i suoi sforzi cercando di concentrare quanti pi\u00f9 uomini fosse possibile. Durante la notte un numero sempre maggiore di soldati francesi raggiunse le linee e prese posizione sul terreno.\nAll'alba del giorno 22 ricominci\u00f2 la battaglia. Andrea Massena conquist\u00f2 rapidamente Aspern, mentre contemporaneamente Rosenberg attaccava Essling. Lannes, tuttavia, resisteva disperatamente e, rinforzato dalla divisione di Saint Hilaire, respinse gli austriaci. Ad Aspern Mass\u00e9na ebbe meno fortuna ed il contrattacco di Hiller e Bellegarde ebbe successo. Anche Lannes e Saint Hilaire contrattaccarono con successo Rosenberg.\nMentre ci\u00f2 accadeva, Napoleone lanciava un grande attacco sul centro dello schieramento austriaco. Il grosso del centro francese, appoggiato da Lannes sulla sinistra e con la cavalleria in riserva, avanz\u00f2 sfondando la linea austriaca sul fianco destro di Rosenberg ed Hohenzollen, e la vittoria era in pugno, quando l'Arciduca Carlo lanci\u00f2 in battaglia le sue ultime truppe guidandole personalmente. Lannes respinse l'attacco con impeto lungo tutta la linea. Aspern intanto era stato perso e la notizia arriv\u00f2 a Napoleone in un momento critico: i ponti di barche sul Danubio erano stati tagliati da pesanti chiatte lasciate alla deriva nella corrente dagli austriaci.\nNapoleone sospese immediatamente l'attacco sul centro. Essling cadeva sotto un nuovo assalto di Rosenberg e mentre i francesi si ritiravano, il generale austriaco diresse i suoi sforzi verso il fianco del centro francese che a sua volta si ritirava lentamente lungo la riva. La ritirata fu terribilmente costosa e se non fosse stato per la resistenza di Lannes, i francesi sarebbero stati ricacciati al di l\u00e0 del Danubio dai furiosi attacchi dell'Arciduca che cercava invano di infrangere la resistenza di Lannes. La stanchezza di entrambi gli eserciti fece fermare i combattimenti. I francesi persero 21.000 uomini, tra i quali il generale di Saint Hilaire, dei 90.000 di cui disponevano. Gli austiaci ebbero circa 23.000 perdite su 55.000 effettivi. La battaglia di Aspern-Essling pu\u00f2 essere considerata di esito sostanzialmente pari, poich\u00e9 gli austriaci riuscirono a fermare l'attacco dell'esercito francese, ma la Grande Arm\u00e9e mantenne il controllo delle posizioni strategiche: l'isola di Lobau e la capitale austriaca, Vienna."}
{"id": "857074", "revid": "466539", "url": "https://it.wikipedia.org/wiki?curid=857074", "title": "Lord luogotenente d'Irlanda", "text": "Lord luogotenente d'Irlanda (in inglese: \"lord lieutenant of Ireland\", chiamato in epoca medievale \"judiciar\" e fino al XVII secolo \"lord deputy\") era il nome del rappresentante della corona britannica detentore del potere esecutivo nel periodo della signoria d'Irlanda (\"lordship of Ireland\", 1171-1541), del Regno d'Irlanda (1541-1800) e del Regno Unito di Gran Bretagna e Irlanda (1801-1922).\nFunzioni.\nBench\u00e9 a capo dell'esecutivo di un regno irlandese nominalmente indipendente il \"judiciar\", \"lord deputy\" o \"lord lieutenant\" era il rappresentante della corona e non rispondeva n\u00e9 al parlamento n\u00e9 tantomeno al popolo irlandese. Tranne in epoca medievale, la carica, nei vari nomi assunti nel tempo, fu affidata a nobili britannici.\nLista dei lord luogotenenti d'Irlanda.\nNota: Le durate delle cariche sono di difficile determinazione perch\u00e9 molti dei nominati spesso interrompevano la loro permanenza in carica per tornare a corte o ad occuparsi delle loro propriet\u00e0 in Inghilterra. Tra parentesi \u00e8 riportata la data della nomina, la carica esisteva anche in epoca precedente ma a causa delle difficolt\u00e0 nel reperimento di informazioni precise sui nomi la lista inizia con la nomina del 1529. Nei primi anni vi furono frequenti periodi un cui non vi fu in carica un Lord luogotenente e le sue funzioni furono esercitate da un Lord deputy o Lord Justice.\nRegno d'Irlanda.\nTramite l'\"Irish Act of Union\" il Regno d'Irlanda e il Regno di Gran Bretagna vennero uniti a costituire il Regno Unito di Gran Bretagna e Irlanda. Il nuovo regno inizi\u00f2 il 1\u00ba gennaio 1801 quando venne dissolto il parlamento irlandese.\nNonostante molti si aspettassero l'abolizione della carica, questa sopravvisse ai numerosi dibattiti del XIX secolo nei quali si proponeva l'istituzione di un Segretario di Stato per l'Irlanda.\nIn seguito crebbe l'importanza della carica del Segretario Capo per l'Irlanda mentre il Lord luogotenente divenne quasi una figura di rappresentanza.\nRegno Unito.\nLa carica fu abolita con la creazione dello Stato Libero d'Irlanda (6 dicembre 1922), rimpiazzata dalla carica di governatore generale dello Stato Libero d'Irlanda. In Irlanda del Nord fu invece istituito il governatore dell'Irlanda del Nord."}
{"id": "857085", "revid": "1718925", "url": "https://it.wikipedia.org/wiki?curid=857085", "title": "Rifugio Baion", "text": "Il rifugio Baion - Elio Boni si trova ai piedi delle Marmarole a circa 1800\u00a0m di altezza nel territorio del comune di Domegge di Cadore.\nStoria.\nIl rifugio una volta era una malga adibita al pascolo delle mucche. Rimasta chiusa per diverso tempo, solo da alcuni decenni \u00e8 stata trasformata in un rifugio.\nAccessi.\nLo si pu\u00f2 raggiungere con l'auto partendo dal centro di Lozzo di Cadore e dopo diversi km. di strada a tornanti in salita ed asfaltata si arriva al rifugio Marmarole. Da questo si pu\u00f2 andare pi\u00f9 in alto, al rifugio Ciareido, girare a destra ed andare verso Col Vidal o girare a sinistra per raggiungere in circa dieci minuti in auto o in mezz'ora di cammino il rifugio Baion, oppure partendo a piedi dal centro di Domegge di Cadore. La strada che da Lozzo di Cadore porta al rifugio Marmarole, solitamente \u00e8 percorribile in auto, in salita di mattina e in discesa di pomeriggio, causa problematiche dovute all'attuale traffico.\nAscensioni.\nDal Baion si possono effettuare molte escursioni pi\u00f9 o meno impegnative ad esempio salendo sulle Marmarole, attraverso forcella Baion si pu\u00f2 arrivare al bivacco Fanton oppure salendo forcella Marmarole, che presenta una breve ferrata (solo per esperti), e forcella Froppa si arriva al bivacco Tiziano.\nTraversate.\nDal rifugio Baion si pu\u00f2 passare sotto le Marmarole ed arrivare al rifugio Chiggiato, per poi scendere a Calalzo di Cadore.\nCon un facile passeggiata di una ventina di minuti \u00e8 poi raggiungibile l'altopiano Pian dei Buoi.\nIl rifugio \u00e8 anche punto di appoggio per l'alta via n. 5."}
{"id": "857090", "revid": "1305772", "url": "https://it.wikipedia.org/wiki?curid=857090", "title": "Turn the Page", "text": "Turn the Page \u00e8 un brano del cantautore statunitense Bob Seger, quinta traccia del suo terzo album da solista \"Back in '72\", pubblicato nel gennaio 1973.\nCover.\nLa prima cover del brano venne realizzato da Waylon Jennings, che lo pubblic\u00f2 nell'omonimo album. Altre cover sono quelle del cantante rock australiano John English e del gruppo olandese Golden Earring.\nMetallica.\nAnche il gruppo musicale statunitense Metallica realizz\u00f2 una reinterpretazione di \"Turn the Page\", pubblicandola come singolo il 16 novembre 1998 come primo estratto dall'album di cover \"Garage Inc.\". Il batterista Lars Ulrich ascolt\u00f2 il brano originale mentre guidava lungo il Golden Gate Bridge e pi\u00f9 tardi comment\u00f2 che l'aveva immaginato con la voce di James Hetfield. La cover della band segue lo stesso tempo del brano originale, ma con un sentimento pi\u00f9 pesante. La parte in sassofono viene sostituita da uno slide di chitarra di Kirk Hammett e James Hetfield esegue un assolo di chitarra prima dell'ultimo ritornello.\nVideo musicale.\nIl videoclip, diretto da Jonas \u00c5kerlund e pubblicato il 28 ottobre 1998, parla della vita di una spogliarellista, interpretata dalla pornostar Ginger Lynn, che si prostituisce per poter mantenere e crescere una figlia."}
{"id": "857093", "revid": "200568", "url": "https://it.wikipedia.org/wiki?curid=857093", "title": "Rosso colore dell'amore", "text": "Rosso colore dell'amore \u00e8 un album di Pierangelo Bertoli pubblicato nel 1974.\nIl disco.\nSi tratta dell'album di esordio del cantautore emiliano, inizialmente uscito come vinile (supplemento al n\u00b0 5 di \"Mezzo cielo\", rivista del movimento politico Lega delle donne Comuniste, legato al gruppo (Pcml - Servire il popolo) di cui Bertoli all'epoca faceva parte, e che pubblicava alcuni dischi di musica militante come allegati alla rivista), ristampato come musicassetta (ed allegato al n\u00b0 30 del 14 settembre 1974 della rivista \"Servire il popolo\"), ed infine stampato sotto forma di CD nel 2006.\nMolte delle canzoni sono state poi reincise in diverse versioni negli album successivi: \"Festa\", con un testo diverso, \u00e8 diventata \"Cent'anni di meno\" (pubblicata in \"Certi momenti\"), mentre \"Rosso\", \"Rosso colore\" e \"Rosso colore dell'amore\" sono diventate un'unica canzone contenuta in \"Il centro del fiume\"; inedite negli album successivi sono rimaste \"Ho trovato l'amore\" e \"Marcia d'amore\".\nL'autore, che viene qui (come negli altri primi dischi fino ad \"A muso duro\") chiamato \"Angelo Bertoli\", si \u00e8 avvalso della collaborazione dei musicisti del Canzoniere Nazionale del Vento Rosso.\nIn copertina vi \u00e8 un disegno (di autore non precisato), mentre sul retro vi \u00e8 una foto di Bertoli ed un commento dell'autore al disco, curiosamente scritto in italiano e in tedesco; anche la track-list \u00e8 riportata nelle due lingue.\nIl disco contiene un inserto con tutti i testi delle canzoni, gli spartiti ed alcune note biografiche su Bertoli; vi \u00e8 inoltre scritto che le canzoni del disco facevano parte di uno spettacolo omonimo presentato in varie tappe a Milano, Bologna, Roma, Napoli, Fasano (BA), Belmonte (PA) e in Sardegna (non sono specificate le localit\u00e0 dell'isola dove si tennero i concerti).\nI testi e le musiche sono firmati tutti da Bertoli. Alcune di queste canzoni, reincise successivamente, verranno per\u00f2 co-firmate da altri autori (come Marco Dieci e Alfonso Borghi).\nLa ristampa in CD del 2006 \u00e8 stata curata dall'American Records (numero di catalogo AMR 111).\nTracce.\nLATO A\nLATO B"}
{"id": "857094", "revid": "1479209", "url": "https://it.wikipedia.org/wiki?curid=857094", "title": "\u00c9lie Reclus", "text": "Biografia.\nSuo padre Jacques Reclus, pastore protestante, lo avvi\u00f2 agli studi di teologia, che egli per\u00f2 interruppe per seguire le idee socialiste. Entr\u00f2 nella politica militante rivoluzionaria e dovette rifugiarsi a Londra, dopo il colpo di Stato del 2 dicembre 1851 di Napoleone III contro la Repubblica.\nPubblic\u00f2 sui giornali e sulle riviste articoli scientifici e politici che gli fornirono un discreto guadagno e rimase a Londra fino alla proclamazione della repubblica francese.\nMassone, iniziato nella Loggia \"Renaissance\" del Grande Oriente di Francia, fu presente all'iniziazione di suo fratello Elis\u00e9e l'11 marzo 1858.\nLa Comune di Parigi del 1871, che imped\u00ec ad Adolphe Thiers (1797-1877) di restaurare il vecchio regime, ebbe Elia Reclus fra i suoi combattenti, lo nomin\u00f2 direttore della \"Biblioteca nazionale\" ed egli, in quel periodo di terrore, riusc\u00ec a conservare intatto il patrimonio letterario e scientifico della Francia.\nCaduta la Comune, si rifugi\u00f2 a Zurigo col fratello Elis\u00e9e e con Gustave Courbet (1819-1877), poi ci fu l'amnistia a favore dei comunardi l'11 luglio 1880 ed Elia torn\u00f2 a Parigi.\nNon si pieg\u00f2 mai alle esigenze delle case editrici che avrebbero voluto imporgli delle modificazioni al suo pensiero scientifico e rivoluzionario, cos\u00ec molte sue opere sono rimaste inedite.\nDette comunque il suo aiuto al fratello Elis\u00e9e nella compilazione della \"Geografia Universale\" e suo fratello Paul, chirurgo, fece pubblicare i due primi volumi \"Les primitifs, \u00e9tudes d'ethnologie compar\u00e9e\".\nInsegn\u00f2 etnografia all'Universit\u00e0 di Bruxelles e lasci\u00f2 molti scritti, fra cui \"La Commune de Paris au jour le jour, 1871, 19 mars - 28 mai\", ed anche sulle origini delle religioni: \"Les croyances populaires et autres pages retrouv\u00e9es\" - \"Les croyances populaires, le\u00e7ons sur l'histoire des religions profess\u00e9es \u00e0 l'Universit\u00e9 nouvelle de Bruxelles\". Fece anche uno studio sulla storia del pane, dal giorno in cui ne cominci\u00f2 l'uso fino alla sua epoca."}
{"id": "857097", "revid": "125261060", "url": "https://it.wikipedia.org/wiki?curid=857097", "title": "Associazione nazionale costruttori edili", "text": "L'Associazione nazionale costruttori edili (ANCE), \u00e8 l'associazione di categoria che, dal maggio 1946, rappresenta a livello nazionale gli imprenditori privati di ogni dimensione e forma giuridica, operanti nei settori delle opere pubbliche, dell'edilizia abitativa, commerciale, direzionale e industriale. La rappresentanza associativa \u00e8 estesa alle imprese edili svolgenti lavorazioni specialistiche quali fondazioni e impianti.\nDescrizione.\nL'ANCE, unitamente alle associazioni territoriali provinciali e agli Organismi associativi regionali di categoria, realizza un sistema a rete in grado di rappresentare gli interessi della categoria nei confronti delle istituzioni, e di tutti gli operatori economici interessati al settore delle costruzioni quali banche, assicurazioni, fornitori. Nel contempo il sistema cos\u00ec organizzato ottimizza il rapporto con le imprese associate per fornire loro ogni informazione e assistenza che possa contribuire allo svolgimento dell'attivit\u00e0 di impresa e alla valutazione delle prospettive di mercato.\nLa realizzazione di un portale delle costruzioni gestito da tutto il sistema associativo consente di rafforzare ulteriormente il rapporto con le imprese e l'efficacia delle informazione diramate in tempo reale.\nIn particolare Ance nazionale:\nL'ANCE aderisce a Confindustria. In questa prospettiva, l'azione associativa \u00e8 diretta alla promozione ed al rafforzamento dei valori imprenditoriali e del lavoro dell'industria edile e del suo indotto e concorre al perseguimento degli interessi generali del Paese.\nIl sistema che fa capo all'ANCE \u00e8 organizzato in modo capillare su tutto il territorio nazionale ed \u00e8 costituito da 89 associazioni territoriali e da 20 organismi associativi regionali. Ad essa fanno capo circa 20.000 imprese.\nNel campo del lavoro, l'attivit\u00e0 associativa si sviluppa anche attraverso la rete diffusa su tutto il territorio nazionale di organismi paritetici costituiti, con i sindacati, per offrire assistenza ai lavoratori (casse edili), consulenze sulla sicurezza sul lavoro e formazione professionale (Centri di Formazione e Sicurezza).\nNel contesto della rappresentanza categoriale su scala internazionale, l'ANCE aderisce alla FIEC - Federazione dell'industria europea delle costruzioni, all'UNICE - Confederazione dell'industria europea (tramite Confindustria), all'EIC - European International Contractors, all'UEPC - Union europeenne des promoteurs-constructeurs, alla FIP, Federation International de la Precontrainte, all'ERMCO - European Ready Mixed Concrete Organization.\nL'ANCE ha costituito nel 2005 l'Agenzia nazionale per la cultura della sicurezza nell'edilizia con l'obbiettivo di svolgere informazione sulla sicurezza sul lavoro.\nStoria.\nLa Federazione nazionale fascista dei costruttori edili sorta nel 1921 fu sciolta con la cessazione di tutte le Organizzazioni industriali conseguente alla caduta del regime fascista ed all'occupazione del territorio italiano da parte delle forze alleate.\nIl 10 dicembre 1943, nella citt\u00e0 di Napoli da poco occupata, per iniziativa di un gruppo di costruttori meridionali fu costituita l'Associazione nazionale costruttori italiani - ANCI della quale venne eletto presidente l'ing. Nicola Rivelli.Nel maggio del 1944 con l'occupazione di Roma l'ANCI fu trasferita nella capitale e ne assunse la presidenza l'ing. Riccardo Almagi\u00e0.\nAd avvenuta conclusione del periodo bellico furono iniziati i contatti tra l'ANCI ed i ricostituiti collegi ed organizzazioni dei costruttori del Nord Italia ai fini della costituzione della Associazione nazionale dei costruttori rappresentativa di tutti gli imprenditori del settore operanti sull'intero territorio nazionale.\nL'Assemblea convocata a tal fine il 5 maggio 1946 e formata dai rappresentanti della quasi totalit\u00e0 delle associazioni territoriali, decise il nome dell'organizzazione in Associazione nazionale dei costruttori edili, ANCE, approvandone il relativo statuto."}
{"id": "857101", "revid": "67712", "url": "https://it.wikipedia.org/wiki?curid=857101", "title": "Le Lettere di Babbo Natale", "text": ""}
{"id": "857102", "revid": "74801", "url": "https://it.wikipedia.org/wiki?curid=857102", "title": "David Sklansky", "text": "Biografia.\nIn carriera ha vinto 3 braccialetti delle WSOP e centrato 25 piazzamenti a premi. Oltre che per i successi al tavolo da poker, Sklansky \u00e8 noto principalmente per aver contribuito in modo rilevante a formalizzare ed applicare i principi statistici al gioco del poker.\nDopo il diploma conseguito nel 1966, Sklansky si iscrive all'Universit\u00e0 della Pennsylvania ma non porta a termine i suoi studi in ambito statistico-finanziario; preferisce infatti dedicarsi al gioco del poker. Svolge, seppur brevemente, un lavoro di valutazione probabilistica di alcuni eventi potenzialmente dannosi per le aziende, e dei costi ad essi legati.\nScrive il primo libro nel 1988, dal titolo \"Hold'em Poker\"; concentra la sua attenzione sugli aspetti matematici e statistici dell'approccio al gioco, superando il concetto che l'esperienza empirica acquisita al tavolo potesse essere sufficiente. Sklansky distingue le \"sensazioni\" dalle \"informazioni\": solo queste ultime permettono al giocatore di trarre le scelte corrette.\nScrive 13 libri dedicati al poker, il pi\u00f9 importante dei quali \u00e8 \"The Theory of Poker\", nel quale introduce il fondamentale concetto di \"valore atteso\" e formula il Teorema fondamentale del poker."}
{"id": "857109", "revid": "123762277", "url": "https://it.wikipedia.org/wiki?curid=857109", "title": "Roca Blues", "text": "Roca Blues \u00e8 un album del cantautore italiano Pierangelo Bertoli, pubblicato nel 1975.\nIl disco.\nInizialmente uscito come vinile (e a nome \"Angelo Bertoli\"), \u00e8 stato pubblicato sotto forma di CD nel 2001.\nNella copertina del disco vi \u00e8 un affresco del 1500 raffigurante Sassuolo; sul retro, oltre alla tracklist, vi \u00e8 una foto del cantautore assieme alla cugina.\nTutte le canzoni sono state poi pubblicate, con arrangiamenti diversi o in diverse versioni, negli album successivi, tranne \"Il prato\". La canzone \"Dell'uomo\" ha avuto, nella reincisione presente nel disco \"Certi momenti\", il titolo cambiato in \"E poi\", mentre \"Nina nana\" \u00e8 diventata \"Alete e al ragasol\" nell'album \"S'at ven in meint\".\nIl batterista Gianni Bertoli \u00e8 il fratello del cantautore, e negli anni '60 era stato musicista di Caterina Caselli.\nTracce.\nTesti e musiche di Pierangelo Bertoli dove non altrimenti indicato.\nLATO A\nLATO B\nCover.\nNel 2009 Luca Carboni ha realizzato una cover di \"Eppure soffia\", contenuta nel suo album \"Musiche ribelli\"."}
{"id": "857110", "revid": "767487", "url": "https://it.wikipedia.org/wiki?curid=857110", "title": "Monte San Valent\u00edn", "text": "Il monte San Valent\u00edn, o \"monte San Clemente\", \u00e8 la pi\u00f9 alta montagna della Patagonia. \u00c8 situato in Cile.\nC'\u00e8 molta confusione circa l'altezza di questa vetta. \u00c8 stata originariamente stimata a 3.876\u00a0m da Nordenskjold nel 1921 ma poi \u00e8 stata fissata a 4.058\u00a0m. Un gruppo francese che lo ha scalato nel 1993 ha calcolato l'altezza a 4,080 \u00b1 20m usando un GPS. Nel 2001 un gruppo cileno lo ha misurato a 4,070 \u00b1 40m, usando anche un GPS. Nonostante tutto, parecchie carte geografiche riportano ancora un'altezza inferiore ai 4.000\u00a0m."}
{"id": "857111", "revid": "38120", "url": "https://it.wikipedia.org/wiki?curid=857111", "title": "Roca blues", "text": ""}
{"id": "857112", "revid": "38120", "url": "https://it.wikipedia.org/wiki?curid=857112", "title": "Rocablues", "text": ""}
