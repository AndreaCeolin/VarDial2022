{"id": "794830", "revid": "1305772", "url": "https://it.wikipedia.org/wiki?curid=794830", "title": "Bam Bam Bigelow", "text": "Era piuttosto famoso per il tatuaggio che copriva la sua testa e per il suo soprannome, \"The Beast from the East\". Il suo ring name deriva da Bam Bam Rubble, un personaggio de \"Gli antenati\" (\"The Flintstones\").\nCarriera.\nIl debutto avvenne nel 1985 a Memphis nella federazione di Fritz Von Erich, lottando col nome di Crusher Yurkov. Lasciata Memphis, Bigelow adott\u00f2 diversi nomi, fino al definitivo Bam Bam Bigelow. Nel 1987 fu poi assunto dalla World Wrestling Entertainment. Appena arrivato, fu corteggiato da diversi manager della WWE, tra cui Mr. Fuji e Slick che cercavano di assicurarsi i suoi servigi.\nNessuno di loro ebbe la meglio sugli altri poich\u00e9 alla fine il manager scelto da Bigelow fu Oliver Humperdink. I primi incontri di Bigelow, che debutt\u00f2 come face, furono contro il sovietico e allora odiatissimo Nikolai Volkoff capitanato proprio dal Slick. Bigelow lott\u00f2 nella squadra di Hulk Hogan nella prima edizione delle Survivor Series nell'autunno del 1987, eliminando i massicci King Kong Bundy e One Man Gang e venendo poi eliminato solo alla fine dal capitano della squadra avversaria Andr\u00e9 the Giant. Lott\u00f2 nella WWE per poi fermarsi a causa di un'operazione al ginocchio poco dopo una sconvolgente sconfitta per \"count-out\" contro One Man Gang agli ottavi di finale del torneo per il titolo WWE vacante tenutosi il 27 marzo 1988 nell'edizione di WrestleMania IV.\nPass\u00f2 quindi brevemente alla Jim Crockett Promotions per sfidare Barry Windham per il NWA United States Heavyweight Championship e poi and\u00f2 in Giappone per lavorare alla New Japan Pro-Wrestling di Antonio Inoki, dove in coppia con Big Van Vader vinse i IWGP World Tag Team Championship. Nel 1992 lasci\u00f2 la NJPW per poi lottare in altre federazioni giapponesi come la Wrestle Association R (WAR). Torn\u00f2 a lavorare nella WWE alla fine del 1992 come heel e partecip\u00f2 al pay-per-view Royal Rumble nel gennaio 1993 in cui sconfisse Big Boss Man.\nDurante la primavera del 1993 Bigelow sfid\u00f2 i migliori wrestlers della WWE di allora: vinse contro parecchie Superstars quali Owen Hart, Virgil e Tito Santana, ma registr\u00f2 anche diverse sconfitte sia contro Bret Hart che contro The Undertaker. Nel mese di maggio, durante una puntata di \"Monday Night Raw\", sconfisse il gigantesco Typhoon per qualificarsi ai quarti di finale del torneo King of the Ring, che per la prima volta nella storia sarebbe stato trasmesso in pay-per-view il 13 giugno a Dayton, Ohio. Durante i quarti di finale riusc\u00ec a battere Jim Duggan, per poi passare direttamente alla finale in quanto Tatanka e Lex Luger erano stati entrambi contati fuori dal ring durante il loro match nei quarti di finale.\nNel round finale, Bam Bam disput\u00f2 un match contro Bret Hart, ma alla fine il lottatore canadese si aggiudic\u00f2 l'ambita corona di re con un super roll-up dalla terza corda che lasci\u00f2 Bigelow con le spalle al tappeto per il conteggio 1-2-3. Intanto Bigelow, gi\u00e0 dal periodo successivo a WrestleMania IX svoltasi il 4 aprile al Caesars Palace di Las Vegas, aveva avuto dei problemi col nativo americano Tatanka; problemi che si fecero sempre pi\u00f9 pesanti e antipatici quando durante una puntata di \"Wrestling Superstars\" in aprile dietro le quinte Bigelow mise K.O. l'indiano e lo umili\u00f2 tagliandogli alcune ciocche della sua folta chioma rossa. In una edizione di \"Wrestling Challenge\" andata in onda a maggio i due si incontrarono in un match che fu vinto per count-out da Tatanka.\nIl torneo King Of The Ring aveva momentaneamente alleviato l'attrito tra Bigelow e Tatanka, che nei rispettivi qualifying match avevano sconfitto Typhoon e Giant Gonz\u00e1lez e che nei quarti di finale dovevano affrontare rispettivamente Jim Duggan e Lex Luger. Subito dopo il torneo, la rivalit\u00e0 riprese e i due dovevano affrontarsi in un intergender tag team match a SummerSlam che prevedeva Bigelow e la sua \"main squeeze\" Luna Vachon contro Tatanka e la sua manageressa Sensational Sherri, che fin da Wrestlemania aveva avuto dei seri contrasti con Luna. Tuttavia, a causa di un infortunio subito da Sherri (seguito dal suo ritiro dalla federazione), l'incontro previsto per Summer Slam divenne un six-man tag team match, in cui Tatanka venne affiancato dagli Smokin' Gunns (Billy e Bart Gunn) mentre Bam Bam fu in squadra con i selvaggi Headshrinkers (Fatu e Samu.\nIl match si concluse con una vittoria della squadra face proprio grazie a Tatanka che ha schienato Samu in seguito a un \"roll-up\", nonostante Bigelow e i suoi due compagni abbiano dominato l'incontro. Bigelow rest\u00f2 nella WWE fino al 1995, anno in cui arriv\u00f2 a lottare nel main event di Wrestlemania contro Lawrence Taylor, lasci\u00f2 quindi poi nuovamente la WWE a causa, sembra, di alcuni problemi con i membri della Kliq. Nei primi mesi del 1996 inizi\u00f2 il suo 'stint' nella Extreme Championship Wrestling, dove riusc\u00ec a vincere l'ECW World Television Championship ed il World Heavyweight Championship. Il 16 novembre 1998 debutt\u00f2 nella World Championship Wrestling; ebbe diversi feud che lo videro affrontare molti wrestlers ex-ECW, come Raven e Mike Awesome.\nNel giugno 2000, nel tentativo di salvare tre bambini intrappolati in un edificio in fiamme accanto casa sua, il 40% del suo corpo sub\u00ec ustioni di secondo grado; fu costretto a due mesi di ricovero in ospedale. Bigelow rest\u00f2 nella WCW fino al marzo del 2001, quando la WCW venne acquistata dalla WWF. Il contratto del lottatore non pass\u00f2 alla WWF e rest\u00f2 nelle mani della Time Warner; il vincolo con la societ\u00e0 di Ted Turner scadde nel giugno del 2002. Annunci\u00f2 pi\u00f9 volte il suo ritiro, ma non riusc\u00ec a stare lontano dal ring per molto tempo: partecip\u00f2 a diversi match in alcune federazioni indipendenti e nell'ottobre del 2006 disput\u00f2 il suo ultimo match.\nGli ultimi anni.\nNel 2000 divorzi\u00f2 dalla moglie Diane Fisher dalla quale aveva avuto diversi figli. Cinque anni dopo la donna fece causa a Bigelow per il mancato pagamento degli alimenti. Ebbe diversi problemi legati in particolar modo alla droga; era dipendente dall'ossicodone, un antidolorifico oppiaceo ed in un'occasione venne condannato per detenzione di cannabis.\nFu accusato di aver messo in pericolo la vita di un bambino a causa della sua guida spericolata, ma le accuse caddero due mesi dopo. Il 2 ottobre 2005 ebbe un incidente motociclistico ma se la cav\u00f2 con la rottura del naso e qualche ferita; le cose per\u00f2 non andarono allo stesso modo per il passeggero che era con lui, Janis Remiesiewicz, la sua fidanzata. Subito dopo l'incidente le sue condizioni erano critiche e per questo Larry Coggins, portavoce della Florida Highway Patrol, disse che Bigelow sarebbe stato accusato di omicidio qualora la donna fosse morta. Fortunatamente, la Remiesiewicz si riprese e rest\u00f2 con lui fino al giorno della sua morte.\nLa morte.\nIl mattino del 19 gennaio 2007 Bigelow fu trovato morto dalla sua compagna. La World Wrestling Entertainment ricord\u00f2 Bigelow mostrando una sua foto e diede l'ultimo saluto con i classici dieci rintocchi della campana a bordo ring all'inizio di ognuno dei due show (Raw, SmackDown!). Il funerale del wrestler, svoltosi nel New Jersey, fu pagato da Vince McMahon, mentre un secondo rito funebre svoltosi in Florida fu finanziato attraverso una colletta tra i wrestler locali.\nThe Wrestling Observer, fonte tra le pi\u00f9 autorevoli negli Stati Uniti nel campo del wrestling, riporta che i risultati dell'autopsia svoltasi sul corpo di Bigelow parlano di una quantit\u00e0 letale di droghe presenti nel corpo del wrestler al momento del decesso. In particolare, vengono citate cocaina e benzodiazepina (ansiolitico). Bigelow soffriva inoltre di problemi cardiaci, di diabete e di una grave infezione non meglio specificata.\nDopo i funerali, il suo corpo \u00e8 stato cremato.\nTitoli e riconoscimenti.\nContinental Wrestling Association\nExtreme Championship Wrestling\nNWA Northeast\nNew Japan Pro-Wrestling\nPro Wrestling Illustrated\nUniversal Superstars of America\nUSA Pro Wrestling / USA Xtreme Wrestling\nWorld Championship Wrestling\nWorld Class Championship Wrestling\nWorld Wrestling Federation\nWrestle Association R\nWrestling Observer Newsletter"}
{"id": "794832", "revid": "2014155", "url": "https://it.wikipedia.org/wiki?curid=794832", "title": "\u00cd\u00f1igo I \u00cd\u00f1iguez Arista", "text": "Origine.\nFiglio di \"\u00cd\u00f1igo Jim\u00e9nez Arista\" (\u2020 dopo il 790, figlio di Semen che in tarda et\u00e0, dall'812 all'816, divenne duca di Guascogna) e della moglie Oneca (o forse Leodegundia delle Asturie) che era stata la seconda moglie del capo dei Banu Qasi (Mus\u00e1 ibn Fort\u00fan di Tudela, signore con possedimenti nella valle dell'Ebro) ed era rimasta vedova nel 788.\nSecondo il codice di Roda era figlio di Jimeno I Garc\u00e9s.\nBiografia.\nAlla nascita di \u00cd\u00f1igo, tutto il paese dei baschi, incluso la zona di Pamplona, era stata invasa dai Franchi, e da loro organizzata come marca di Spagna, da almeno un decennio; infatti la battaglia di Roncisvalle, vinta dai Baschi sulla retroguardia dell'esercito di Carlomagno, avvenne il 15 agosto 778.\nAlla morte del padre, si trov\u00f2 ad essere uno dei nobili pi\u00f9 importanti di Pamplona e di tutto il territorio che dalla citt\u00e0 arrivava agli alti Pirenei alla valle del fiume \"Irati\".La madre era la vedova di Mus\u00e1 ibn Fort\u00fan di Tudela dei Banu Qasi, signore con possedimenti nella valle dell'Ebro, da cui aveva avuto, un figlio, Musa ibn Musa, che, succeduto al padre, aiut\u00f2 il fratellastro uterino sia a liberarsi dal giogo dei Franchi, sia a difendersi dalle incursioni delle truppe di al-Andalus. \nNel primo decennio del IX secolo, \u00cd\u00f1igo spos\u00f2 Onneca Vel\u00e1zquez, figlia di Velasco, nobile di Pamplona.\nLudovico il Pio, nell'812, aveva organizzato una spedizione contro Pamplona, per poterla assoggettare, ma non avendo ottenuto il risultato sperato, prese molti ostaggi (donne e bambini) e, con questa protezione, riattravers\u00f2 i Pirenei, a Roncisvalle.Dopo questo successo \u00cd\u00f1igo ottenne il controllo assoluto di Pamplona.L'alleanza coi Banu Qasi della valle dell'Ebro, allora fu necessaria per potersi affermare su tutto il territorio che dalla citt\u00e0 di Pamplona arrivava agli alti Pirenei alla valle del fiume Irati. Il regno di Pamplona o dei Baschi o di Navarra nacque da un'alleanza tra cristiani e musulmani, che si aiutarono a vicenda, imparentandosi tra loro: l'alleanza tra gli Arista ed i Banu Qasi dur\u00f2 circa 150 anni.\nNell'824, i Franchi, condotti dal duca di Guascogna, Aznar I S\u00e1nchez, organizzarono un'altra spedizione contro Pamplona; anche questa spedizione non produsse il risultato sperato (anche perch\u00e9 Musa ibn Musa dei Banu Qasi, fratellastro di \u00cd\u00f1igo ed il conte d'Aragona, Garc\u00eda Gal\u00edndez il Malvagio, corsero in aiuto di Pamplona) e, sulla via del ritorno, l'armata franca fu sconfitta per la seconda volta a Roncisvalle, dove Aznar I di Guascogna fu fatto prigioniero.Dopo questa vittoria \u00cd\u00f1igo Arista fu incoronato re di Pamplona.\n\u00cd\u00f1igo difese Pamplona da un attacco di al-Andalus, nell'843, e durante tale attacco fu ferito assieme al figlio Galindo.\nNegli ultimi anni di regno, fu colpito da paralisi, dovette lasciare la reggenza del regno al figlio Garc\u00eda, a cui fu affiancato Jimeno I Garc\u00e9s.\nQuando mor\u00ec nell'852, gli succedette il figlio Garc\u00eda, con la coreggenza di Jimeno.\nDiscendenza.\nInigo e Onneca ebbero quattro figli:"}
{"id": "794846", "revid": "287204", "url": "https://it.wikipedia.org/wiki?curid=794846", "title": "Garc\u00eda I \u00cd\u00f1iguez", "text": "Origine.\nFiglio del re di Pamplona \u00cd\u00f1igo I \u00cd\u00f1iguez, primo re della dinastia degli Arista, e di Onneca Vel\u00e1squez, figlia di Velasco, nobile di Pamplona.\nBiografia.\nGarc\u00eda fu educato a Cordova, come ospite della corte dell'emiro di al-Andalus, al-\u1e24akam I ibn Hish\u0101m.\nIn giovent\u00f9 spos\u00f2 Urraca, che secondo alcune fonti, tra cui lo storico Jaime de Salazar y Acha, era la figlia di Mus\u00e0 ibn Mus\u00e0 ibn Fort\u00fan, il capofamiglia dei Banu Qasi. Ma secondo altre fonti era di stirpe reale.\nNell'842, quando il padre fu colpito da paralisi, egli divenne reggente del regno, con il supporto del suocero Mus\u00e0 ibn Mus\u00e0 ibn Fort\u00fan, che, nell'843, si era ribellato all'autorit\u00e0 dell'emiro di al-Andalus, Mu\u1e25ammad I ibn \u02bfAbd al-Ra\u1e25m\u0101n. L'emiro attacc\u00f2 allora i ribelli e sconfisse Garc\u00eda. A seguito della sconfitta sembra che Garc\u00eda, pur continuando ad essere reggente per conto di suo padre, il re \u00cd\u00f1igo, fosse affiancato da un coreggente, Jimeno I Garc\u00e9s.\nAlla morte del padre, tra l'851 e l'852, gli succedette sul trono, sempre in coreggenza con Jimeno I. \nNell'852 spos\u00f2, in seconde nozze, Leodegundis delle Asturie, figlia ultimogenita del re delle Asturie, Ordo\u00f1o I e di Munia (alcune fonti riportano che suo primo marito fu Sancho Garc\u00e9s di Pamplona, infante di Navarra, figlio dello stesso Garc\u00eda I \u00cd\u00f1iguez, che poi fu il suo secondo marito). In seguito al matrimonio si avvicin\u00f2 al re delle Asturie in una politica di contrasto all'emirato di Cordova; ma nell'858, fu sconfitto dalle truppe di al-Andalus.\nNell'859, pressato da una spedizione di un contingente di Vichinghi in Navarra, abbandonando la vecchia alleanza con i Banu Qasi strinse ulteriormente i rapporti con il re delle Asturie, Ordo\u00f1o I ed insieme trionfarono sugli Scandinavi; poi, sempre nello stesso anno, sconfissero Musa II dei Banu Qasi, nella battaglia di Albelda. Questo cambio di alleanza port\u00f2, nell'860, all'imprigionamento da parte dei Mori, di suo figlio, Fortunato, che langu\u00ec in carcere a Cordova, per circa 20 anni. \nNello stesso anno, alla morte del coreggente Jimeno I, divenne suo coreggente il figlio di Jimeno, Garc\u00eda.\nDurante il suo regno favor\u00ec i pellegrini che viaggiavano verso Santiago di Compostela, garantendo la pace nella zona. Egli difese zelantemente il regno contro le pressioni esercitate dal regno islamico di al-Andalus.\nNell'880 circa, il figlio di Garc\u00eda, Fortunato fu liberato dai Mori e ritorn\u00f2 da Cordova.\nGarc\u00eda I mor\u00ec nella battaglia di Lumbier, nell'882, combattendo l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, in cui le armi cristiane furono sconfitte.Sul trono di Pamplona gli succedette il figlio Fortunato.\nGarc\u00eda fu inumato nel Monastero di San Salvatore di Leira, nell'attuale comune di Yesa.\nDiscendenza.\nGarc\u00eda ed Urraca ebbero cinque figli:\nGarc\u00eda e Leodegundis non ebbero figli."}
{"id": "794848", "revid": "767487", "url": "https://it.wikipedia.org/wiki?curid=794848", "title": "Nadine", "text": "Ha vinto la terza stagione di \"Starmania\", reality show equivalente austriaco degli italiani Operazione Trionfo e Amici.\nBiografia.\nPrima di partecipare al reality show frequentava il liceo nel Tirolo e viveva con la madre ad Inzing. Adesso risiede a Vienna per ragioni di lavoro.\nDopo aver vinto la terza edizione del talent show \"Starmania\", il 16 febbraio 2007 ha pubblicato il suo primo singolo \"Alles was du willst\", che ha riscosso un ottimo successo raggiungendo la seconda posizione della classifica dei singoli austriaca. Nel maggio dello stesso anno pubblic\u00f2 il suo secondo singolo, \"\"Was wir sind\", secondo estratto dall'album di debutto \"Komm doch mal r\u00fcber\"\", pubblicato quello stesso mese. Le due pubblicazioni raggiunsero rispettivamente la quindicesima e la quarta posizione nelle apposite classifiche austriache.\nHa rappresentato l'Austria all'Eurovision Song Contest 2011 con la canzone \"The secret is love\" piazzandosi in finale 18\u00ba con 64 punti."}
{"id": "794852", "revid": "9", "url": "https://it.wikipedia.org/wiki?curid=794852", "title": "Novell Directory Services", "text": ""}
{"id": "794855", "revid": "486946", "url": "https://it.wikipedia.org/wiki?curid=794855", "title": "Brescello Calcio", "text": ""}
{"id": "794857", "revid": "765341", "url": "https://it.wikipedia.org/wiki?curid=794857", "title": "Palazzo di Giustizia (La Spezia)", "text": "Il Palazzo di Giustizia della Spezia si trova all'incrocio di viale Italia con via Carducci, nel quartiere di Mazzetta. Facilmente raggiungibile delle autostrade A12 e A15 \u00e8 in prossimit\u00e0 sia della Questura che del Comando Provinciale dei Carabinieri, oltre che al \"Parco XXV Aprile\".\nStoria e descrizione.\nL'edificio \u00e8 opera dell'architetto Ignazio Gardella (altre sue realizzazioni in Liguria sono il Teatro Carlo Felice e la Facolt\u00e0 di Architettura a Genova) e rappresenta con la sua solidit\u00e0 e compattezza, la stabilit\u00e0 istituzionale. \u00c8 anche uno dei simboli della citt\u00e0 moderna, che chi proviene dall'autostrada incontra davanti a s\u00e9. \nL'edificio \u00e8 stato completato nel 1994, dopo molti anni di lavoro (e numerose polemiche dovute alla loro lentezza).\nLe fronti esterne del Palazzo di Giustizia sono scandite da fasce di marmo alternate a fasce con intonaco in polvere di mattone. La linea di gronda \u00e8 chiusa da una robusta fascia terminale. Il volume cubico dell'edificio appare sostenuto da una serie perimetrale di colonne nere che appoggiano sullo zoccolo di base rivestito di marmo. \n&lt;br&gt;Il piano terreno, completamente porticato e libero ad eccezione del cortile interno e degli accessi all'edificio e dei negozi, costituisce una piazza coperta e pavimentata in pietra.\nL'edificio, in pianta quadrata di 55 m di lato con un cortile interno di 22 m di lato, conta quattro piani per le aule di udienza (di altezza maggiore) e cinque piani destinati agli uffici e agli archivi."}
{"id": "794861", "revid": "358304", "url": "https://it.wikipedia.org/wiki?curid=794861", "title": "Universit\u00e0 degli Studi della Repubblica di San Marino", "text": "L'Universit\u00e0 degli Studi della Repubblica di San Marino \u00e8 stata istituita con la legge n.127 del 31 ottobre 1985 dai capitani reggenti Ubaldo Biordi e Pier Paolo Gasperoni. Fu avviata con la fondazione della Scuola Superiore di Studi Storici nel 1988. L'ateneo ha le sue sedi nel centro storico della Citt\u00e0 di San Marino e a Dogana.\nStruttura.\nL'offerta formativa \u00e8 frutto di alcune collaborazioni con atenei italiani, quali: l'Universit\u00e0 di Bologna, l'Universit\u00e0 degli Studi \"Gabriele d'Annunzio\" di Chieti, l'Universit\u00e0 degli Studi di Ferrara, l'Universit\u00e0 degli Studi di Modena e Reggio Emilia, l'Universit\u00e0 degli Studi di Parma e l'Universit\u00e0 Iuav di Venezia.\nRadio universitaria.\nIl 21 febbraio 2017 viene inaugurata \"Usmaradio\", l'emittente radiofonica dell'universit\u00e0 di San Marino. Alcuni dei suoi programmi sono pubblicati con la licenza Creative Commons con l'attribuzione \"condividi allo stesso modo\"."}
{"id": "794866", "revid": "36426", "url": "https://it.wikipedia.org/wiki?curid=794866", "title": "Lebbrosi", "text": ""}
{"id": "794867", "revid": "126257", "url": "https://it.wikipedia.org/wiki?curid=794867", "title": "Serpentifero", "text": ""}
{"id": "794868", "revid": "6923", "url": "https://it.wikipedia.org/wiki?curid=794868", "title": "Tanacetum balsamita", "text": "Tanacetum balsamita L. \u00e8 una pianta appartenente alla famiglia delle Asteraceae o Composite e al genere \"Tanacetum\". Nelle varie regioni d'Italia \u00e8 conosciuta con molti nomi locali quali menta romana, erba amara, erba buona, erba della madonna, erba di san Pietro, erba di santa Maria, fritola, costo, o menta greca. Coltivata come erba aromatica negli orti. Talvolta \u00e8 usato il sinonimo \"Chrysanthemum balsamita\" o anche \"Balsamita major Desf.\"\nDistribuzione.\nQuest'erba \u00e8 originaria dell'Asia occidentale e del Caucaso. \nVive nelle regioni temperate e si \u00e8 quindi perfettamente ambientata in Europa, in Africa del nord e in Nordamerica.\nDescrizione.\nLa balsamita \u00e8 una pianta erbacea alta fino a 1,2 metri, perenne e latifoglia. Ha foglie semplici, ovali, verde vivo, con uno spiccato profumo simile alla menta. I fiori sono raggruppati in piccoli capolini dai 5 ai 6\u00a0mm di diametro, a loro volta raggruppati in corimbi.\nAma i terreni freschi, le boscaglie umide e i greti dei fiumi.\nStoria.\nPer secoli \u00e8 stata coltivata per il suo piacevole profumo (da cui il nome, dal greco \"b\u00e0lsamon\"), nonch\u00e9 per le propriet\u00e0 officinali.\nL'origine della balsamite \u00e8 orientale: era nota ad Egizi, Greci e Romani (che probabilmente la portarono in Inghilterra). Culpeper, erborista del XVI secolo, la definisce \u201ccomune\u201d. I coloni la portarono in America, dove attualmente, negli stati orientali e medio-orientali, cresce spontanea sul ciglio delle strade.\nAnticamente i suoi fiori venivano utilizzati anche come segnalibro nelle bibbie (da questo deriva il suo nome comune di \"Erba della Bibbia\").\nNel 1987, alle propriet\u00e0 aromatiche di questa pianta \u00e8 stata dedicata la canzone \"L'erba di San Pietro\", di Giorgio Conte.\nRappresenta l'ingrediente base per la preparazione del tortello amaro di Castel Goffredo.\nUsi.\nIn cucina.\nLe sue foglie vengono usate per salse, ripieni, frittate, selvaggina, cui dona un sapore simile a quello della menta, ma tendente all'amaro.\n\u00c8 ingrediente del ripieno del Tortello amaro di Castel Goffredo, un Prodotto agroalimentare tradizionale della regione Lombardia.\nLe foglie vengono in genere raccolte prima della fioritura. Sono utilizzate fresche, o possono essere congelate ed usate in un secondo tempo.\nIn erboristeria.\nHa uso erboristico per le sue propriet\u00e0 antispasmodiche, carminative, diuretiche, emmenagoghe. La balsamita \u00e8 un'erba medicinale e un'erba officinale."}
{"id": "794869", "revid": "126257", "url": "https://it.wikipedia.org/wiki?curid=794869", "title": "Sfogliato (araldica)", "text": ""}
{"id": "794871", "revid": "287204", "url": "https://it.wikipedia.org/wiki?curid=794871", "title": "Epifisi", "text": " \nLep\u00ecfisi (dal greco \"ep\u00ecphysis\", \"ci\u00f2 che cresce sopra\") \u00e8 l'estremit\u00e0 tondeggiante delle ossa lunghe. Fa parte dell'articolazione mobile.\nCaratteristiche.\nLe due epifisi, che sono distinte in prossimale e distale, sono rivestite esternamente da tessuto osseo lamellare compatto, mentre contengono all'interno tessuto osseo lamellare spugnoso (le lamelle sono disposte parallelamente a formare spicole o trabecole collocate secondo le linee di forza che agiscono su quel segmento, formando un \"labirinto\" di spazi in cui \u00e8 contenuto il midollo osseo rosso), di natura pi\u00f9 elastica. In corrispondenza dell'articolazione mobile o diartrosi, l'epifisi conserva uno strato di cartilagine articolare, priva di pericondrio, bagnata dal liquido sinoviale, che permette di ridurre l'attrito con l'altro osso partecipante all'articolazione. Mentre il fronte di ossificazione diafisario parte dal centro della diafisi e procede longitudinalmente verso le due epifisi, quello epifisario parte dall'interno dell'epifisi e procede radialmente verso le estremit\u00e0, bloccandosi per\u00f2 in corrispondenza della cartilagine articolare e della cartilagine metafisaria, che \u00e8 raggiunta solo dal fronte di ossificazione diafisario. L'epifisi quindi possiede un proprio nucleo osseo e una propria vascolarizzazione differenti da quelle della rispettiva diafisi.\nDiafisi.\nLa parte centrale delle ossa lunghe \u00e8 detta diafisi. La diafisi \u00e8 formata da tessuto osseo lamellare compatto (le lamelle sono distribuite concentricamente attorno a piccoli canali, i canali di Havers, e formano gli osteoni o sistemi haversiani) e delimita al suo interno il canale midollare, cavit\u00e0 contenente il midollo osseo giallo, tessuto linfoide primario sede di maturazione pre-antigenica dei linfociti B.\nTra epifisi e diafisi vi sono fisi o cartilagine di accrescimento o cartilagine metafisaria. \nMetafisi.\nLa metafisi \u00e8 una particolare zona delle ossa lunghe che si trova tra la diafisi e l'epifisi; \u00e8 costituita da cartilagine e tessuto osseo spugnoso primario, racchiuso in un sottile strato di tessuto osseo compatto. A seguito dell'attivit\u00e0 degli osteoclasti e degli osteociti si viene successivamente a formare tessuto osseo compatto, con conseguente allungamento della cavit\u00e0 midollare diafisiaria, in direzione delle epifisi.\nEcco i vari tipi di cartilagine derivanti da altrettante alterazioni morfologiche e biochimiche della cartilagine ialina:"}
{"id": "794872", "revid": "287204", "url": "https://it.wikipedia.org/wiki?curid=794872", "title": "Geografia dell'Angola", "text": "LAngola \u00e8 uno Stato situato nell'Africa Centrale.\nDati generali.\nConfini.\nConfina a nord e nord-est con la Repubblica Democratica del Congo per 2.511\u00a0km (225 dei quali costituiscono il confine tra la Rep. Dem del Congo e l'exclave di Cabinda, quest'ultima confina anche con la Repubblica del Congo per 201\u00a0km), a est confina con lo Zambia per 1.110\u00a0km, e a sud con la Namibia per 1.376\u00a0km.\nL'Angola si affaccia sull'Oceano Atlantico e ha uno sviluppo costiero pari a 1.600\u00a0km.\nSuperficie.\nIl territorio dell'Angola ha una superficie complessiva di 1.246.700\u00a0km.\nMorfologia.\nIl territorio angolano \u00e8 caratterizzato da una fascia di altopiani, il pi\u00f9 vasto dei quali \u00e8 quello di Bi\u00e9, che lo attraversa da nord a sud, l'altitudine media \u00e8 compresa fra i 700 e i 1000\u00a0m s.l.m., sul lato occidentale l'altopiano \u00e8 delimitato da una dorsale montuosa che raggiunge l'altitudine massima con il Monte Moco, (2620\u00a0m s.l.m.) \nIn direzione della costa la scarpata \u00e8 brusca e digrada rapidamente verso la stretta fascia delle pianure costiere, larga dai 50 ai 100\u00a0km.\nSul lato orientale, verso l'interno del continente gli altopiani scendono dolcemente verso il bacino dell'Alto Zambesi. Il territorio \u00e8 caratterizzato da vaste savane e qui, data la ricchezza di terreni fertili e le buone condizioni climatiche, si concentra la gran parte della popolazione del paese.\nNella parte sudorientale vi \u00e8 un'area arida in direzione del deserto del Kalahari, fanno eccezione le vallate dei fiumi Cuando, Cunene e Cubango sulle rive dei quali vi sono terreni coltivabili o sfruttabili per l'allevamento.\nLa fascia costiera.\nLa stretta fascia costiera si estende per circa 1400\u00a0km lungo la costa atlantica e vi si trovano tre delle cinque maggiori citt\u00e0 dell'Angola, la capitale Luanda e le citt\u00e0 di Benguela e di Lobito si affacciano infatti sull'Atlantico cos\u00ec come l'exclave di Cabinda, separata dalla Repubblica Democratica del Congo dal tratto finale del corso del fiume Congo.\nLa parte settentrionale della fascia costiera \u00e8 caratterizzata da lievi colline traversate da alcuni fiumi che sfociano nell'oceano, tra questi vi sono il Mebridege, che sfocia presso la localit\u00e0 di N'Zeto, il Loge (che sfocia presso Ambriz) e il Dande (sfocia presso Barra do Dande).\nCirca 350\u00a0km a sud dell'estuario del Congo, in una piana alluvionale tra gli estuari dei fiumi Bengo e Cuanza si trova la citt\u00e0 di Luanda.\nA sud di Luanda si trova il parco nazionale di Quicama. Pi\u00f9 a sud la fascia costiera si stringe e gli altopiani raggiungono quasi la costa. Tra Luanda e Benguela, situata 440\u00a0km pi\u00f9 a sud sfociano nell'Atlantico alcuni grandi fiumi come il Longa, Queve, \nBalombo e il Catumbela. La citt\u00e0 di Benguela si trova in corrispondenza dell'estuario del Caimbambo, a sud della citt\u00e0 inizia l'area dominata dalla savana e gli insediamenti si diradano. A sud della Serra do Neve inizia un territorio semi-desertico che in corrispondenza della citt\u00e0 di Namibe confluisce nel deserto del Namib. A sud di Benguela sfociano nell'Atlantico dei fiumi minori tra i quali lo Hanja, il Bentiaba e il Bero. L'estremo sud-occidentale dell'Angola, gi\u00e0 parte del deserto del Namib \u00e8 territorio del parcon Nazionale \"Iona\", il confine con la Namibia \u00e8 costituito dal fiume Cunene.\nGli altopiani.\nA est dell'area costiera si trova una fascia di altopiani larga fino a 500\u00a0km che si estende per 1.400\u00a0km dall'altopiano della Bassa Guinea a nord fino alla pianura del fiume Cunene per poi confluire nelle montagne della Namibia. Gli altopiani, il pi\u00f9 ampio \u00e8 quello di Bi\u00e9 sono coperti di savana e nella provincia di Cuana-Norte di foreste tropicali.\nSugli altopiani si hanno coltivazioni di caff\u00e8 (tra Caxito e U\u00edge), mais (a nord di von Huambo e nella valle del Cutato) e cotone (intorno a Cuango). Molti fiumi della regione originano dagli altopiani.\nLa citt\u00e0 principale della regione \u00e8 Huambo, capoluogo della provincia omonima e seconda citt\u00e0 pi\u00f9 popolosa del paese. Nella provincia di Huambo si trova anche la vett pi\u00f9 elevata del paese, il M\u00f4co (2.619\u00a0m s.l.m.)\nI fiumi dell'area sono sfruttati anche per la produzione di energia elettrica, vi sono centrali sul corso del Cunene presso Matala (Provincia di Hu\u00edla) e presso Calueque (Provincia di Cunene); sul Cuanza se ne trovano presso Dondo (Provincia di Cuanza Norte) e in alcuni fiumi minori. \nI pi\u00f9 importanti fiumi dell'area degli altopiani sono, insieme al Cunene e al Cuanza, il Cuango, un affluente sinistro del Kasai. Il Cuango nasce presso Luena nell'area secca dell'Angola orientale e per circa 300\u00a0km costituisce il confine tra le province di U\u00edge und Malanje e la Rep.Dem del Congo per sfociare infine nel Kasai presso Badundu.\nA est di Huambo nasce l'Okavango (in Angola \"Cubango\"), che dirigendosi verso sud-est esce dal paese per dirigersi nell'interno del Botswana e alimentare il bacino dell'Okavango.\nIdrografia.\nI fiumi dell'Angola, gran parte dei quali originano dall'Altopiano di Bi\u00e9 si muovono poi in tre diverse direzioni: \nIl regime dei fiumi \u00e8 legato alle precipitazioni, vi \u00e8 quindi un'alternanza fra piene e magre legata al variare delle stagioni, alcuni fiumi non hanno dei tratti navigabili.\nIl fiume pi\u00f9 lungo dell'Angola \u00e8 il Cubango (nome con cui \u00e8 chiamato in Angola l'Okavango), 975\u00a0km che si disperde nelle paludi del delta dell'Okavango.\nClima.\nLa stagione secca va da maggio a settembre, periodo migliore per visitare il paese. La stagione delle piogge va da ottobre ad aprile; le precipitazioni aumentano man mano che ci si allontana dal mare.\nIl clima della fascia costiera risulta temperato dalla fredda corrente del Benguela, risultando in un clima simile a quello della costa del Per\u00f9."}
{"id": "794873", "revid": "599013", "url": "https://it.wikipedia.org/wiki?curid=794873", "title": "Anna Kurnikova", "text": "Nota per essere stata la prima delle grandi tenniste russe, divenne famosa grazie alla semifinale raggiunta al Torneo di Wimbledon 1997 all'et\u00e0 di 16 anni. Pur non avendo vinto alcun titolo in singolare, nel novembre del 2000 raggiunse l'8\u00aa posizione del ranking WTA. Fu invece un'ottima doppista, vincendo 16 titoli WTA tra cui due tornei del Grande Slam (Australian Open 1999 e 2002) e due Masters di fine anno; raggiunse la vetta della classifica di doppio nel novembre del 1999.\nA causa dei frequenti infortuni, fu costretta a ritirarsi nel 2003 a soli 22 anni. Ha lavorato con successo anche come modella, iniziando a fare servizi fotografici a 16 anni quando debutt\u00f2 agli US Open. Fu per lungo tempo un'icona della societ\u00e0 e furono in molti ad avvicinarsi al tennis grazie alle sue doti.\nBiografia.\nNata a Mosca, nell'allora Unione Sovietica, da Alla e Sergej Kurnikov, inizi\u00f2 a giocare a tennis a 5 anni; emigr\u00f2 con la famiglia negli Stati Uniti quando aveva 10 anni.\nAttualmente vive a Miami, in Florida. Nel 2010 ha ottenuto la cittadinanza statunitense.\nDal 2001 ha una relazione con il cantante Enrique Iglesias. La coppia ha due gemelli, nati il 16 dicembre 2017, e una terza figlia nata il 30 gennaio 2020.\nCarriera tennistica.\nAll'et\u00e0 di 10 anni lasci\u00f2 Mosca per allenarsi nella \"Nick Bollettieri Tennis Academy\" del famoso coach Nick Bollettieri in Florida.\nAll'et\u00e0 di 13 e 14 anni Kurnikova divenne un nome di primo piano nel tennis giovanile, vincendo alcuni tornei tra cui il Trofeo Bonfiglio del 1995. Aveva solo 14 anni quando concluse il 1995 come Campionessa Europea Under 18 e Campionessa del Mondo ITF Under 18.\nKurnikova debutt\u00f2 nel tennis professionistico a 14 anni, giocando per la Russia in Fed Cup, la pi\u00f9 giovane giocatrice ad aver partecipato e vinto. All'et\u00e0 di 15 anni raggiunse il quarto turno degli US Open del 1996, e fu sconfitta dall'allora numero 1, Steffi Graf.\nKurnikova fece parte della delegazione russa che prese parte alle Olimpiadi di Atlanta e fu eliminata al primo turno sia in singolare che in doppio. Nel 1997, all'et\u00e0 di 16 anni, raggiunse le semifinali a Wimbledon, dove perse 3-6, 2-6 contro Martina Hingis, poi vincitrice del torneo. Il 1998 fu l'anno della svolta, quando entr\u00f2 per la prima volta nelle prime 20 posizioni del ranking WTA e ottenne importanti vittorie contro Martina Hingis, Lindsay Davenport e Steffi Graf. Ottenne i due titoli del Grande Slam in doppio nel 1999 e nel 2002 agli Australian Open insieme alla Hingis, con cui gioc\u00f2 spesso a partire dal 1999.\nKurnikova fu una giocatrice di successo nel circuito del doppio femminile, vincendo 16 tornei, tra cui i due Australian Open, arrivando in finale nel doppio misto agli US Open e a Wimbledon, raggiungendo la prima posizione nella classifica mondiale WTA. Il suo bilancio di fine carriera in doppio \u00e8 di 200 vittorie e 71 sconfitte. In compenso, in singolare la sua carriera raggiunse il picco nel 1999-2000. Per la maggior parte del tempo navig\u00f2 tra la decima e quindicesima posizione della graduatoria mondiale pur non vincendo tornei: la migliore posizione ottenuta fu l'ottava, raggiunta il 20 novembre del 2000 e raggiunse 4 finali su 130 tornei ma nessuna nel Grande Slam. Come giocatrice, Kurnikova era nota per la velocit\u00e0 di corsa, il gioco aggressivo da fondo campo e gli eccellenti angoli e drop shot; in compenso, i suoi passanti bassi e molto rischiosi tesero a produrre molti errori e il servizio era a volte inaffidabile in singolare. Il suo risultato in singolare \u00e8 di 203 vittorie e 129 sconfitte.\nNel 2000, Anna Kurnikova divenne protagonista della pubblicit\u00e0 per i reggiseni sportivi della Berlei e fece la comparsa nella campagna pubblicitaria di successo \u201csolo la palla dovrebbe rimbalzare\u201d.\nI suoi ultimi anni di carriera furono segnati da molti infortuni, soprattutto alla schiena, che l'allontanarono dalle vette del ranking. Kurnikova non \u00e8 attiva nel Tour WTA dal 2003, ma gioca ancora match di esibizione per beneficenza.\nAlla fine del 2004 partecip\u00f2 a tre eventi organizzati da Elton John e dai giocatori Serena Williams ed Andy Roddick. Nel gennaio 2005 ha giocato in doppio per beneficenza a favore delle vittime del Maremoto dell'Oceano Indiano con John McEnroe, Roddick e Chris Evert.\nNel novembre 2005, insieme a Martina Hingis, gioc\u00f2 contro Lisa Raymond e Samantha Stosur nelle finali WTT per beneficenza. Kurnikova fa anche parte dei Sacramento Capitals nel World TeamTennis (WTT), giocando solo in doppio."}
{"id": "794874", "revid": "1632387", "url": "https://it.wikipedia.org/wiki?curid=794874", "title": "New Race", "text": "I New Race furono un gruppo punk di Sydney, Australia, formatosi nell'aprile 1981, e scioltosi nello stesso anno.\nStoria dei New Race.\nI New Race furono una specie di supergruppo formato da componenti dei Radio Birdman (Deniz Tek, Rob Younger, e Warwick Gilbert), degli Stooges (Ron Asheton) e degli MC5 (Dennis Thompson).\nIl gruppo fece una tourn\u00e9e di 16 date nella costa est dell'Australia. La maggior parte di queste esibizioni furono registrate per produrre successivamente un album dal vivo alla conclusione del tour stesso. Queste registrazioni andranno quindi a comporre il disco \"The First and The Last\". L'album \u00e8 composto prettamente da pezzi dei Radio Birdman, ma comprende anche pezzi degli Stooges, degli MC5, dei The Visitors e dei Destroy All Monsters. Successivamente a questo album, ne verranno pubblicati anche altri due, sempre registrati dal vivo, e precisamente \"The First to Pay\" nel 1990 e \"Second Wave\" nel 1991, mentre \"The First and The Last\" verr\u00e0 ristampato nel 1997.\nAlla conclusione del tour il gruppo si sciolse, ed i componenti proseguirono la carriera in diversi gruppi."}
{"id": "794876", "revid": "36426", "url": "https://it.wikipedia.org/wiki?curid=794876", "title": "Al-Jazeera", "text": ""}
{"id": "794879", "revid": "36426", "url": "https://it.wikipedia.org/wiki?curid=794879", "title": "Al-Jazira", "text": ""}
{"id": "794885", "revid": "339392", "url": "https://it.wikipedia.org/wiki?curid=794885", "title": "Garcia II I\u00f1iguez di Navarra", "text": ""}
{"id": "794887", "revid": "110157", "url": "https://it.wikipedia.org/wiki?curid=794887", "title": "Novell eDirectory", "text": "Novell eDirectory (in precedenza chiamato Novell Directory Services, abbreviato in NDS) \u00e8 un servizio di directory compatibile con lo standard X.500 distribuito per la prima volta nel 1993 da Novell, Inc., per la gestione centralizzata dell'accesso alle risorse su pi\u00f9 server e computer di una data rete. Viene usato in pi\u00f9 dell'80% delle aziende Fortune 1000 e compete con Active Directory di Microsoft, Java System Directory Server di Sun e Red Hat Directory Server di Red Hat.\nDescrizione.\neDirectory \u00e8 un database gerarchico, object oriented, che rappresenta tutte le risorse di una organizzazione in un albero logico. Le risorse possono comprendere persone, ruoli, server, workstation, applicazioni, stampanti, servizi, gruppi, ecc. L'uso dell'ereditariet\u00e0 dinamica dei diritti e dell'equivalenza permettono l'implementazione efficiente sia del controllo di accessi globale che di quello puntuale. I diritti di accesso tra oggetti dell'albero vengono determinati al momento della richiesta e in base ai diritti assegnati agli oggetti in virt\u00f9 della loro collocazione nell'albero, delle equivalenze di sicurezza e delle assegnazioni individuali.\neDirectory supporta il partizionamento in qualsiasi punto dell'albero e la replica di una partizione su un qualsiasi numero di server. La replicazione tra i vari server avviene periodicamente scambiando solo le variazioni fatte agli oggetti in modo da ridurre il traffico LAN/WAN. Ogni server pu\u00f2 agire come \"master\" delle informazioni che contiene (a patto che la replica non sia in sola lettura). Inoltre le repliche possono essere filtrate in modo da includere solo determinati attributi per aumentare la velocit\u00e0 (ad esempio, una replica pu\u00f2 essere configurata per contenere solo un nome utente e un numero di telefono, per essere usata in una rubrica telefonica aziendale).\neDirectory \u00e8 accessibile tramite LDAP, XML, Directory Service Markup Language, SOAP, ODBC, JDBC, JNDI, EJB, Perl, Active X e ADSI e si \u00e8 rivelato scalabile fino a oltre 1 miliardo di oggetti .\nImmagazzinamento dei dati.\nLe versioni di eDirectory precedenti alla 8 (che venivano chiamate Novell Directory Services) usavano un motore per la gestione del database, basato su record, chiamato \"Recman\", che si affidava al Transaction Tracking System inserito nel sistema operativo NetWare. A partire dalla versione 8, eDirectory, cos\u00ec come la suite di collaborazione GroupWise a partire dalla versione 5, usa il FLAIM database engine, impiegato in origine dall'oggi defunto WordPerfect Office. Questo cambio permise la portabilit\u00e0 ad altre piattaforme come Windows, Linux e Unix."}
{"id": "794892", "revid": "486946", "url": "https://it.wikipedia.org/wiki?curid=794892", "title": "Rete (informatica)", "text": ""}
{"id": "794894", "revid": "9", "url": "https://it.wikipedia.org/wiki?curid=794894", "title": "Active X", "text": ""}
{"id": "794900", "revid": "484362", "url": "https://it.wikipedia.org/wiki?curid=794900", "title": "Confederato", "text": ""}
{"id": "794902", "revid": "339392", "url": "https://it.wikipedia.org/wiki?curid=794902", "title": "Nuova Strada ANAS 88 Tangenziale Est di Novara", "text": ""}
{"id": "794903", "revid": "49022", "url": "https://it.wikipedia.org/wiki?curid=794903", "title": "T.J. Jackson", "text": ""}
{"id": "794904", "revid": "339392", "url": "https://it.wikipedia.org/wiki?curid=794904", "title": "Nuova Strada Anas 88 Tangenziale Est di Novara", "text": ""}
{"id": "794906", "revid": "1305772", "url": "https://it.wikipedia.org/wiki?curid=794906", "title": "Bull Run", "text": ""}
{"id": "794908", "revid": "49022", "url": "https://it.wikipedia.org/wiki?curid=794908", "title": "Battaglia di Gaines' Mill", "text": ""}
{"id": "794911", "revid": "49022", "url": "https://it.wikipedia.org/wiki?curid=794911", "title": "Gaines' Mill", "text": ""}
{"id": "794913", "revid": "123168700", "url": "https://it.wikipedia.org/wiki?curid=794913", "title": "NetWare Core Protocol", "text": "NetWare Core Protocol (NCP) \u00e8 un protocollo di rete usato in alcuni prodotti della Novell, Inc. Viene solitamente associato con il sistema operativo NetWare, ma parti di esso sono state implementate in altre piattaforme quali Linux, Windows NT e diverse versioni di Unix.\nViene impiegato per accedere a file, stampanti, directory, sincronizzazione del tempo, messaggistica, esecuzione remota dei comandi e altre funzioni dei servizi di rete. TCP/IP e IPX/SPX (obsoleto, supportato solo su NetWare) sono i protocolli sottostanti che lo supportano. Le implementazioni su TCP/IP usano la porta 524 TCP/UDP e si affidano a SLP per la risoluzione dei nomi.\nNovell eDirectory usa NCP per sincronizzare i cambiamenti dei dati tra i server di un albero del servizio di directory."}
{"id": "794917", "revid": "137928", "url": "https://it.wikipedia.org/wiki?curid=794917", "title": "IPX/SPX", "text": ""}
{"id": "794925", "revid": "123430803", "url": "https://it.wikipedia.org/wiki?curid=794925", "title": "La bufera e altro", "text": "La bufera e altro \u00e8 una raccolta di poesie scritta da Eugenio Montale e pubblicata nel giugno 1956. Essa deriva il proprio titolo dalle aggiunte successive alla prima sezione, intitolata \"Finisterre\", che fu pubblicata nel 1943 a Lugano.\nA questa andarono via via aggiungendosi altri componimenti e, nella sua edizione definitiva, l'opera risulta divisa in sette sezioni: Finisterre, Dopo, Intermezzo, \"Flashes\" e dediche, Silvae, Madrigali privati, e Conclusioni Provvisorie, formata da sole due poesie, quali \"Piccolo testamento\" e \"Il sogno del prigioniero\", datate rispettivamente 12 maggio 1953 e dell'ottobre 1954. \n&lt;br&gt;La novit\u00e0 \u00e8 l'irruzione della politica in un mondo poetico che se ne era del tutto allontanato (come parte della cultura letteraria italiana, nel periodo fascista). Composte nel clima di profondo sconvolgimento legato alla seconda guerra mondiale, da un Montale estremamente pessimista e poco fiducioso nei confronti della storia, le liriche di questa raccolta vedono come grande protagonista nuovamente la figura femminile, rilettura della donna \"angelicata e angelicante\" di reminiscenza dantesca e pi\u00f9 in generale, della poetica stilnovista. In molte occasioni egli si rivolge, in una serie di drammatici dialoghi con l'assente, all'ebrea americana Irma Brandeis, da lui indicata con lo pseudonimo di Clizia (senhal forse ispirato dalla ninfa di cui narra Ovidio nelle sue \"Metamorfosi\") e che in molte poesie incarna la figura salvifica della \"donna angelo\", del \"visiting angel\".\nAl tono colloquiale e narrativo delle prime raccolte (si ricordi l'\"ascoltami\" della lirica \"I limoni\" nella raccolta \"Ossi di seppia\", espressione dal tono discorsivo, intimo e sommesso) subentra una sintassi molto pi\u00f9 complessa, di pari passo con il complicarsi della fitta rete di relazioni tra le cose.\nIl dato storico immediato \u00e8 assunto nella sua valenza metafisica: la guerra e le ideologie che ne sono la causa non sono altro che la manifestazione concreta, tangibile, del \"male di vivere\" che coglie l'uomo e lo fa soggiacere alle amare leggi della natura, negative in assoluto."}
{"id": "794926", "revid": "767487", "url": "https://it.wikipedia.org/wiki?curid=794926", "title": "James Martin (informatico)", "text": "Biografia.\nConosciuto per i suoi saggi sugli sviluppi del progresso tecnologico, con il suo \"Manifesto\" (\"An Information Systems Manifesto\") evidenzi\u00f2 i difetti insiti in un'informatica gestita dal solo personale tecnico specializzato dell'azienda, ritenendo che l'alta direzione dovesse interessarsi direttamente delle tecnologie informatiche viste come risorsa strategica d'impresa; enumer\u00f2 e analizz\u00f2 i difetti delle metodologie di sviluppo del software di allora, ponendo le basi del \"software per produrre software\". Fu il fondatore del \"Computer Aided Software Engineering\" (Case) e del \"Rapid Application Development\" (Rad)."}
{"id": "794932", "revid": "1305772", "url": "https://it.wikipedia.org/wiki?curid=794932", "title": "Madonna di Campagna", "text": ""}
{"id": "794936", "revid": "125170667", "url": "https://it.wikipedia.org/wiki?curid=794936", "title": "Sweet", "text": "Gli Sweet sono uno storico gruppo rock formato a Londra, Regno Unito nel 1968. Furono tra i pi\u00f9 grandi esponenti del movimento glam rock e hard rock negli anni settanta. Furono tra i pochi gruppi glam rock degli anni settanta che sperimentarono il suono heavy metal in questo decennio, e influenzarono in particolar modo la sottocorrente glam/pop metal, genere nato nei successivi anni ottanta.\nStoria.\nLe origini.\nLe origini degli Sweet vanno fatte risalire alla met\u00e0 degli anni sessanta, quando in Inghilterra erano attivi gli Wainwright's Gentlemen, un gruppo soul dove troviamo il futuro batterista degli Sweet, Mick Tucker. Fu proprio negli Wainwright's Gentlemen che avvenne il primo contatto fra Tucker e Brian Connolly, che degli Sweet diventer\u00e0 il frontman, visto che quest'ultimo sostitu\u00ec dietro il microfono Ian Gillan, che poi diventer\u00e0 noto con i Deep Purple.\nI due rimasero negli Wainwright's Gentlemen fino al 1968, quando decisero di avviare un nuovo progetto musicale, chiamando il bassista Steve Priest. L'organico fu completato dal chitarrista Frank Torpey. Il nome scelto per questa nuova avventura musicale fu \"Sweetshop\", cambiato subito in Sweet (1968), e quasi immediatamente il gruppo firm\u00f2 un contratto con la Fontana Records, pubblicando un singolo oggi rarissimo, Slow motion, che fall\u00ec clamorosamente a livello commerciale.\nLe conseguenze furono immediate: la Fontana rescisse immediatamente il contratto e Torpey, nel 1969, se ne and\u00f2 sbattendo la porta.\nLa nascita.\nCon il nuovo chitarrista Mick Stewart, arrivato nel 1969, gli Sweet firmarono un nuovo contratto discografico con la EMI Records e pubblicarono in poco tempo tre singoli, che anche in questo caso si rivelarono un autentico flop, provocando la dipartita di Stewart (1970); il suo posto verr\u00e0 preso da quello che diventer\u00e0 il chitarrista storico del gruppo, Andy Scott, sempre nel 1970.\nUna volta assestata la formazione, al gruppo fu affiancata una coppia di compositori allora sconosciuta (Nicky Chinn e Mike Chapman), mentre Phil Wainman divent\u00f2 il loro produttore esecutivo.\nGi\u00e0 da allora le canzoni degli Sweet cominciarono a essere in bilico tra brani di facile ascolto (tipici del resto della bubblegum music), per la quasi totalit\u00e0 composti dal duo Chinn/Chapman, e altri molto pi\u00f9 heavy, realizzati dagli stessi Sweet. Se si aggiunge una grande cura per le armonie vocali, ecco trovata la chiave per aprire la porta del grande successo internazionale, che puntualmente arriva con \"\"Funny Funny\".\nIl successo.\nUna serie di singoli successivi (\"Co-Co\"\" su tutti) di grande successo, non furono tuttavia da traino per il primo album ufficiale della band \"Funny How Sweet Co-Co Can Be\", pubblicato alla fine del 1971.\nNel frattempo i rapporti tra il gruppo e la coppia Chinn/Chapman divennero sempre pi\u00f9 tesi, e gli stessi fan non sapevano se effettivamente il gruppo intendesse essere a livello prioritario quello delle canzonette inserite nei lati A dei singoli (composte da Chinn e Chapman), o una vera e propria band hard rock, come dimostravano tutti i lati B dei relativi singoli (e i brani erano composti dal gruppo). Inoltre dal vivo, i singoli di successo venivano raramente suonati. Tale situazione per\u00f2 durer\u00e0 ancora per qualche anno. Chinn e Chapman compresero che bisognava indurire il sound del gruppo; fatto sta che i singoli successivi, tutti enormi successi, proponevano un sound decisamente pi\u00f9 elettrico oltre a un atteggiamento da parte del gruppo molto pi\u00f9 \"scioccante\" rispetto agli esordi. Abbigliati in maniera esageratamente colorata con presenti parecchie ambiguit\u00e0 di carattere sessuale tipicamente glam rock, gli Sweet pubblicarono uno dietro l'altro singoli come \"\"Little Willy\", \"Wig wam bam\", \"Blockbuster\", \"Hellraiser\", \"The ballroom blitz\"\", che sbancarono le classifiche inglesi e di tutta Europa.\nIl 1974 segn\u00f2 l'inizio ufficiale della crisi tra gli Sweet e il duo Chinn/Chapman: il gruppo scart\u00f2 un brano \"Dyna-mite\" proposto dal \"Dynamic Duo C&amp;C\" che poi lo diedero ai Mud che ne fecero un successo battendo proprio il singolo dato agli Sweet con \"Teenage Rampage\" che continu\u00f2 la serie di numero 2 nelle classifiche UK.\nIl gruppo, stanco dell'onnipresenza manageriale dei due e indispettito dal fatto che Chapman &amp; Chinn scrivessero brani di successo per altri artisti \"in concorrenza di classifica\" come i citati Mud, Suzi Quatro e altri, si chiuse in studio col producer Phil Wainman e pubblic\u00f2 per la RCA Records \"Sweet Fanny Adams\", titolo alquanto duro, in quanto ricorda un efferato omicidio compiuto da tale Frederick Baker ai danni di una bambina di 8 anni (Fanny Adams), titolo entrato anche nel linguaggio comune Inglese avendo come significato \"nothing at all\" o ancora pi\u00f9 esplicitamente \"fuck all\". Il disco, nonostante presenti due composizioni di Chinn e Chapman, \u00e8 sicuramente Sweet al 100 %, con capolavori metallici come la \"title track\" o \"\"Set me free\" o la pi\u00f9 oscura \"Into the night\"\".\nIl successo ottenuto, l'album infatti entr\u00f2 nella top 40 inglese, convinse il gruppo che la strada era quella giusta, tanto da pubblicare, con la produzione di Chapman &amp; Chinn, nello stesso anno \"Desolation Boulevard\".\nL'album sicuramente \u00e8 pi\u00f9 maturo rispetto al precedente, le sonorit\u00e0 sono molto da \"live in studio\" allo scopo di volersi esprimere in un linguaggio musicale pi\u00f9 rock e meno commerciale. Il risultato, seppur buono, fu inferiore alle aspettative.\nIl primo singolo tratto dall'album, \"The Sixteens\" rimane un classicissimo e, a detta dei membri della band, \u00e8 sicuramente il brano migliore mai scritto da Chapman &amp; Chinn. Il singolo successivo, \"Turn It Down\", ancora scritto da Chapman &amp; Chinn, venne censurato e non trasmesso dalla BBC per il testo \"For God's sake turn it down\". Nonostante il successo nel resto d'Europa, il singolo in UK arriv\u00f2 solo al 41\u00ba posto nella classifica, interrompendo una serie che fino ad allora sembrava interminabile di singoli permanentemente arrivati nella top ten. Da sottolineare nell'album la presenza di un brano classicissimo del gruppo \"Fox on the run\", che come vedremo diverr\u00e0 di importanza notevolissima per il gruppo.\nIntanto la band firma un contratto per la distribuzione negli USA e Asia con la Capitol Records e inizia la scalata al mercato americano con la pubblicazione di \"Desolation Boulevard\" che raccoglie il meglio dei brani delle versioni europee di \"Sweet Fanny Adams\" e \"Desolation Boulevard\" con una facciata per i brani scritti dal gruppo e l'altra da Chapman &amp; Chinn. Il brano d'apertura \u00e8 \"The Ballroom Blitz\" che diventa un classico oltreoceano ed entra in classifica americana due anni dopo la sua prima pubblicazione in Europa. L'album \u00e8 un grande successo e arriva nella top 20 americana.\nCon la doppia distribuzione RCA - Capitol gli album del gruppo avevano una tracklist diversa a seconda se pubblicata in Europa o negli Stati Uniti; noi continuiamo a riferirci alla discografia pubblicata nel Vecchio Continente.\nIl 1975 fu un anno di transizione, il brano \"I Wanna Be Committed\", nei piani di \"Batman e Robin\" come il gruppo aveva ribattezzato C&amp;C\", avrebbe dovuto essere il singolo successivo a \"Turn It Down\". Il brano non fu recepito dal gruppo come potenziale hit e la RCA intravedeva il pi\u00f9 che probabile secondo \"ban\" che la BBC avrebbe riservato al singolo per le tematiche \"scomode\" del testo che parla di disordini mentali.\nLa RCA e il gruppo avevano bisogno di un nuovo singolo per tornare sotto i riflettori delle classifiche e la lontananza di Chapman negli States per altri progetti fu ghiotta occasione per il gruppo per tentare una propria via al lato A dei singoli. Il brano scelto come nuovo singolo fu quindi una nuova versione del brano \"Fox On The Run\" che con un nuovo arrangiamento, arricchito dai synths, divenne un successo mondiale e il singolo pi\u00f9 venduto degli Sweet.\nLa band scopr\u00ec con enorme piacere che c'era la possibilit\u00e0 di una strada propria senza l'oppressiva presenza di Chapman &amp; Chinn e pubblic\u00f2 il doppio semi-antologico dal titolo \"Strung Up\". Gi\u00e0 dalla copertina i quattro Sweet sono i manovratori delle \"marionette\" rappresentanti loro stessi sul palco dando significato alla loro volont\u00e0 di gestire il proprio indirizzo musicale e carriera da loro stessi, senza pi\u00f9 i lacci che li legavano a Chapman &amp; Chinn.\nIl doppio contiene una selezione di brani registrati live nel 1973 a parte l'opener \"Hellraiser\" le altre sono tutte composizioni della band che ripropone i rocker usciti come B-side dei loro pi\u00f9 grandi successi e un grande assolo di Mick Tucker alla batteria in una rivisitazione di \"the Man with the Golden Arm\". L'altro disco, registrato in studio, contiene i migliori singoli post 1972, alcune album tracks e B-side e \"I Wanna Be Committed\", inoltre il recente smash hit \"Fox On the Run\" nella nuova fiammeggiante versione e una prima versione su album dello scoppiettante singolo scritto dal gruppo:\"Action\".\nPer la cronaca, solo in Italia, l'album fu pubblicato come singolo contenente solo la parte in studio, la parte live fu pubblicata a fine 1976 come album singolo solo in Italia, intitolandosi semplicemente \"Live in England\".\nOrmai la frizione tra gli Sweet e la coppia Chinn/Chapman era diventata insostenibile, cos\u00ec il gruppo decise finalmente di fare tutto in casa propria, dalla composizione alla produzione.\nNasce cos\u00ec nel 1976 lo splendido \"Give Us a Wink\", \"\"Action\" viene riproposta in una versione se possibile ancora migliorata; \u00e8 un violento attacco a Chinn e Chapman, accusati senza mezzi termini di avere usato la fama del gruppo per fare soldi a palate. Il disco \u00e8 splendido, durissimo per i tempi, e contiene un altro classico del gruppo \"The lies in your eyes\"che pubblicato come singolo non passa la 35\u00aa posizione nelle charts UK. Come sempre il resto d'Europa, e specialmente la Germania e i Paesi Scandinavi trattano l'album meglio che nella patria UK\nIn generale comunque, in termini puramente commerciali, purtroppo il risultato non \u00e8 dei migliori, tanto che il gruppo si trova a riflettere sul proprio futuro.\nIl declino e nuove sonorit\u00e0.\nAll'inizio del 1977 il gruppo si ripresenta con un album contraddittorio \"Off the Record\", che se da un lato anticipa di qualche anno il pop metal dei Def Leppard (per es. in \"Fever of love\"), in altri brani, come \"Windy city\" e \"Hard times\"\" ricorre in pieno a sonorit\u00e0 tipiche dei maestri dell'heavy metal inglese, i Black Sabbath. Il riff di Windy City \u00e8 fortemente ispirato a quello di \"Woman From Tokyo\" dei Deep Purple. Tuttavia il disco \u00e8 molto pi\u00f9 melodico rispetto al precedente, con una maggiore attenzione per gli arrangiamenti e per gli intrecci vocali. Particolarmente curiosa la presenza nel disco di una canzone, \"\"Funk it up\", che nulla ha a che vedere con il classico repertorio degli Sweet, trattandosi di un pezzo ballabile, adatto per le discoteche.\nAnche i testi, sembrano seguire questa tendenza all'ammorbidimento generale, abbandonando quasi del tutto l'atteggiamento oltraggioso dei primi tempi, per sposare tematiche pi\u00f9 mature, e in parte abbracciando sogni e speranze di giovani che vivono alla giornata legati a un ambiente che li deprime e dal quale vorrebbero fuggire (\"Windy city\"\").\nI due singoli tratti dall'album \"Lost Angels\" e poi \"Fever Of Love\" falliscono l'entrata nelle classifiche UK e iniziano a mostrare la corda anche nei sempre pi\u00f9 favorevoli mercati di Germania e Nord Europa in generale.\nL'album, qualitativamente di livello comunque molto elevato, non trova per\u00f2 riscontri a livello di vendite, tanto da costringere la RCA a rescindere il contratto con il gruppo che lascia con un altro singolo fallimentare \"Stairway To The Stars\" e una antologia dei singoli 1973-1977 \"The Golden Greats\" che non d\u00e0 i risultati di vendita sperati, tuttavia la band riesce a firmare per la tedesca Polydor Records un buon contratto.\nIl 1978 \u00e8 l'anno di \"Level Headed\", che colpisce fin dalla copertina, molto scarna, dove il quartetto viene fotografato con un abbigliamento che pi\u00f9 semplice non si pu\u00f2.\nRisulta chiaro che la foto non \u00e8 che il pretesto per fare comprendere ai vecchi fans, che gli Sweet di un tempo sono morti e sepolti; non solo, il primo brano della raccolta, una dolcissima ballata per pianoforte e orchestra \"\"Dream on\", risulta qualcosa di veramente nuovo a livello compositivo. \"Level Headed\" \u00e8 comunque ricordato per la presenza dell'ultima hit single del gruppo, la famosissima \"Love is like Oxygen\"\", un brano dal riff essenziale ma di grande presa e con un Brian Connolly che modula la sua voce in maniera molto soft, rispetto alle prestazioni precedenti. Peccato che il singolo non corrisponda pienamente allo stesso brano inserito nell'album, di tre minuti pi\u00f9 lungo, e risulta \"troncato\" nella parte centrale, quella strumentale, dove si alternano arpeggi di chitarra acustica e pianoforte, e che culminano infine in un melodico assolo di chitarra. Musicalmente gli Sweet, come detto, abbandonano l'hard rock, per dedicarsi a un suono molto pomposo, che ricorda in parte alcune composizioni della Electric Light Orchestra (gruppo in bilico tra pop e progressive molto famoso negli anni settanta), con la presenza, in parecchi brani di una intera orchestra che appesantisce il suono. Non mancano tuttavia brani di un certo spessore, come ad esempio la rockeggiante \"\"Fountain\", cantata da Andy Scott, che presenta la particolarit\u00e0 nella parte finale, di un lungo assolo di clavicembalo.\nBrian Connolly, insoddisfatto della direzione stilistica attuata dal gruppo, e in secondo luogo affetto da gravi problemi legati all'abuso di sostanze alcoliche, decide di abbandonare il gruppo, che prosegue la sua attivit\u00e0 come trio pubblicando tra la fine del 1978 e l'inizio del 1979 \"Cut Above the Rest\", disco che accentua le somiglianze con gli Electric Light Orchestra e che si concentra su un sound vagamente progressivo soprattutto in alcuni brani, peraltro ben suonati, come \"Mother earth\" e \"Discophony\". Nel disco trovano spazio anche brani che molto vagamente ricordano i tempi che furono, come \"Play all night\", ma nel complesso questo \u00e8 sicuramente il disco dove il gruppo si esprime alla grande a livello di tecnica strumentale e di arraggiamenti. Ma i fan non ne vogliono sapere; \u00e8 l'inizio della fine.\nLo scioglimento.\nI tre Sweet rimasti vanno avanti e compiono un imperdonabile passo falso con \"Waters Edge\", una insipida raccolta di brani pop, che nulla hanno a che vedere con il passato del gruppo ma anche con le recenti proposte. Un disco stanco, che per\u00f2 \u00e8 un capolavoro paragonato a \"Identity Crisis\", che gi\u00e0 dal titolo dice tutto. La formazione originale degli Sweet si scioglie nel 1981.\nNegli anni a seguire il gruppo cercher\u00e0 di riunirsi, arruolando svariati musicisti, e nel 1989 la formazione originale si ritrova unita per registrare di nuovo alcuni successi del periodo d'oro, ma la prestazione vocale di Brian Connolly non soddisfa gli altri tre, tanto che il progetto viene nuovamente accantonato.\nNel frattempo, Andy Scott rimette su una formazione degli Sweet, con il solo Mick Tucker tra i membri originali e pubblica un bell'album dal vivo \"Live at the Marquee\", con un repertorio che necessariamente, tranne \"Love is like Oxygen\"\", prende a piene mani dal primo periodo della band.\nOrmai dimenticato dai metal fan degli anni novanta, Brian Connolly muore il 9 febbraio del 1997 a causa di ripetuti infarti, conseguenza del suo pessimo stato fisico, minato in maniera esagerata dall'alcool; qualche anno pi\u00f9 tardi, il 14 febbraio 2002 ad andarsene \u00e8 il batterista Mick Tucker, stroncato dalla leucemia.\nDei due Sweet superstiti il pi\u00f9 attivo resta sicuramente Andy Scott, che rimette assieme una formazione degli Sweet, gli \"Andy Scott's Sweet\".\nIl gruppo \u00e8 stato in tour fino all'estate 2008. Il gruppo \u00e8 tutt'ora in tour (2018) nelle due versioni:quella europea di Andy Scott e quella nord americana di Steve Priest."}
{"id": "794946", "revid": "15756", "url": "https://it.wikipedia.org/wiki?curid=794946", "title": "SMED", "text": "Lo SMED, dall'inglese \"Single Minute Exchange of Die\", \u00e8 una metodologia integrata nella teoria della lean production volta alla riduzione dei tempi di setup (o tempi di cambio produzione).\nLe prime forme dell'approccio sono state teorizzate ed introdotte dall'ingegnere giapponese Shigeo Shing\u014d. L'espressione SMED \u00e8 una sigla che letteralmente vuol dire \u201cSingle Minute Exchange of Die\u201d, espressione che tradotta in italiano significa \u201ccambio stampo in un solo \"digit\"\u201d. La grande innovazione di tali metodologie risiede nella possibilit\u00e0 di ridurre fortemente i tempi impiegati per effettuare un'operazione di set-up con un singolo \"digit\" ossia un lasso di tempo inferiore a dieci minuti. Come si vede dalla sigla lo SMED nasce nell'industria dell'auto, ma poi diventa applicabile in tutti i settori industriali. Il suo merito \u00e8 quello di aver segnato una svolta su come affrontare i problemi del cambio pezzo e del setup delle macchine e degli impianti.\nLo Sviluppo dello SMED.\nIl primo esempio risale al 1950 e si pu\u00f2 considerare come la vera e propria nascita dello SMED. In uno stabilimento giapponese della Toyota si chiese a S. Shingo di risolvere un problema di produzione legato ad un collo di bottiglia in prossimit\u00e0 di tre grandi presse. Il datore di lavoro era ormai rassegnato ad acquistare un'altra pressa, visto che per le crescenti richieste del mercato era necessario aumentare la produzione. Siccome le potenzialit\u00e0 delle tre presse non era in grado di garantire l'incremento di produzione richiesto, l'unica soluzione possibile per risolvere il problema sembrava l'acquisto di una nuova pressa. Shigeo Shing\u014d invece chiese di poter analizzare nel dettaglio il modo in cui erano utilizzate le presse. Egli credeva infatti che i difetti di produzione fossero legati alla cattiva gestione delle macchine e pensava inoltre che fosse inutile acquistare una nuova macchina quando si poteva garantire un incremento di produzione sfruttando meglio le macchine in possesso.\nAnche se con qualche difficolt\u00e0 Shigeo Shing\u014d venne accontentato e lo stabilimento rimase fermo per una settimana, dando l'opportunit\u00e0 di effettuare tutte le analisi necessarie.\nShigeo Shing\u014d scopr\u00ec che tutte e tre le macchine erano utilizzate al di sotto della loro capacit\u00e0 produttiva e che bastava effettuare degli accorgimenti per migliorarla. L'analisi effettuata dall'ingegnere giapponese si basava su un principio semplice; per prima cosa individu\u00f2 tutte le attivit\u00e0 di setup; in seconda battuta fece una classificazione tra le operazioni che vanno eseguite a macchina ferma e quelle che devono essere effettuate con la macchina in movimento. Shingo fece in modo che le attivit\u00e0 svolte a macchina ferma vennero ridotte del 50% e cos\u00ec riusc\u00ec nell'intento di aumentare la capacit\u00e0 produttiva pur senza acquistare una nuova macchina.\nIl secondo episodio che merita un cenno per lo sviluppo della tecnica SMED risale al 1957 e riguarda lo stabilimento della Mitsubishi a Hiroshima. In questa circostanza venne chiesto, sempre all'ingegnere Shingo, di aumentare la capacit\u00e0 produttiva di una piallatrice che si utilizzava per piallare blocchi di motori navali.\nIl problema che si riscontr\u00f2 analizzando il funzionamento della piallatrice era dovuto al fatto che trattandosi di motori di grosse dimensioni era molto difficile cambiare le attrezzature della piallatrice. Non potendo effettuare un corretto setup, lo sfruttamento della macchina era inferiore al 50% della sua potenzialit\u00e0. L'analisi mostrava inoltre che gran parte del tempo di setup si perdeva nel \"centraggio\" e nel posizionamento del motore sulla piallatrice perch\u00e9 veniva effettuato a macchina ferma.\nL'idea avanzata da Shingo fu quella di effettuare le operazioni di setup riferite al motore successivo su una seconda tavola della piallatrice perch\u00e9 in questo modo bisognava spostare solo la tavola e non tutto il motore. Introducendo questa novit\u00e0 nel processo produttivo si ridusse il tempo di fermo della macchina e si riusc\u00ec a fornire un incremento della produttivit\u00e0 del 40%. Il principio che port\u00f2 all'aumento di produttivit\u00e0 era molto semplice: anche qui bastava modificare le operazioni svolte a macchina ferma in modo tale renderla un'attivit\u00e0 esterna.\nDopo questi due episodi non si pu\u00f2 non citare il pi\u00f9 importante, cio\u00e8 quello avvenuto nel 1970 presso lo stabilimento principale della Toyota.\nL'obiettivo richiesto dal management era dimezzare il tempo di setup richiesto da una pressa da mille tonnellate che fino ad allora aveva un tempo di messa a punto di circa quattro ore, equivalente pertanto a quasi la met\u00e0 di un turno di lavoro. I dirigenti giapponesi erano al corrente che le stesse operazioni di settaggio presso gli stabilimenti della Volkswagen duravano circa la met\u00e0 del tempo. In base all'esperienza dell'azienda si decise di effettuare una classificazione rigorosa delle operazioni che richiedevano setup interno ed esterno e successivamente si decise di analizzare lo svolgimento vero e proprio dei processi di settaggio cos\u00ec da perfezionarli il pi\u00f9 possibile.\nUn'analisi approfondita dei processi di attrezzaggio consent\u00ec quindi un abbassamento del tempo di setup dalle quattro ore a circa due ore e mezza, anche se il management non era ancora totalmente soddisfatto dei progressi ottenuti. Dopo questa riduzione venne posto come obiettivo quello di abbassare il tempo in maniera drastica portandolo a soli tre minuti.\nLe tecniche che costituiscono l'approccio SMED.\nLa prima tecnica mira a identificare chiaramente quali sono le attivit\u00e0 che si devono effettuare a macchina ferma e le attivit\u00e0 che invece possono essere svolte con la macchina in funzione ossia in \u201combra alla macchina\u201d.\nLe attivit\u00e0 a macchina ferma si definiscono IED (Inside Exchange of Die), mentre le attivit\u00e0 che si possono effettuare mentre la macchina lavora si definiscono OED (Outside Exchange of Die).\nAd esempio tutte le preparazioni, il trasporto delle maschere degli stampi e delle varie attrezzature possono essere effettuate mentre la macchina funziona. Il montaggio dei pezzi della macchina invece \u00e8 un'attivit\u00e0 che pu\u00f2 essere effettuata soltanto quando la macchina \u00e8 ferma.\nSe si riesce a organizzare in maniera ordinata le attivit\u00e0 da svolgere nel setup e a suddividere correttamente le IED dalle OED si ottiene una riduzione del tempo di setup interno che va dal 30% al 50%.\nLa seconda tecnica, probabilmente la pi\u00f9 importante in assoluto, mira a convertire per quanto possibile le IED in OED: \u00e8 importante perch\u00e9 se non riuscissimo ad applicare questo principio non sarebbe mai possibile portare il tempo di set up nell'ordine di qualche minuto.\nSono riportati alcuni metodi industriali per ridurre le IED, gli effetti che si possono ottenere dalla loro riduzione e le ripercussioni sul processo produttivo.\nLa terza tecnica \u00e8 la standardizzazione delle funzioni.\nStandardizzare le funzioni \u00e8 un principio in contrasto con le funzioni dello SMED in quanto quest'insieme di approccio mira a trovare il metodo migliore per ogni attivit\u00e0 di setup. Per ottenere importanti miglioramenti \u00e8 sufficiente standardizzare solo ed esclusivamente quelle parti che sono utilizzate per effettuare il settaggio. Per esempio aggiungere uno spessore agli angoli per l'aggancio dello stampo, serve a standardizzare le dimensioni dei componenti di fissaggio e rende possibile utilizzare lo stesso tipo di aggancio nei diversi set up. La standardizzazione garantisce pertanto un notevole risparmio di tempo e di costi\nIl quarto principio invece ha come scopo ridurre l'impiego dei fissaggi con filettatura con lo scopo di rendere pi\u00f9 veloce le operazioni di serraggio\nLa quinta tecnica riguarda l'utilizzo di maschere intermedie sulle presse:\nQuesti strumenti rendono veloce il cambio di lavorazioni sulla pressa: ad esempio passare da un'operazione a un'altra (da foratura a tranciatura) e variare la dimensione del grezzo di lavorazione richiede l'ausilio di maschere intermedie. L'aspetto critico dell'utilizzo di questa tecnica riguarda la particolare attenzione richiesta nelle operazioni di fissaggio e di centraggio della maschera rispetto allo stampo.\nLa sesta tecnica mira svolgere le operazioni in parallelo (parallelizzare):\nIl suo principio di funzionamento \u00e8 molto semplice: assicurarsi che il lavoro prima svolto da un solo operaio venga effettuato da pi\u00f9 persone, garantendo una limitazione della zona di lavoro visto che ogni operaio si occupa della sua zona di competenza.\nQuesta tecnica permette di ridurre spostamenti dell'operatore e questo semplifica lo svolgimento delle attivit\u00e0 da compiere facendo leva sull'aspetto motivazionale e sulla riduzione della fatica. Per descrivere meglio come avviene un processo di parallelizzazione \u00e8 stato pensato di fornirne un esempio\nPrima della parallelizzazione\nSe non si dovesse applicare la paralleizzazione un unico operaio dovrebbe spostarsi su pi\u00f9 zone dell'impianto per effettuare le attivit\u00e0 di setup interno sulle macchine.\nDopo la parallelizzazione:\nApplicando la parallelizzazione grazie all'aggiunta di un altro operaio si riduce fortemente il tempo del setup anche perch\u00e9 ogni operaio \u00e8 responsabile della sua area di lavoro. La tecnica descritta presenta per\u00f2 due punti deboli: il primo \u00e8 legato al costo della manodopera in quanto se si aumenta il numero di operai aumenta anche il costa della manodopera, Il secondo invece secondo \u00e8 legato all'aspetto sicurezza. Se ci sono pi\u00f9 operai nella stessa zona di lavoro bisogna evitare gli intralci e la ripetizione di operazioni. L'obiettivo \u00e8 far capire agli operatori quando un'operazione \u00e8 gi\u00e0 stata svolta, da chi e se \u00e8 stata svolta nel modo corretto, fornendo informazioni precise e tempestive.\nLa settima tecnica riguarda l'eliminazione delle prove e degli aggiustamenti:\nNormalmente gli aggiustamenti e i cicli di prova pesano dal 50 al 70% circa del tempo di set up interno e quindi \u00e8 importante contenere il pi\u00f9 possibile la loro incidenza.\nL'eliminazione delle prove e degli aggiustamenti inizia riconoscendo che il settaggio e l'aggiustamento sono due operazioni separate e distinte. Il settaggio \u00e8 quando la posizione di un limit switch viene cambiata. Si ha un aggiustamento quando il limit switch viene testato e ripetutamente messo in nuove posizioni. Il termine limit switch indica i parametri limite a cui far funzionare un dispositivo. Gli aggiustamenti possono essere eliminati se si utilizza ad esempio una maschera per determinare con precisione la corretta posizione del limit switch e quindi il settaggio diventa l'unica operazione richiesta. L'aggiustamento diventa sempre meno importante man mano che il settaggio diventa pi\u00f9 accurato.\nL'ottava tecnica mira a rendere meccaniche le operazioni. La meccanizzazione (i giapponesi definiscono questo principio Jidoka) \u00e8 spesso essenziale per effettuare la stragrande maggioranza delle operazioni industriali in quanto l'esecuzione meccanica di un processo evita di commettere errori e velocizza le operazioni. Alla luce di quanto descritto nelle prime sette tecniche che costituiscono lo SMED si ottengono delle riduzioni di tempo molto consistenti uno stesso processo che prima richiedeva qualche ora di tempo per essere impiegato dopo l'implementazione di quest'approccio ne richiede soltanto pochi minuti. Nonostante il notevole impatto della tecnica sullo svolgimento di un processo di setup, \u00e8 importante sottolineare che la sola non \u00e8 sufficiente per risolvere le lacune di un processo mal organizzato.\nCICLO SMED (Modus operandi).\nIl termine ciclo non \u00e8 casuale perch\u00e9, anche se ci sono delle differenze per ci\u00f2 che riguarda il settore industriale, ci sono dei passi fondamentali dell'approccio estendibili a qualunque ambito industriale. La grande versatilit\u00e0 \u00e8 uno dei fattori hanno contribuito a diffondere su scala mondiale.\nIl primo passo da compiere per applicare la procedura consiste nel creare un team di lavoro specializzato che si occupa di portare avanti la metodologia all'interno dell'azienda. Questo team pu\u00f2 essere composto da un certo numero di persone, pi\u00f9 o meno grande a seconda del tipo di azienda e deve contenere tre figure di riferimento: un team leader cio\u00e8 colui che deve conoscere tutto ci\u00f2 che riguarda la messa a punto e il settaggio dei macchinari; un tecnico SMED, figura che ha una formazione fortemente operativa mirata alla conoscenza dei parametri specifici delle macchine; un operaio specializzato che deve coinvolgere il pi\u00f9 possibile il personale operativo nell'analisi delle IED e delle OED.\nLa prima fase vera e propria del ciclo SMED \u00e8 la cosiddetta preparazione dei rilievi. In questo punto dell'analisi si studia attentamente come \u00e8 strutturato un processo di attrezzaggio nel suo insieme. Inizialmente si individuano con precisione tutte le fasi che lo costituiscono e si utilizzano dei metodi di registrazione delle varie operazioni osservate. Gli strumenti pi\u00f9 diffusi per analizzare il processo sono block notes, cronometri, macchine fotografiche e se non danneggia gli operai si ottiene una rilevazione pi\u00f9 precisa se si ricorre alla videocamera. Se si filma il processo si riesce ad effettuare un'analisi di gran lunga pi\u00f9 precisa. Pertanto per sfruttare al meglio questo strumento si consiglia di utilizzare due telecamere, una fissa che possa filmare il processo nel suo insieme e una mobile che specifica per filmare le attivit\u00e0 che la telecamera fissa non riesce a cogliere.\nUna volta annotate tutte le operazioni si passa all'esecuzione dei rilievi: si analizzano i dati acquisiti con gli strumenti elencati in precedenza dando pi\u00f9 peso ai filmati, visto che sono gli strumenti pi\u00f9 utili all'analisi.\nIl team di lavoro deve definire i seguenti elementi per ogni attivit\u00e0 individuata:\nIl documento che racchiude tutte queste informazioni si definisce Scheda SMED di cui segue un esempio:\nUn'operazione molto importante da eseguire quando si effettua l'analisi del processo consiste nell'annotare le anomalie per poterle cos\u00ec risolverle.\nLa terza fase \u00e8 la cosiddetta analisi critica del ciclo IED e OED. L'obiettivo \u00e8 quello di identificare per quanto possibile la separazione di attivit\u00e0 interne ed esterne alla macchina.\nInnanzitutto si prepara una lista di controllo per l'esecuzione delle attivit\u00e0 manutentive che possono essere svolte mentre l'impianto \u00e8 fermo per cambio e successivamente si predispongono strumenti per poter \u201cestrarre\u201d le attivit\u00e0 e poterle eseguire al di fuori della postazione di lavoro.\nUna volta analizzate le attivit\u00e0 interne ed esterne alla macchina si passa alla stesura della procedura di IED e OED. In questa fase si modifica la sequenza delle attivit\u00e0 di IED e OED e si cerca, laddove \u00e8 possibile, di individuare i punti critici di intervento (in che momento del processo) sulla macchina o sull'impianto. Individuare quando intervenire e capire la giusta sequenza degli interventi da effettuare garantisce un miglioramento di tutto il processo. A tal proposito la tecnica pi\u00f9 diffusa nelle industrie per individuare il punto critico di intervento (in che punto del processo produttivo conviene intervenire) e per ottimizzare la sequenza delle operazioni che costituiscono il processo di attrezzaggio \u00e8 la \u201cparallelizzazione delle attivit\u00e0\u201d.\nLa quarta fase del ciclo consiste nel verificare le attivit\u00e0 esterne. Sulla base dei rilevamenti effettuati nelle precedenti fasi del ciclo SMED si ricrea la sequenza di operazioni che costituiscono il nuovo processo di attrezzaggio. La fase di simulazione \u00e8 importantissima perch\u00e9 \u00e8 una sorta di feedback in quanto \u00e8 una risposta significativa sulla positivit\u00e0 delle modifiche apportate. Se le risposte della simulazione sono positive si passa alla \u201crazionalizzazione\u201d delle attivit\u00e0 interne, per intenderci quelle che prima sono state definite con l'acronimo IED.\nIl principio di razionalizzazione delle IED \u00e8 un'attivit\u00e0 cruciale nel ciclo di SMED e per portarla avanti si ricorre a tutta l'esperienza acquisita sul campo e al bagaglio di conoscenze degli operai. Dal punto di vista pratico lo scopo \u00e8 la riduzione dell'intervallo di tempo in cui si deve fermare la macchina altrimenti non sarebbe possibile effettuare il setup. Proprio il tempo di setup che intercorre tra la fine del lotto precedente e termina all'inizio del lotto successivo \u00e8 il tempo di setup\nProseguendo l'applicazione di una classica sequenza di SMED non basta il monitoraggio continuo del processo e la risoluzione dei problemi relativi alle IED ma bisogna spingersi oltre, dando la giusta importanza alle OED.\nAnche se nell'analisi di un processo di setup ha un impatto inferiore ridurre l'incidenza delle OED rispetto alle IED si \u00e8 pensato comunque di elencare una serie di azioni per ridurre l'incidenza del setup.\nFino ad ora abbiamo fornito le fasi del ciclo SMED che si mirano ad apportare le tante auspicate riduzioni del setup. La positivit\u00e0 dell'approccio SMED condotto finora descritte si verifica attraverso la fase che prende il nome di realizzazione dei test e delle prove pilota.\nLe condizioni necessarie per testare il nostro processo sono essenzialmente due: la prima \u00e8 l'applicazione di tutte le modifiche alle fasi del processo produttivo cio\u00e8 tradurre in pratica tutto ci\u00f2 che riguarda le precedenti. La seconda invece consiste nell'istruire il personale sulle modifiche del processo e sui nuovi comportamenti da tenere per applicare correttamente le nuove procedure.\nA completamento della trattazione si descrive un esempio di analisi SMED tradizionale\nFase 0\nLa Fase 0 rappresenta lo stato del processo prima di introdurre lo SMED.\nI rettangoli indicano le attivit\u00e0 che costituiscono la sequenza delle operazioni di setup: con E sono indicate le attivit\u00e0 esterne mentre con I le attivit\u00e0 interne. Si noti come in questa fase le attivit\u00e0 vengono effettuate in maniera casuale, cio\u00e8 senza un preciso criterio organizzativo, richiedendo molto tempo per essere effettuate.\nIl tempo di fermo dell'impianto/macchina \u00e8 molto alto\nFase 1:\nProcedendo con l'applicazione del ciclo SMED, nella prima fase (Fase 1) si effettua la separazione delle attivit\u00e0 interne da quelle esterne. L'aspetto pi\u00f9 interessante \u00e8 riferito alla grande riduzione del tempo di fermo dell'impianto rispetto alla configurazione precedente.\nFase 2\nIn questa seconda fase si ha una conversione da attivit\u00e0 interne ad attivit\u00e0 esterne. Dal momento che per effettuare le IED \u00e8 necessario fermare la macchina, convertendo un'attivit\u00e0 interna in esterna diminuisce il tempo di fermo macchina.\nFase 3\nLa terza fase del ciclo SMED prevede l'ottimizzazione delle attivit\u00e0 di setup interno attraverso la semplificazione delle operazioni da eseguire e soprattutto attraverso un forte spirito di squadra (esempio pit-stop) che rende l'attrezzaggio molto veloce.\nFase 4\nL'ultima fase \u00e8 dedicata all'ottimizzazione delle attivit\u00e0 esterne: anche se le OED sono effettuabili quando la macchina \u00e8 in funzione si possono posso velocizzare utilizzando liste di controllo per semplificare le varie sequenze operative e scegliendo la disposizione ottimale degli utensili e degli strumenti necessari al setup.\nCome si pu\u00f2 vedere dallo svolgimento dell'analisi i benefici che si ottengono applicando l'approccio SMED sono davvero ingenti.\nSe si vuole valutare in modo pi\u00f9 dettagliato i guadagni di tempo ottenuti si pu\u00f2 analizzare la tabella\nUn altro esempio di analisi SMED vede l'applicazione del PERT ad un comune processo di setup\nSubhashish Samaddar nel suo articolo \u201cThe effect of setup time reduction on its variance\u201d approfondisce l'argomento setup sotto una veste diversa rispetto a quella vista finora, analizzando un comune processo setup con il metodo PERT. Dal momento che il processo di setup \u00e8 costituito da una sequenza di operazioni, si pu\u00f2 assimilare ad un grafo, un insieme di nodi e di archi utilizzato per rappresentare la sequenza di operazioni da eseguire. La schematizzazione di un processo di setup tramite PERT offre alcuni vantaggio significativi: si possono stabilire le relazioni di precedenza fra le varie operazioni, si pu\u00f2 individuare le operazioni la cui durata condiziona l'intero processo e infine si possono anche individuare le operazioni su cui intervenire per accorciare il processo.\nUn esempio significativo di analisi SMED \u00e8 relativo al servizio di sistemazione di una stanza d'albergo tra il congedo di un cliente e l'arrivo di un altro. Facendo il paragone con i processi industriali si pu\u00f2 affermare che il processo di sistemazione della camere in albergo si pu\u00f2 assimilare a un processo di setup industriale in cui le operazioni da seguire sono tutte interne.\nLe fasi per realizzare il processo sono:\nIl tempo impiegato per garantire la completa sistemazione della camera da offrire al cliente si aggira intorno alle quattro ore, anche se si pu\u00f2 sicuramente ridurre seguendo particolari accorgimenti. Innanzitutto non \u00e8 possibile convertire queste attivit\u00e0 in attivit\u00e0 esterne (basta pensare all'impossibilit\u00e0 di poter effettuarle in presenza dei clienti stessi), per questo motivo l'unico modo per ridurre il tempo necessario per effettuare il processo \u00e8 quello di utilizzare liste di controllo, di semplificare al massimo le operazioni, e soprattutto suddividersi i compiti in maniera intelligente tra gli operatori ricorrendo in alcuni casi alla gi\u00e0 descritta tecnica di parallelizzazione). o: il personale lavora con i clienti che arrivano per pernottare e usufruiscono del servizio offerto. Per ricollegarsi alla classicit\u00e0 dell'approccio basti pensare che in questo specifico caso al posto del pezzo in lavorazione abbiamo il cliente e al posto della macchina abbiamo la stanza e il processo da analizzare \u00e8 l'insieme di operazioni da effettuare dal momento in cui un cliente va via fin quando ne arriva uno nuovo.\nI vantaggi principali ottenibili applicando l'approccio SMED sono:\n\u00c8 opportuno concludere la trattazione accennando a un altro tipo di tecniche, molto simili allo SMED, definite OTED"}
{"id": "794948", "revid": "729019", "url": "https://it.wikipedia.org/wiki?curid=794948", "title": "Battaglia della Garonna", "text": "La battaglia della Garonna fu combattuta nel 732 tra i Mori di Spagna ed il duca di Aquitania Oddone il Grande.\nCircostanze.\nNel 730 Abdul Rahman Al Ghafiqi, val\u00ec di al-Andalus, voleva organizzare una spedizione contro l'Aquitania, che in quel momento era attaccata da Carlo Martello, maggiordomo di Austrasia e di Neustria, ma si trov\u00f2 in contrasto con Manusa. Quest'ultimo era un condottiero berbero che esercitava il suo potere sulla Cerdagna, nei Pirenei, che dopo essere venuto a conoscenza - tra il 729 ed il 730 - che i berberi, in Nord Africa, erano soggetti ad un'oppressione da parte del califfo degli Omayyadi, stipul\u00f2 una tregua col duca Oddone il Grande e col quale stava trattando anche un'alleanza matrimoniale. L'improvvisa morte di Manusa permise ad Abdul Rahman di organizzare la spedizione in Aquitania.\nLa battaglia.\nAttraversati i Pirenei, passando dalla Navarra, i Mori entrarono in Aquitania e si diressero speditamente verso Bordeaux, che venne conquistata al primo assalto, dopo aver sconfitto le truppe che erano a difesa della citt\u00e0. Continuando nella marcia verso nord, dopo la vittoria di Bordeaux, Abdul Rahman riusc\u00ec ad agganciare il grosso delle truppe di Oddone, lungo il corso della Garonna, molto probabilmente vicino alla confluenza con la Dordogna. Oddone fu definitivamente sconfitto, la maggior parte delle sue truppe fu annientata e dopo ci\u00f2 le truppe saracene, prima di proseguire la marcia verso nord, si diedero al saccheggio del nord dell'Aquitania, specialmente dei ricchi monasteri.\nConseguenze.\nIn un primo momento, pur di contrastare Carlo Martello, il duca sconfitto si alle\u00f2 coi saraceni, e apr\u00ec loro la strada per il nord. Successivamente, per\u00f2, Oddone il Grande e l'Aquitania raggiunsero un accordo con Carlo Martello, e nella decisiva battaglia di Poitiers del 10 ottobre 732, le truppe franche guidate da Carlo Martello e quelle di Oddone, ora alleate, sconfissero i saraceni."}
{"id": "794952", "revid": "1699816", "url": "https://it.wikipedia.org/wiki?curid=794952", "title": "Montagne russe", "text": "Con il termine montagne russe, o ottovolante (nei paesi anglofoni roller coaster e in Russia montagne americane), si intende un'installazione tipica dei luna park e dei parchi di divertimento. Consiste in una sorta di ferrovia in miniatura, il cui tracciato \u00e8 composto da repentine salite e discese, curve paraboliche e, nei tipi pi\u00f9 moderni, anche evoluzioni particolari. Il treno, composto unicamente da sedili e protezioni per gli ospiti, sfreccia a gran velocit\u00e0 sul percorso, portando, in alcuni modelli, gli ospiti anche a \"testa in gi\u00f9\". Le montagne russe sono le attrazioni simbolo dei parchi di divertimento, sia per la loro imponenza, sia per la loro capacit\u00e0 di attrazione verso una grande fascia di ospiti.\nNome.\nL'espressione \"montagne russe\" \u00e8 usata nei paesi di lingua neolatina e deriva dalle prime strutture conosciute costruite in Russia. Nell'Ottocento si trova utilizzato il nome \"ferrovia russa\".\nNei paesi anglosassoni invece si usa il nome di roller coaster usato talvolta anche nei parchi divertimento italiani, mentre \"Russian Mountains\" si riferisce ai primi esempi nati in Russia e portati in occidente dalla Francia.\nStoria.\nSicuramente, bisogna risalire ai secoli XVI e XVII per individuare le origini delle montagne russe. Ed \u00e8 proprio in Russia che compaiono, in quel periodo, i primi scivoli ghiacciati, tra cui va menzionato quello della reggia di Oranienbaum, nei dintorni di San Pietroburgo voluto dall'Imperatrice Caterina II di Russia. Strutture in legno, alte anche 15-20 metri, su cui scivolare con una slitta, ad una velocit\u00e0 che poteva arrivare anche ai 70 km/h. L'idea piacque ad un uomo d'affari francese, che volle importare l'idea nel suo Paese. Ovviamente, le temperature erano diverse: le slitte vennero prima incerate poi montate su ruote. \u00c8 nel 1817 che compare l'attrazione \"Le Montagne Russe di Belleville\": due tracciati identici e adiacenti (cos\u00ec da permettere la sfida e relative scommesse), con vere e proprie carrozze che vi correvano sopra.\nMa l'attrazione nella sua veste definitiva compare negli Stati Uniti, pi\u00f9 precisamente in Pennsylvania nel 1827. La Mauch Chunk Switchback Gravity Railroad era la seconda ferrovia costruita negli USA e originariamente serviva per movimentare carbone dalla montagna al fiume Lehigh, caricando il materiale nei carrelli a monte e lasciando fare tutto alla gravit\u00e0, con il solo ausilio di un coraggioso addetto ai freni. Tramite l'uso di muli, i carrelli venivano riportati in quota. Le potenzialit\u00e0 di questa sorta di attrazione vennero ben presto notate: la gente pagava 1 dollaro per salire a monte tramite treno a vapore (in sostituzione del mulo) e scendere a 140\u00a0km/h per il pendio. Gli ospiti continuavano ad aumentare: a monte vennero costruiti un albergo e un punto ristoro, mentre per il trasporto del carbone venne costruita una seconda ferrovia. L'attrazione oper\u00f2 continuamente senza incidenti fino al 1933, quando fu definitivamente chiusa.\nIntanto, per\u00f2, nel 1846 un inglese vendette ai francesi un'attrazione che presentava un giro della morte chiamata Centrifugue Railway (Chemin du Centrifugeur). Consisteva in una discesa di 14 metri che conduceva ad un anello (loop) di 4 metri, da affrontare su una minuscola slitta monoposto, che rimaneva a contatto con le rotaie solo per via della forza centrifuga apparente.\nA fine Ottocento venne ripresentata l'idea del giro della morte a Coney Island, con la Flip-Flap Railway. Tuttavia, l'attrazione si rivel\u00f2 eccessivamente rude, provocando continuamente colpi di frusta e dolori alla schiena. Fu chiusa dopo pochi anni. Ma sempre a Coney Island, nel 1901, Edward Prescott costru\u00ec un nuovo ottovolante, chiamato Loop the Loop. Presentava anch'esso un giro della morte, ma a forma ovale, per ridurre la forza centrifuga. Anche questo, tuttavia, rimase aperto per soli sei anni.\nIl Parco Coney Island per\u00f2 stava gi\u00e0 ospitando, dal 1884, la Gravity Pleasure Switchback Railway, una struttura lunga pi\u00f9 di 200 metri ispirata dagli scivoli ghiacciati russi. I clienti salivano sulla prima torre, pi\u00f9 alta, montavano su una carrozza e, tramite questa, scendevano lungo il percorso a sobbalzi, raggiungevano la seconda torre, la carrozza veniva girata e ripetevano il percorso al contrario. In realt\u00e0, questa attrazione aveva uno scopo pi\u00f9 panoramico: le carrozze erano dotate di panchine orientate lateralmente e la velocit\u00e0 non aumentava mai pi\u00f9 di 10\u00a0km/h. La Gravity Pleasure ispir\u00f2 molte innovazioni, tra le quali, ad esempio, un dispositivo meccanizzato di risalita a fune. Vennero poi montati i freni sul tracciato e gli stessi percorsi venivano sempre pi\u00f9 allungati e resi pi\u00f9 eccitanti.\nQualche anno dopo, nel 1892, le montagne russe approdano in Italia, e precisamente a Genova, in occasione dell'Esposizione Italo americana, celebrativa dei quattrocento anni della scoperta dell'America. L'impianto, costruito dalla ditta Giorgio Trice di Quarto al mare (all'epoca comune a s\u00e9 stante ben distinto dal capoluogo ligure) concessionaria del brevetto della Patent Gravity Switchback Railway Co. Ltd. di Londra, misurava 130 metri di lunghezza ed era costituito da una rotaia doppia, percorsa da tre vagoncini della capienza di 10 persone ciascuna, al prezzo di 25 centesimi a corsa.\nNel 1912, John Miller, progettista di montagne russe, ne brevett\u00f2 un tipo di rivoluzionario, che rese possibili notevoli miglioramenti nella sicurezza, maggiori pendenze, maggiori velocit\u00e0 e minor resistenza aerodinamica. Miller deposit\u00f2 pi\u00f9 di 100 brevetti. Tuttavia, proprio durante la fase di maggior diffusione di questo tipo di attrazioni, la crisi americana del 1929 si fece duramente sentire. Vennero demoliti pi\u00f9 di 1500 ottovolanti e, si stima, altrettanti in Europa.\nMa nel 1955 apr\u00ec Disneyland. In particolare, \u00e8 fondamentale il contributo della Matterhorn Mountain che presentava una nuova fondamentale caratteristica: la rotaia in acciaio a forma tubolare. Fu una rivoluzione. Infatti, con questo tipo di binario, le ruote possono correre sopra, sotto e lateralmente alla rotaia, garantendo una elevatissima sicurezza. Con maggiore sicurezza per gli ospiti, viene da s\u00e9, il treno poteva ora affrontare qualsiasi tipo di percorso e qualsiasi evoluzione. Knott's Berry Farm nel 1975 apriva il Corkscrew, il primo ottovolante a presentare una speciale inversione chiamata, appunto, corkscrew (cavatappi). Un anno dopo, al Magic Mountain venne inaugurato il California's Great Revolution. Entrambi riproponevano, in chiave moderna (e sicura!) l'idea - vecchia di secoli - di viaggiare capovolti. Nel 1985 nel parco di Gardaland a Castelnuovo del Garda (Verona) fu costruita dalla ditta Vekoma una montagna russa in acciaio alta 30 metri (tuttora esistente), record europeo, composta da due giri della morte e due avvitamenti laterali, chiamata originariamente Magic Mountain e dal 2017 Shaman.\nNegli ultimi anni, poi, l'industria delle montagne russe sta affrontando una forte crescita ed evoluzione, mai registrata prima. Periodicamente vengono presentati nuovi modelli, tutti innovativi, sempre pi\u00f9 emozionanti, sempre pi\u00f9 alti, in uno sviluppo che sembra non avere fine.\nFunzionamento.\nAlmeno in teoria, il funzionamento della maggior parte delle montagne russe \u00e8 molto semplice e sfrutta i principi elementari della fisica.\nIl treno, di solito, lascia la stazione di carico e scarico per mezzo della spinta di apposite ruote munite di pneumatici (boosters). Tali ruote sono situate all'interno dei binari e, quando iniziano a girare, producono attrito sulla parte inferiore delle vetture, provocandone l'avanzamento e quindi la partenza. Il percorso prevede generalmente, subito dopo la stazione, un piccolo dislivello, in modo che la vettura (o il treno) continui ad avanzare per gravit\u00e0 fino all'inizio della salita, che pu\u00f2 avvenire tramite diversi sistemi.\nIl pi\u00f9 comune \u00e8 la salita cosiddetta a \"chain lift\", ossia a catena. In questo caso la vettura, all'inizio della salita, si aggancia a una catena motorizzata che lo trascina in cima alla salita principale, la pi\u00f9 alta di tutto il percorso. Da qui, una volta sganciatosi dalla catena, il treno non avr\u00e0 altro \"motore\" se non la forza di gravit\u00e0. Il tracciato, infatti, dopo la salita principale, si articola in una serie di salite e discese, per un continuo scambio di energia potenziale in energia cinetica, ovvero quota e velocit\u00e0. Le colline (e nei tipi pi\u00f9 moderne anche le varie evoluzioni, come loop, avvitamenti ecc.) saranno, nel percorso, via via sempre pi\u00f9 basse, per compensare la perdita di velocit\u00e0 del treno dovuta all'attrito tra ruote e rotaia e fra lo stesso treno e l'aria. Una volta giunto alla fine del percorso, appositi freni (meccanici o elettromagnetici) rallentano e fermano il treno.\nUn altro sistema talvolta utilizzato per la salita delle vetture prevede l'uso di ruote simili ai \"boosters\" usati nella partenza del treno dalla stazione. Questo sistema, se da un lato ha il vantaggio di permettere salite con tracciato diverso da quello rettilineo, ha d'altro canto l'inconveniente di costringere all'utilizzo di pendenze molto ridotte, poich\u00e9 le ruote funzionano per attrito e non agganciano realmente la vettura, con il risultato che la parte in salita del tracciato, per raggiungere la stessa quota, si allunga notevolmente rispetto a quando si impiega la \"chain lift\".\nIn alcuni moderni tipi di montagne russe, tuttavia, il treno viene \"sparato\" dalla stazione verso il percorso tramite motori a induzione lineare, evitando, cos\u00ec la salita motorizzata (detti \"Launched Coaster\"). In altri tipi, \u00e8 il treno ad essere motorizzato, alimentato da struscio su una canalina elettrica posta sul binario.\nLe montagne russe, a seconda della loro grandezza e complessit\u00e0, vengono comandate da uno o pi\u00f9 operatori del Parco. \u00c8 fondamentale la console dove si trova una schematica rappresentazione del tracciato con i vari blocchi, i pulsanti per l'apertura/chiusura dei cancelletti d'accesso, delle protezioni degli ospiti e quelli per la partenza del treno (che viene in gergo chiamata \"dispatch\"). Inoltre, sono ovviamente presenti i pulsanti per gestire le operazioni di emergenza. Ma il cuore dell'attrazione resta solitamente nascosto agli ospiti. Si tratta dei PLC che controllano, gestiscono, supervisionano l'intera attivit\u00e0 automaticamente, tramite ricezione dei dati dagli innumerevoli sensori di vario genere sparsi lungo il percorso. Inoltre, un computer fornisce l'interfaccia grafica del resoconto dell'attrazione, mostrando tutti i dati utili e per mettersi in contatto direttamente con la casa progettista per la risoluzione dei problemi.\nSicurezza.\nDato che il treno delle montagne russe non ha freni, la sicurezza di questo tipo di attrazione va ricercata nel sistema a blocchi, analogo a quello usato nelle ferrovie. Il tracciato, infatti, \u00e8 diviso in sezioni, tutte terminanti con un freno o con un sistema comunque in grado di bloccare il treno. Tramite una complessa disposizione di sensori, il PLC che controlla l\u2019attrazione \u00e8 in grado di rilevare la posizione dei treni. Un treno non pu\u00f2 uscire da un blocco se il blocco successivo non \u00e8 libero. La tipica divisione in blocchi \u00e8 la seguente: stazione, salita a catena, blocco di met\u00e0 percorso (\"block brake\"), freni finali, freni di sicurezza. Anche il binario di transfer, in alcune installazioni, costituisce un blocco.\n\u00c8 bene sottolineare come i freni posti durante il percorso siano costantemente chiusi: vengono aperti solo al momento del passaggio del treno. Ci\u00f2 serve a impedire disastri in caso di black out. \u00c8 innegabile l'elevatissimo livello di sicurezza raggiunto da queste attrazioni: al giorno d'oggi il pericolo maggiore deriva dalla inosservanza da parte degli ospiti delle prescrizioni. Ad esempio, chi soffre di problemi cardiovascolari dovrebbe astenersi dal provare le montagne russe, come specificato nei cartelli posti, a norma di legge, alle entrate delle varie attrazioni.\nSi \u00e8 a lungo discusso della presunta dannosit\u00e0 degli ottovolanti per il cervello, sottoposto a forti sollecitazioni. I pareri sono nettamente contrastanti, ma non si sono mai verificati incidenti significativi in questo senso. \u00c8 vero, infatti, che le forze a cui vengono sottoposti gli ospiti sono elevatissime (4,5 g verticali, ad esempio, come nel decollo degli Shuttle), ma \u00e8 fondamentale il tempo di esposizione del corpo a tali forze: negli Shuttle gli occupanti subiscono l'accelerazione per diversi minuti consecutivi, nelle montagne russe per una manciata di secondi in tutto.\nGli impianti, inoltre, sono dotati di altre apparecchiature di sicurezza. Ad esempio, \u00e8 fondamentale un anemometro per valutare la velocit\u00e0 del vento. Un forte vento, infatti, potrebbe impedire al treno di completare il percorso, facendolo rimanere bloccato in segmenti anche non semplici da raggiungere per i soccorritori. E alcuni incidenti di questo tipo si sono verificati.\nInfine, \u00e8 doveroso citare l'assidua manutenzione del treno e dei tracciati: durante il periodo di chiusura del parco, i treni vengono completamente smontati e rimontati per analizzarne a fondo lo stato. Le montagne russe in legno richiedono una maggiore manutenzione, e anche per questo di anno in anno diminuiscono sempre pi\u00f9 le nuove installazioni: il tracciato viene controllato addirittura ogni giorno. Un percorso in acciaio inoltre viene periodicamente pulito da eventuali impurit\u00e0 che potrebbero compromettere la corsa.\nTipologie.\nI tipi esistenti di montagne russe sono tantissimi ed \u00e8 anche difficile effettuare una catalogazione rigorosa, perch\u00e9 ogni installazione presenta caratteristiche sovrapposte. La divisione principale delle montagne russe (in inglese \"roller coaster\") che si pu\u00f2 fare \u00e8 tra quelle in acciaio (\"steel roller coaster\") e quelle in legno (\"wooden roller coaster\"). Le montagne russe in legno sono quelle classiche, che ogni persona si figura come tipica attrazione dei parchi di divertimento. Sono composte da grandi incastellature di travi di legno (di vario genere); si caratterizzano per ampie curve paraboliche, repentini saliscendi e dal mastodontico impatto visivo. Si pu\u00f2 dire che, eccetto per la stazione, il legno \u00e8 il materiale del 95% della struttura. Le fondamenta sono cemento, le rotaie sono in acciaio. Le \"montagne russe in acciaio\" (steel coaster), invece, sono le pi\u00f9 moderne e le pi\u00f9 complesse ed \u00e8 a questa categoria che si sottopongono numerose sottocategorie.\nPer tipo di treno.\nBobsled coaster.\nIn questo particolare tipo non ci sono vere e proprie rotaie. Il treno scorre, come un bob olimpico, su una pista a mezza sezione tubolare. Le curve paraboliche e i repentini cambi di direzione rendono emozionante queste montagne russe.\nDive Coaster.\nMontagne russe con discesa verticale, ovvero con una inclinazione prossima a 90\u00b0. Il primo modello, \"Oblivion,\" fu installato nel 1998 a Alton Towers, Regno Unito, e aveva una inclinazione di 87\u00b0. Recentemente queste montagne russe sono state riconsiderate e rielaborate inserendo anche inversioni. Nel 2015 il parco divertimenti di Gardaland ha inaugurato il primo Dive Coaster italiano, nonch\u00e9 il pi\u00f9 alto (42,50 metri di altezza) ed il pi\u00f9 lungo (oltre 500 metri) di tutta Europa, con picchiata verticale a 87\u00b0 e velocit\u00e0 massima di . Oltre al \"vertical drop\" presenta anche un loop di Immelmann e un \"zero-g roll.\"\nFloorless coaster.\n\u00c8 una montagna russa senza pavimento. I sedili si trovano in posizione rialzata dal binario e non sono dotati di poggiapiedi. Gli ospiti rimangono cos\u00ec con le gambe a penzoloni sopra il binario. Compie tutti gli avvitamenti possibili.\nFlying coaster.\nIn queste montagne russe gli ospiti non sono seduti, ma distesi paralleli al binario. Forniscono la sensazione di volo e non \u00e8 un caso che molti esemplari di questo genere si chiamino \"Superman\". Oltre alle classiche inversioni, ne sono state elaborate alcune particolari per questo tipo.\nInverted coaster.\nCon inverted coaster (letteralmente \"ottovolante invertito\") s'intende un tipo di montagna russa sempre in acciaio dove i carrelli che trasportano i passeggeri scorrono appesi ai binari, \"pendendo\" da questi. Il passeggero quindi, come in una seggiovia alpina, rimane con i piedi sospesi nel vuoto e con le rotaie del percorso che corrono sopra la testa. In realt\u00e0, rispetto alle montagne russe convenzionali cambia solo il tipo di trenino (o carrello) poich\u00e9 i sistemi di traino ed ancoraggio alle rotaie sono identici (ruote sopra, sotto e lateralmente alla rotaia). Con questa modifica il treno pu\u00f2 ora affrontare un maggior numero di evoluzioni, tra le quali lo Zero G. Roll. Il primo inverted coaster \u00e8 stato costruito nel 1992 dalla B&amp;M nel parco divertimenti Six Flags Great America nell'Illinois ed \u00e8 tuttora operativo; la stessa ditta viene considerata la creatrice ufficiale di questo fortunato tipo di montagne russe. Oggi, l'inverted coaster \u00e8 una classica attrazione di ogni parco divertimenti di grandi dimensioni. La tecnica inoltre, ha permesso anche la messa a punto di modelli smontabili e trasportabili come quello abitualmente presente al luna park dell'Oktoberfest di Monaco di Baviera.\nMine train coaster.\nSono le montagne russe che simulano - grazie ad una attenta tematizzazione - il viaggio in una vecchia miniera, solitamente abbandonata, o tra grandi canyon.\n4th Dimension coaster.\nIl treno affronta un percorso dotato di speciali inversioni, mentre i vagoni ruotano verticalmente su loro stessi, con la capacit\u00e0 di portare gli ospiti a testa in gi\u00f9 anche senza inversioni. Tuttavia, combinando questa caratteristica con le gi\u00e0 citate particolari inversioni si ottiene un ottovolante che rivoluziona il concetto di montagne russe stesso.\nScreaming Squirrel.\nQuesto tipo presenta diverse particolarit\u00e0 rispetto alle montagne russe convenzionali: per prima cosa, la loro altezza \u00e8 piuttosto limitata cos\u00ec come la velocit\u00e0 massima raggiungibile; anche il percorso \u00e8 breve e abbastanza atipico, non presentando loop o giri della morte. La caratteristica principale dello Screaming Squirrel \u00e8 che i passeggeri vengono tenuti a testa in gi\u00f9 per gran parte del percorso: dopo una breve salita in diagonale, infatti, i vagoncini seguono un percorso lineare caratterizzato da improvvise curve di 180\u00b0 verso il basso (in gergo tecnico chiamati saxophones data la loro rassomiglianza con le forme di un sassofono), che dapprima danno al passeggero la sensazione di cadere nel vuoto e poi lo tengono a testa in gi\u00f9 fino alla curva successiva.\nEsistono al mondo solo 3 modelli di questa montagna russa, il primo \u00e8 stato aperto con il nome Sequoia Adventure a Gardaland (2005), il secondo a Mysterious Island (2006) (Zhuhai, Cina) e il terzo a Wonder Island (2007) (San Pietroburgo, Russia).\nSit-down coaster.\nClassiche montagne russe in cui si sta seduti. Con questa ampissima categoria si vuole differenziare queste montagne russe da quelle in cui gli ospiti sono in piedi (stand-up coaster) o distesi (flying coaster).\nSpinning coaster.\nMontagne russe in cui le vetture ruotano su loro stesse. Possono avere un percorso standard (con evoluzioni dedicate) oppure possono essere associati ai Wild Mouse.\nStand-up coaster.\nLa particolarit\u00e0 di questo tipo di montagne russe \u00e8 che gli ospiti non sono seduti, ma stanno in piedi, protetti da speciali maniglioni regolabili in altezza. Affrontano vari tipi di inversioni.\nSuspended coaster.\nUna versione dell'inverted coaster senza looping nel percorso. \u00c8 stata sviluppata dalla ditta Arrow Dinamics. Il suo treno \u00e8 formato da gondole che possono oscillare fino ad angoli di 45\u00b0 rispetto alla posizione normale, percorrendo le curve, essendo parzialmente svincolate dal binario. Il percorso si snoda quindi senza discese eccessivamente alte, ma si concentra piuttosto su curve e cambi di direzione continui; tuttavia non presentano mai inversioni e le curve e i repentini cambi di direzione sono i punti di forza di questa categoria. Il primo fu installato a Kings Island (Ohio, Stati Uniti) nel 1981.\nWing coaster.\nIn questo tipo di attrazione (definita anche \"montagne russe alate\") l'ospite \u00e8 seduto con i piedi nel vuoto ed il binario su cui scorre il treno \u00e8 a fianco: il passeggero ha, pertanto, la sensazione di trovarsi come sull'ala di un aereo o di una creatura volante. Il primo in Europa \u00e8 Furious Baco (Portaventura - Spagna), mentre in Italia il primato per l'introduzione di questo tipo di coaster spetta a Gardaland che, nel 2011, ha inaugurato Raptor, prodotto dalla societ\u00e0 svizzera B&amp;M (Bolliger &amp; Mabillard).\nPer tipo di tracciato.\nBoomerang coaster.\nIn questo tipo il treno viene trainato all'indietro dalla stazione fino in cima ad una salita, poi viene lasciato cadere in avanti. Il treno attraversa quindi la stazione e compie il suo giro fino a giungere ad un'altra salita verticale, dove viene trainato verso l'alto per una quindicina di metri e per poi ricadere all'indietro e ripercorrere l'intero percorso con i passeggeri \"spalle al percorso\". Famosi sono i modelli \"Boomerang\" della Vekoma, che contiene una sezione centrale a forma di Boomerang (costituita da 2 mezzi giri e 2 semi-avvitamenti). \"Bellewaerde\" (Belgio) \u00e8 stato il primo parco divertimenti ad installare un Coaster di questo tipo.\nCorkscrew coaster.\nLetteralmente, \"montagne russe a cavatappi\". Prendono il nome dall'inversione caratteristica di questo tipo, ovvero il \"corkscrew\", un particolare avvitamento ispirato, appunto, dalla forma di un cavatappi. Particolarmente diffuso negli anni '70 - '80, sta ora lasciando spazio a nuove e pi\u00f9 moderne montagne russe.\nDual-tracked coaster.\nIn italiano \"montagna russa a doppio circuito\", \u00e8 un tipo di tracciato costituito da due (o pi\u00f9) circuiti. Il nome deriva dalla parola duello: infatti, i percorsi delle due montagne russe sono spesso sincronizzati e si intersecano in modo da dare visivamente l'impressione che i treni si stiano confrontando.\nLooping coaster.\nOttovolante caratterizzato dalla presenza di uno o pi\u00f9 \"loop\" (ovvero il cosiddetto \"giro della morte\") nel percorso. \u00c8 prodotto sia con rotaia leggera e quindi trasportabile (per luna park), sia con rotaia pi\u00f9 pesante (per parchi stabili).\nMulti-inversion coaster.\nMontagne russe che presentano almeno otto inversioni.\nReverse free fall coaster.\nIn questo tipo di montagne russe il carrello (non un treno) viene accelerato da motori elettromagnetici fino a raggiungere una elevata velocit\u00e0. A questo punto il binario si inclina verso l'alto fino a diventare verticale, come una torre. Il carrello arriva fino all'altezza a cui la velocit\u00e0 raggiunta permetteva di arrivare, poi ricade all'indietro in caduta libera, generando vuoto d'aria prolungato negli ospiti.\nShuttle coaster.\nMontagne russe che presentano un percorso non chiuso. Il treno effettua una parte di percorso e poi ritorna indietro in stazione. A questa categoria appartengono altre categorie per differenziarne il metodo di propulsione e messa in moto del treno.\nVertical drop coaster.\nIn tutto e per tutto sinonimo di Dive Coaster.\nWater coaster.\nInstallazione che unisce il divertimento di un'attrazione acquatica al brivido delle montagne russe. Si affronta il percorso su carrozze a forma di barca che compiono prima alcune evoluzioni e poi si tuffano in una piscina sollevando onde e spruzzi che bagnano gli ospiti.\nPur presentando caratteristiche comuni - quali i forti dislivelli, la struttura consiste in un percorso all'aperto e l'uso dell'acqua - i \"water coasters\" non devono essere confusi con le \"flume rides\", che se ne distinguono principalmente per l'assenza di rotaie, per il ruolo attivo svolto dall'acqua nell'avanzamento delle vetture e per l'uso di sistemi di sollevamento (tapis roulant) estranei ai roller-coasters.\nWild Mouse coaster.\nCaratterizzato soprattutto dal fatto che le curve non sono paraboliche, ma sono brusche e a 90 gradi, sottoponendo gli ospiti a una rilevante accelerazione laterale. Ovviamente le velocit\u00e0 sono ben calibrate. I percorsi non presentano inversioni e sono a zig zag.\nPer tipo di risalita/propulsione.\nRisalita via cavo.\nMontagna russa che sale in cima ad una rampa per mezzo di un cavo.\nRisalita via catena.\nMontagna russa che sale in cima ad una rampa per mezzo di una catena.\nRisalita ad ascensore.\nMontagna russa che sale in cima ad una rampa per mezzo di una piattaforma che si muove verticalmente verso l'alto, come un ascensore. Il \"Divertical\" di Mirabilandia si serve di questo sistema di risalita.\nLaunched coaster.\nMontagne russe atipiche, non dotate di prima salita meccanizzata. In questo caso, infatti, il treno, una volta lasciata la stazione, imbocca un binario di lancio dove viene \"sparato\" verso il percorso tramite diversi meccanismi, meccanici o elettromagnetici.\nPowered coaster.\nAltro tipo anomalo di montagne russe. Il convoglio \u00e8 dotato di motore proprio alimentato dallo struscio con una canalina elettrica posta sul binario.\nPer altezza.\nJunior coaster.\nCon questo termine ci si riferisce a tutte le montagne russe dedicate ai bambini. Non raggiungono altezze elevate, le velocit\u00e0 sono ridotte, non presentano inversioni. Per non permettere alle vetture di raggiungere eccessive velocit\u00e0, questi coasters hanno generalmente dei limitatori di velocit\u00e0 nelle discese.\nHypercoaster (o megacoaster).\nMontagne russe pi\u00f9 alte di 60 metri e pi\u00f9 basse di 90.\nGigacoaster.\nMontagne russe pi\u00f9 alte di 90 metri e pi\u00f9 basse di 120.\nStratacoaster.\nMontagne russe pi\u00f9 alte di 120 metri, al mondo ne esistono solo tre. Il pi\u00f9 alto si trova in New Jersey nel parco Six Flags Great Adventure.\nAltri.\nVa specificato che questo elenco \u00e8 solo una descrizione molto sommaria delle montagne russe in circolazione. Innanzitutto perch\u00e9 al giorno d'oggi molte categorie si intersecano tra loro, ma soprattutto perch\u00e9 esistono molti altri tipi di montagne russe, ovviamente anch'esse emozionanti. Ad esempio: pipeline coaster, lateral friction coaster, reverse coaster, impulse coaster e molti altri.\nProgettisti.\nIl progetto di una montagna russa inteso come disegno del percorso e calcolo strutturale, viene eseguito o dall'azienda stessa che produce la giostra, e che quindi vende un prodotto di serie ed omologato (\u00e8 il caso della Vekoma), oppure da studi e societ\u00e0 d'ingegneria specializzati a cui le case costruttrici si rivolgono per il dimensionamento dei piloni, delle fondazioni e delle putrelle (come fanno la Intamin e la Bolliger &amp; Mabillard).\nCase produttrici.\nLe principali case produttrici al mondo di montagne russe sono:\nAltre ditte sono:\nDitte chiuse o comprate da altre ditte:\nNella cultura di massa.\nIl film thriller statunitense Rollercoaster - Il grande brivido \u00e8 incentrato su alcuni attentati contro montagne russe e altre attrazioni di parchi di divertimenti.\nIl film horror Final Destination 3, terzo capitolo della saga di Final Destination, si apre con un drammatico incidente alle montagne russe di un luna park. \nNella serie di videogiochi manageriali RollerCoaster Tycoon bisogna costruire e gestire una serie di parchi divertimenti, avando a disposizione giostre, autoscontri e in particolare decine di tipi diversi di montagne russe. \nNel 2010 il designer lituano Julijonas Urbonas ha ideato l' Euthanasia Coaster, un ipotetico progetto di un impianto di montagne russe, mai realizzate in pratica, che sarebbe in grado di provocare la morte dei propri passeggeri per ipossia cerebrale tramite una rapidissima discesa, al termine della quale la vettura raggiungerebbe una velocit\u00e0 di 360 km/h, e la successiva serie di 7 inversioniclotoidi di diametro sempre inferiore."}
{"id": "794956", "revid": "1543377", "url": "https://it.wikipedia.org/wiki?curid=794956", "title": "Old Faithful", "text": "Old Faithful \u00e8 il nome con cui \u00e8 noto uno dei geyser pi\u00f9 famosi al mondo, situato nel Parco nazionale di Yellowstone, nello stato del Wyoming.\nStoria e descrizione.\nIl nome \"Old Faithful\", traducibile come \"Vecchio Fedele\", gli fu assegnato nel 1870 dalla spedizione Washburn-Langford-Doane, e fu il primo geyser del parco a ricevere un nome.\nLe sue eruzioni durano dal minuto e mezzo fino ai cinque minuti a intervalli di 65-92 minuti, arrivando a sparare getti d'acqua bollente alti tra i 30 e i 55 metri con un volume d'acqua variabile tra 14.000 e 32.000 litri. L'altezza media di un'eruzione \u00e8 di 44 metri. Sono state registrate negli anni pi\u00f9 di 137.000 eruzioni. Nel 1938 Harry M. Woodward per primo descrisse una relazione matematica tra la durata e l'intervallo temporale tra le eruzioni. Old Faithful non \u00e8 tuttavia il pi\u00f9 alto o il pi\u00f9 grande geyser nel parco. Questo primato spetta invece allo Steamboat Geyser.\nNel corso degli anni la lunghezza degli intervalli \u00e8 aumentata, probabilmente a causa di terremoti che hanno interessato le falde acquifere sotterranee.\nQueste alterazioni hanno reso imprecisa la suddetta relazione matematica, ma hanno di fatto reso pi\u00f9 prevedibile l'Old Faithful.\nCon un margine di errore di 10 minuti, il geyser erutta 65 minuti dopo un'eruzione durata meno di 2 minuti e mezzo o 92 minuti dopo un'eruzione di durata maggiore dei 2 minuti e mezzo.\nL'affidabilit\u00e0 dell'Old Faithful pu\u00f2 essere attribuita al fatto che esso non \u00e8 collegato con nessun altro fenomeno termale dell'Upper Geyser Basin.\nTra il 1983 e il 1994 quattro sonde contenenti dispositivi di misurazione di pressione e temperatura furono calate all'interno dell'Old Faithful a una profondit\u00e0 di 22 metri. La temperatura dell'acqua a questa profondit\u00e0 era di 118\u00a0\u00b0C, la stessa misurata nel 1942. Altre sonde video furono calate alla profondit\u00e0 di 13 metri per osservare la conformazione del serbatoio e i processi che vi avvenivano. Furono osservati tra l'altro la formazione di nebbia causata dall'incontro tra l'aria fredda proveniente dall'alto con aria calda dal basso e il processo di ricarica dell'acqua nel serbatoio, la sua espansione dal basso fino alla formazione del vapore con temperature misurate fino 129\u00a0\u00b0C.\nNei pressi del geyser \u00e8 presente l'Old Faithful Inn."}
{"id": "794957", "revid": "9", "url": "https://it.wikipedia.org/wiki?curid=794957", "title": "Netware", "text": ""}
{"id": "794958", "revid": "119550321", "url": "https://it.wikipedia.org/wiki?curid=794958", "title": "Drama-CD", "text": "Un drama-CD o drama CD \u00e8 un particolare tipo di CD audio di solito legato ad anime o manga di successo, e particolarmente in voga in Giappone soprattutto fra gli otaku. Si tratta di fatto di un radiodramma non trasmesso in radio, ma pubblicato direttamente in CD.\nA differenza delle semplici colonne sonore, un drama-CD non presenta al suo interno delle tracce musicali, sebbene pu\u00f2 capitare che delle tracce di questo tipo siano comunque presenti. Infatti, la sua caratteristica fondamentale \u00e8 quella di presentare delle particolari storie - spesso alternative alle serie pi\u00f9 di successo - in cui i doppiatori di un particolare anime recitano leggendo da un copione o improvvisando, vestendo ancora una volta i panni dei personaggi da loro doppiati nelle serie televisive.\nVa comunque detto che, sebbene tutto ci\u00f2 rappresenti la regola, esistono diverse eccezioni, soprattutto quando un drama-CD viene prodotto a partire da un manga, o da un romanzo, dei quali esiste anche la versione animata. Vi sono cos\u00ec dei lavori, come i drama-CD di \"Host Club - Amore in affitto\" e \"D.N.Angel\", il cui cast di doppiatori \u00e8 totalmente distinto dal cast dei doppiatori delle rispettive serie animate."}
{"id": "794959", "revid": "9", "url": "https://it.wikipedia.org/wiki?curid=794959", "title": "EDirectory", "text": ""}
{"id": "794961", "revid": "121865471", "url": "https://it.wikipedia.org/wiki?curid=794961", "title": "Collegiata", "text": "Collegiata \u00e8 il titolo attribuito a quelle chiese in cui la Santa Sede ha istituito un \"capitolo\" o \"collegio\" di chierici (membri del clero) definiti canonici. L'istituzione ha lo scopo di rendere pi\u00f9 solenne il culto a Dio in chiese di una certa importanza. Tale privilegio spetta normalmente alle chiese cattedrali, sedi di una cattedra vescovile. L'istituzione, l'innovazione o la soppressione dei Capitoli collegiati sono riservati alla Santa Sede.\nSecondo questa tradizione la chiesa collegiata pu\u00f2 essere \"semplice\", \"insigne\" o \"per-insigne\". Generalmente mantiene il titolo di collegiata anche nel caso in cui il capitolo dei canonici venga a cessare.\nStoria.\nL'origine delle collegiate risale al VI secolo, alla fondazione dell'ordine benedettino: all'epoca era nata l'usanza che i signori di un territorio facessero costruire delle chiese e le affidassero per il culto a un capitolo di religiosi, che spesso erano monaci benedettini. Lo scopo era di assicurarsi la preghiera quotidiana di un gruppo di religiosi, per ottenere la salvezza eterna per i propri parenti defunti e per loro stessi, che si riservavano il privilegio di far porre la propria tomba all'interno della chiesa collegiata.\nIl fondatore provvedeva anche a fornire la collegiata e il relativo capitolo di risorse materiali per sostenersi: solitamente alla collegiata erano dati in dote terreni, mulini e altri beni immobili, che, opportunamente amministrati dal capitolo, producevano una rendita, necessaria per le opere di carit\u00e0, per il sostentamento dei canonici e per il mantenimento e l'abbellimento della chiesa.\nIl caso dell'arcidiocesi di Milano.\nIl fenomeno delle collegiate fu , dove la presenza delle numerose pievi religiose impose sovente la creazione di chiese collegiate per le capopievi, con specifiche differenze di privilegi tra chiesa e chiesa nonch\u00e9 tra capitolo e capitolo. La maggior parte delle sedi prevostali erano collegiate o basiliche.\nQuanto sopra descritto lo si pu\u00f2 verificare, a titolo di esempio, nei documenti che riguardanti la fondazione della Collegiata di Castiglione Olona. Fu eretta nel 1422 e consacrata il 25 marzo del 1425 per volont\u00e0 del cardinale Branda Castiglioni (1350-1443), esponente dell'omonima famiglia nobile milanese su concessione dell'allora papa Martino V, il quale con bolla del 7 gennaio 1422 ne concedeva la messa in opera e ne decretava la funzione di collegiata con un arciprete e due cappellani maggiori, nonch\u00e9 il giuspatronato sulla chiesa nuova dei nobili della famiglia Castiglioni. Ad ogni modo \"il 13 maggio 1798 il Direttorio della Repubblica Cisalpina ordin\u00f2 la soppressione di tutti i capitoli (\u2026). \"Verso la fine di luglio\" dello stesso anno il decreto repubblicano raggiunse anche il \"Capitolo di Castiglione\" e anche questa come altre chiese venne soppressa. Gli \"Austro-Ungarici rientrarono in Milano il 28 aprile 1799 e subito permisero la ricostituzione dei Capitoli soppressi dai Cisalpini. Ma un decreto di Napoleone del 25 aprile 1810 port\u00f2 un nuovo colpo mortale a tutti i capitoli: anche il nostro fu soppresso e, per l'autorit\u00e0 civile, rimase estinto per sempre, bench\u00e9 ecclesiasticamente continuasse a funzionare fino alla morte dell'ultimo canonico.\" \nCome nel caso di Castiglione Olona, in molte antiche collegiate, il titolo rimane in essere ancora oggi, nonostante le soppressioni. In alcune chiese che ne hanno successivamente fatto domanda, sulla base di antichi privilegi, sono stati ripristinati i capitoli di canonici, come ad esempio nel caso della chiesa prepositurale di San Vittore Martire di Corbetta, il cui capitolo venne soppresso dai decreti napoleonici, ma venne ricostituito nel 1926 da papa Pio XI.\nLa chiesa di Sant'Ambrogio a Milano \u00e8 considerata perinsigne Basilica."}
{"id": "794967", "revid": "256896", "url": "https://it.wikipedia.org/wiki?curid=794967", "title": "CEMAC", "text": ""}
{"id": "794972", "revid": "767487", "url": "https://it.wikipedia.org/wiki?curid=794972", "title": "Mick Gallagher", "text": "Ha anche suonato in tre album del gruppo punk The Clash, ed \u00e8 specializzato nel suonare l'organo Hammond.\nBiografia.\nLa sua carriera musicale inizia con i The Unknowns. Successivamente suoner\u00e0 con gli Animals nel 1965, sostituendo Alan Price. Former\u00e0 poi i Chosen Few, gruppo nel quale suoner\u00e0 con Alan Hull (successivamente componente dei Lindisfarne). Suoner\u00e0 anche nell'album del 1973 \"Frampton's Camel\" di Peter Frampton. Tra il 1967 e il 1968, Mickey milit\u00f2 nel gruppo di rock psichedelico Skip Bifferty.\nOltre al contributo nei Blockheads di Ian Dury, ha suonato anche sugli album \"London Calling\" e \"Sandinista!\" dei Clash, ed anche in \"Cut the Crap\", l'ultimo album del gruppo, nel quale per\u00f2 la sua presenza non viene accreditata. Ha collaborato con Dana Gillespie, Paul McCartney.\nOltre alle collaborazioni con questi gruppi e musicisti, Gallagher ha anche contribuito nelle colonne sonore dei film \"Extremes\" (1971) e \"After Midnight\" (1990), e nel musical di Broadway \"Serious Money\" (1988). Attualmente suona ancora con i Blockheads, e con The Animals and Friends."}
{"id": "794973", "revid": "287204", "url": "https://it.wikipedia.org/wiki?curid=794973", "title": "Capitolo (canonici)", "text": ""}
{"id": "794980", "revid": "174925", "url": "https://it.wikipedia.org/wiki?curid=794980", "title": "Polpastrello", "text": ""}
{"id": "794986", "revid": "121658", "url": "https://it.wikipedia.org/wiki?curid=794986", "title": "Roller coaster", "text": ""}
{"id": "794992", "revid": "104458", "url": "https://it.wikipedia.org/wiki?curid=794992", "title": "Stein Eriksen", "text": "\u00c8 stato il primo vincitore di una medaglia d'oro olimpica nello slalom gigante.\nFu il primo olimpionico nello sci alpino norvegese e il primo (in campo maschile) a non provenire da un Paese alpino.\nEra figlio del ginnasta Marius e della sciatrice alpina Bitten e fratello dello sciatore alpino Marius, a loro volta atleti di alto livello.\nBiografia.\nCarriera sciistica.\nStagioni 1948-1951.\nEriksen ottenne i primi risultati di rilievo in occasione dei V Giochi olimpici invernali di , quando si classific\u00f2 31\u00ba nella discesa libera, 29\u00ba nello slalom speciale e 32\u00ba nella combinata. .\nL'anno dopo partecip\u00f2 ai Mondiali di Aspen, dove si aggiudic\u00f2 la medaglia di bronzo nello slalom speciale, mentre nel 1951 vinse lo slalom speciale del Trofeo del Lauberhorn, a Wengen, .\nStagioni 1952-1954.\nAi VI Giochi olimpici invernali di conquist\u00f2 l'oro nello slalom gigante - alla prima apparizione olimpica della specialit\u00e0 - e l'argento nello slalom speciale, mentre nella discesa libera fu 6\u00ba. Nella stessa stagione biss\u00f2 il successo dell'anno precedente nello slalom speciale del Trofeo del Lauberhorn e fu insignito della Medaglia Holmenkollen.\nAi Mondiali di \u00c5re del 1954 si laure\u00f2 campione iridato sia nello slalom gigante, sia nello slalom speciale, sia nella combinata; in quella stagione vinse inoltre e lo slalom speciale della 3-Tre sulla Marmolada, dove fu anche 2\u00ba nello slalom gigante."}
{"id": "794998", "revid": "830939", "url": "https://it.wikipedia.org/wiki?curid=794998", "title": "C\u00e9sar Chesneau Dumarsais", "text": "Fu figura di spicco dell'Illuminismo, e contribu\u00ec alla stesura dell'Encyclop\u00e9die di Diderot.\nNato a Marsiglia, Dumarsaid studi\u00f2 legge a Parigi. Trovandosi in difficolt\u00e0 abbandon\u00f2 successivamente la famiglia e la carriera avvocatizia per impartire lezioni private (ebbe come allievi, tra gli altri, anche i figli di John Law), non riuscendo per\u00f2 a risollevare la propria situazione economica. Apr\u00ec in seguito una pensione nel quartiere di Saint Victor, ma anche in questo ebbe solo modesta fortuna. Mor\u00ec in povert\u00e0 ed infermo nel 1756, \u00abpovero ed ignorato da quella patria che aveva istruito\u00bb.\nLe sue opere principali includono un \"Metodo ragionato per l'apprendimento della lingua latina\", i \"Principi di grammatica\" ed il \"Trattato dei Tropi\", uno dei primi tentativi di costruire una teoria filosofica del linguaggio figurato. Fu propositore, invano, di una riforma dell'ortografia francese.\nParallelamente alla produzione \"ufficiale\" fu anche autore, in clandestinit\u00e0, di libri e trattati in favore del libero pensiero e di attacchi alla Chiesa francese.\nNel 1797 fu pubblicata in Francia la raccolta completa, in sette volumi, dei suoi lavori.\nInsieme a Nicolas Beauz\u00e9e, introdusse in grammatica la nozione di complemento."}
{"id": "794999", "revid": "30610", "url": "https://it.wikipedia.org/wiki?curid=794999", "title": "Dumarsais", "text": ""}
{"id": "795000", "revid": "131351", "url": "https://it.wikipedia.org/wiki?curid=795000", "title": "Parchi di divertimento", "text": ""}
{"id": "795010", "revid": "767487", "url": "https://it.wikipedia.org/wiki?curid=795010", "title": "Dean Davidson", "text": "Ha successivamente intrapreso la carriera solista pubblicando l'album \"Drive My Karma\" nel 2007, orientandosi sul folk rock.\nBiografia.\nNel 1984, Davidson suonava la batteria nei \"World War III\", una heavy metal band di Filadelfia, Pennsylvania. Poco dopo lasci\u00f2 la band per andare a vivere un periodo a Los Angeles, ma ritorn\u00f2 a Philadelphia nell'estate del 1985 per raggiungere Michael Kelly Smith e Tony Destra, due membri uscenti dai Cinderella. Arruolando il bassista Billy Childs la band era al completo. Decisero di chiamarsi Britny Fox ispirandosi ad un antenato gallese di Davidson. Per la band arriv\u00f2 presto il successo. Nel 1986 pubblicarono il primo EP \"In America\", che li fece notare alla Columbia Records con cui firmarono immediatamente un contratto. Nel 1988 esce cos\u00ec l'omonimo \"Britny Fox\", uno degli album pi\u00f9 premiati dell'anno. Segu\u00ec poi \"Boys in Heat\" un anno dopo. Dopo una serie di successi per\u00f2 sorsero dei disaccordi all'interno della band. Dean spingeva affinch\u00e9 la band rafforzasse le proprie influenze blues, scelta non pienamente condivisa dal gruppo. Fu cos\u00ec, che egli decise di lasciare la band nell'aprile del 1990. Mentre la parte restante della band continu\u00f2 sulla stessa strada, ma non ottenendo mai il successo degli esordi con Davidson.\nFormer\u00e0 poco dopo i Blackeyed Susan, gruppo dalle sonorit\u00e0 pi\u00f9 raffinate, e con una pi\u00f9 solida presenza blues, che ricorder\u00e0 a tratti alcuni lavori dei Cinderella. La band era composta da Rick Criniti (tastierista dei Cinderella) alla chitarra e sitar, Tony Santoro alla chitarra, Eric Levy al basso (era stato il disegnatore del logo dei Britny Fox), e Chris Branco alla batteria. Pubblicano Electric Rattlebone nel 1991 per la Polygram Records. Il disco evidentemente non vendette bene, e l'etichetta li licenzi\u00f2 nel bel mezzo di un tour. L'anno successivo Davidson cambia radicalmente la formazione, tentando di rifarsi con la demo \"Just a Taste\", ma il gruppo non trover\u00e0 etichette disponibili alla sua pubblicazione, e il disco non venne mai realizzato. Questo porter\u00e0 il gruppo allo scioglimento.\nNegli anni 90, tenter\u00e0 di emergere pubblicando un album solista \"A Weekend Soul Massage\", sotto il nome di Jarod Dean. Nel 2001 esordir\u00e0 col primo album della sua nuova band, i \"Love Saved the Day\", pubblicando l'album \"Superstar\" (2001). Mentre esordir\u00e0 come solista nel febbraio 2007 pubblicano l'album \"Drive My Karma\" sulla scia del folk rock."}
{"id": "795017", "revid": "94647", "url": "https://it.wikipedia.org/wiki?curid=795017", "title": "Ottovolante", "text": ""}
{"id": "795019", "revid": "33751", "url": "https://it.wikipedia.org/wiki?curid=795019", "title": "Masterplan (urbanistica)", "text": "Il masterplan \u00e8 un documento di indirizzo strategico che sviluppa un'ipotesi complessiva sulla programmazione di un territorio, individuando i soggetti interessati, le possibili fonti di finanziamento, gli strumenti e le azioni necessari alla sua attuazione.\n\u00c8 uno strumento volontario che \u00e8 liberamente condiviso e approvato dai soggetti interessati, siano essi pubblici e /o privati, da attuarsi mediante una o pi\u00f9 intese ed \u00e8 caratterizzato da processi partecipativi che sanciscono la validit\u00e0 del suo contenuto ai fini economici e sociali per i cittadini dei territori interessati dal progetto di programmazione territoriale.\nNon ha pertanto un valore prescrittivo intrinseco in quanto le azioni progettuali in esso contenute sono attuabili esclusivamente attraverso accordi fra i soggetti interessati e che possono essere modificati, di comune accordo, ogni volta che si ritenga necessario, poich\u00e9 non \u00e8 regolato da leggi.\nNei paesi di lingua anglofona \u00e8 stato usato per interventi di pianificazione e programmazione territoriale, ad esempio: Shanghai(Post war master planning 1945-1949), Abu Dhabi Vision 2030 Master Plan,Columbia's Master Plan.\nContenuti.\nOltre a trattare di pianificazione e programmazione territoriale viene usato anche per azioni di programmazione settoriale, con particolare riferimento allo sviluppo dei sistemi di trasporto (es. \"\"Master Plan\" della logistica\", \"\"Master Plan\" della portualit\u00e0\", \"\"Master Plan\" del turismo\" ecc.)e a complessi interventi di risanamento ambientale, consentendo di sviluppare strumenti strategici condivisi di politiche territoriali.\nRequisiti per l'attuazione.\n\u00c8 necessario che le azioni progettuali siano coordinate fra loro sia in termini di contenuti sia di dimensioni temporali e a tal fine potranno essere sottoscritti appositi accordi quadro o un singolo accordo di programma fra gli attori. Singole azioni progettuali sono infatti attuabili purch\u00e9 coerenti con la visione strategica complessiva del Master Plan e secondo cronoprogrammi concordati fra le parti sottoscrittrici.\nIl Master Plan a tal fine deve indicare i tempi per la sua attuazione, le risorse necessarie per sviluppare le singole azioni progettuali e i soggetti che devono farsi carico delle fasi realizzative degli interventi.\nSi deve anche tener conto del contesto normativo in cui si opera e che varia non solo a livello di singoli Stati ma, nel caso dell'Italia, delle singole Regioni alle quali compete legiferare in materia di urbanistica e pianificazione territoriale.\nRapporto tra Master Plan e strumenti di pianificazione territoriale e urbanistica.\nIl Master Plan \u00e8 uno strumento di programmazione strategica che attua i programmi di sviluppo territoriale e precede la pianificazione territoriale e urbanistica, assumendo la dimensione temporale delle azioni necessarie al suo interno, finalizzata a definire una visione (assetto) al futuro di un territorio. Definisce un insieme di azioni che in esso trovano coerenza e che consentono di sviluppare progetti di pianificazione del territorio prima e di assetto urbanistico in seguito. In questo processo esso \u00e8 una rappresentazione (un documento) degli orientamenti strategici per il futuro e di definizione a grandi linee della sequenza del conseguimento dei principali obiettivi nel tempo oltre che prevedere il loro coerente sviluppo.\nFasi di sviluppo.\nLa formazione del \"Master Plan\" si articola in tre parti: la fase analitico-interpretativa, la fase progettuale e la fase di gestione. La prima, che fa riferimento a un ambito individuato in via preliminare, consiste in un'analisi delle tematiche rilevanti presenti nel contesto considerato e finalizzata a evidenziare lo stato dei luoghi, le criticit\u00e0 e le potenzialit\u00e0 del territorio, le attivit\u00e0 economiche presenti, il contesto sociale e le caratteristiche storico-culturali e ambientali. Nella seconda fase vengono definiti gli assi strategici di sviluppo ossia le strategie, i progetti e le azioni volte alla valorizzazione del sistema economico e del patrimonio culturale, sociale, ambientale, del paesaggio, per l'ambito considerato. La terza fase consiste \u201cnell'animazione\u201d, messa in opera e gestione delle azioni volte alla realizzazione del Master Plan. Essa comprende un processo complesso di integrazione con gli strumenti della pianificazione urbanistica e con i programmi finanziari approvati in accordo di programma o con altre forme di strumenti finanziari: un processo che prevede fasi di monitoraggio e di feedback. Presuppone l'adozione di una metodologia comune che permette a tutti gli attori del progetto di arrivare congiuntamente a definire l'assetto desiderato secondo indirizzi espressi e condivisi.\nConsiderato che il \"Master Plan\" \u00e8 uno strumento volontario, la sua efficacia \u00e8 determinata da un processo di democrazia partecipativa, supportato da adeguati strumenti di comunicazione che utilizzano un linguaggio semplice e diretto capace di rivolgersi a un numero elevato ed eterogeneo di soggetti.\nAttuazione.\nEsso per ogni azione contiene e specifica gli elementi che identificano l'oggetto dell'azione, il capofila che ha la responsabilit\u00e0 dell'attuazione, i partners associati, l'entit\u00e0 e le fonti finanziarie, i tempi di realizzazione. Essendo una procedura volontaria \u00e8 necessario avviare forme di partenariato tra gli organismi istituzionali, gli attori privati, le associazioni e le comunit\u00e0 locali (rapporti strutturati tra stakeholders e shareholders) che si impegnano, ciascuno per le proprie competenze a rispettare e attuare il programma di azione.\nIl monitoraggio continuo delle fasi di attuazione consente di intervenire, in modo tempestivo ed efficace, introducendo le modifiche che si possono rendere necessarie nel corso di un processo complesso al fine di assicurare la coerenza dei risultati con gli obiettivi prefissi."}
{"id": "795021", "revid": "767487", "url": "https://it.wikipedia.org/wiki?curid=795021", "title": "Doo-wop", "text": "Il doo-wop \u00e8 uno stile di musica vocale derivato dal rhythm and blues e dal rock and roll, affermatosi negli Stati Uniti verso la seconda met\u00e0 degli anni cinquanta. Il doo-wop consiste nel rinforzare il canto solista con armonie vocali sincopate e cori utilizzati pi\u00f9 come imitazione degli strumenti d'accompagnamento che come voci vere e proprie.\nOrigini storiche.\nPrendendo a modello le armonie dei gruppi vocali pi\u00f9 famosi negli anni quaranta quali i Mills Brothers e gli Ink Spots, i giovani afro-americani che si radunavano agli angoli delle strade delle grandi citt\u00e0 davano vita, per lo pi\u00f9 senza strumenti musicali, a melodie di grande semplicit\u00e0, ma al tempo stesso grande raffinatezza. I testi erano romantici e spesso sdolcinati, parlavano di amori reali o immaginari, eterni o gi\u00e0 finiti, di baci appassionati, di sogni e di lune piene, il tutto accompagnato da voci onomatopeiche che dovevano sostituire, imitandolo, il suono degli strumenti musicali: \"rama-lama-ding-dong\" per le chitarre, \"eh dum bop-dum bop-dum bop-tu ru\" per il basso, \"doo-doo-wop\" per i fiati e cos\u00ec via.\nNon senza difficolt\u00e0 il doo-wop riusc\u00ec ad inserirsi in una societ\u00e0 americana il cui contesto sociale non prevedeva, n\u00e9 ammetteva, alcun tipo di integrazione rimescolando, cos\u00ec, vecchi e lontani dissapori razziali. \n\"White and still all right\" \u00e8 il titolo di uno tra i pi\u00f9 autorevoli testi sul doo-wop, scritto da Ed Engel, storico musicale, che gi\u00e0 con questa intestazione fece capire le sue idee in merito, volendo spiegare al mondo le origini di questo affascinante genere musicale.\nIl doo-wop cre\u00f2 una vera e propria \"moda musicale\", che si trascin\u00f2 fino ai primi anni sessanta, quando ormai numerose band facevano fortuna. \nAncora oggi, alcuni di questi artisti partecipano ai festival doo-wop in giro per il mondo.\nLo spirito dell'epoca d'oro del doo-wop \u00e8 stato fatto rivivere in film come \"American Graffiti\" e \"Grease\".\nCronologia.\nIl paragrafo ordina cronologicamente quelli che sono convenzionalmente considerati dei classici del doo-wop degli anni cinquanta e anni sessanta:\nIl doo-wop in Italia negli anni sessanta.\nGrazie all'onda di popolarit\u00e0 americana, il doo-wop giunse anche in Italia all'inizio degli anni sessanta. I migliori autori ed interpreti si diedero da fare per dare alla musica italiana una direzione simile a quella oltre oceano. Vista la difficolt\u00e0 iniziale nel creare brani inediti in stile, si inizi\u00f2 con le \"cover\": le canzoni straniere venivano rivisitate in lingua italiana. Tra i maggiori interpreti spiccavano Adriano Celentano, Little Tony, Bobby Solo tra le voci maschili e Betty Curtis, Mina e Jenny Luna, tra le voci femminili.\nIl doo-wop oggi.\nAgli inizi del 2000 sono numerosi gli artisti che prendono nuovamente ispirazione dal doo-wop e degli anni '60 in generale e reinterpretano canzoni storiche con suoni, ovviamente, moderni. Michael Bubl\u00e9, Amy Winehouse, Bruno Mars sono i nomi pi\u00f9 rappresentativi del momento, ma anche Duffy, Jamie Cullum, Peter Cincotti, ed in Italia Giuliano Palma, Roy Paci, Nina Zilli, Alfredo Rey e la sua Orchestra si sono affacciati al mercato musicale cantando brani editi ed inediti.\nEsiste anche una piccola categoria di gruppi che rappresenta tuttora il doo-wop nella sua caratteristica originale, cio\u00e8 cantando \"a cappella\"."}
{"id": "795026", "revid": "125700425", "url": "https://it.wikipedia.org/wiki?curid=795026", "title": "Luna park", "text": "Con luna park s'intende un'area occupata da giostre, attrazioni e chioschi. Le attrazioni possono essere le pi\u00f9 diverse: montagne russe, ruota panoramica, autoscontro o pi\u00f9 complesse.\nStoria.\nIl nome deriva da uno dei primi parchi di divertimenti ad attrazioni stabili a portare questo nome costruito a Coney Island (New York) nel 1903. Negli anni immediatamente seguenti dozzine di parchi furono costruiti con la medesima filosofia e presero il nome del loro primo modello; fra questi, quelli di Pittsburgh e Cleveland, negli Stati Uniti, e quelli di Tivoli a Copenaghen e Tibidabo a Barcellona, in Europa. In italiano, in particolare (ma non in altre lingue), il nome \"luna park\" \u00e8 rimasto a indicare genericamente questo tipo di parchi di divertimento. In Danimarca il termine equivalente \u00e8 \"Tivoli\", dai parchi di divertimento di Parigi \"Jardin de Tivoli\", costruiti a imitazione dei giardini della rinascimentale Villa d'Este di Tivoli.\nAttrazioni.\nAll'interno di questi luna park, vengono montate attrazioni di qualunque genere, dalle pi\u00f9 piccole per bambini a quelle di grandi dimensioni per gli adulti. Ad esempio, nei luna park italiani, possiamo trovare le seguenti attrazioni:\nOltre a quanto sopra vi sono presenti mini banchi per giochi d'abilit\u00e0 che simulano la pesca, il braccio di ferro, il tiro a segno, mettendo in palio premi come peluches o oggetti di modesto valore, come radioline o portachiavi.\nCaratteristiche.\nI luna park oltre che stabili possono essere itineranti. In questo caso sono formati da attrazioni pi\u00f9 piccole e soprattutto trasportabili su gomma. I luna park stabili pi\u00f9 grandi possono essere dotati anche di attrazioni e giostre che normalmente sorgono nei parchi divertimento di grandi dimensioni. Il LunEur di Roma, ad esempio fu concepito nel 1953 come parco provvisorio che si componeva di diverse singole installazioni, anche se in seguito, dopo le Olimpiadi del 1960, fu trasformato in un complesso stabile. Alcune sue caratteristiche (laghetto, colline artificiali ecc.) lo avvicinarono ad un parco di divertimento, ma rimase un luna park (si pagava il biglietto per ogni attrazione; successivamente nel 2007 \u00e8 stata completata la sua trasformazione in parco tematico.\nDal punto di vista storico, i luna park vengono considerati l'origine dei parchi di divertimento attuali. \u00c8 pi\u00f9 semplice rispetto al parco di divertimenti, che ha come idea di base la realizzazione di un'area fantastica stabile successivamente anche a tema. Inoltre, a differenza del parco divertimenti, il luna park non prevede un unico biglietto d'ingresso per tutte le attrazioni ma ogni singola giostra ha una propria cassa.\nIl luna park del parco del Prater di Vienna (conosciuto come \"Wiener Prater\" o pi\u00f9 semplicemente solo come \"Prater\") \u00e8 considerato il pi\u00f9 antico del mondo e la sua ruota panoramica ottocentesca (il \"Riesenrad\") \u00e8 divenuta ormai uno dei simboli stessi della citt\u00e0 di Vienna.\nLuna park italiani stabili.\nUna lista non esaustiva dei principali luna park italiani comprende:\nLuna park noti.\nUn elenco non completo dei luna park pi\u00f9 famosi del mondo tuttora attivi include:"}
{"id": "795027", "revid": "349054", "url": "https://it.wikipedia.org/wiki?curid=795027", "title": "Zhoushan", "text": "Zhoushan, a volte trascritta anche Chusan, \u00e8 una citt\u00e0-prefettura nel Nord-Est del Zhejiang, Repubblica Popolare Cinese. Zhoushan \u00e8 l'unica citt\u00e0 a livello di distretto consistente di sole isole. \u00c8 situata alla bocca della baia di Hangzhou, ed \u00e8 separata dal continente da uno stretto braccio di mare\nAmministrazione.\nLa citt\u00e0 di Zhoushan amministra 2 distretti e 2 contee.\nGemellaggi.\nZhoushan \u00e8 gemellata con Richmond, citt\u00e0 portuale della Baia di San Francisco.\nStoria.\nGi\u00e0 6000 anni fa, nel Neolitico, l'arcipelago era sede della cultura di Hemudu. Durante il Periodo delle primavere e degli autunni Zhoushan era conosciuta come Yongdong (\u6d8c\u4e1c), dal momento che \u00e8 situata ad Est del fiume Yong, ed apparteneva al regno di Yue.\nI pescatori ed i navigatori abitanti dell'isola praticavano la pirateria, e di frequente presero parte a rivolte contro il governo centrale. Durante la Dinastia Jin Orientale l'isola di Zhoushan forn\u00ec la base alla rivolta di Sun En. Sun En, un membro della setta taoista delle Cinque Misure di Riso (\"wudou midao\"), lanci\u00f2 la ribellione intorno al 400, e fu sconfitto dagli eserciti dei Jin nel 402.\nNell'863, Hui'e (\u6167\u9537) e Zhang-shi (\u5f20\u6c0f), monaci buddisti giapponesi di Putuoshan, posero una statua del Buddha Guanyin nella Grotta di Chaoying (\u6f6e\u97f3\u6d1e), diventata in seguito una popolare destinazione turistica.\nDurante la Dinastia Ming, in particolar modo tra il 1530 ed il 1560, Zhoushan divenne una delle principali basi da cui pirati giapponesi e cinesi lanciavano attacchi in grado di giungere fino a Nanchino; \"I territori dallo Shandong settentrionale al Guangdong orientale erano devastati fino a sessanta miglia dalla costa.\"\nZhoushan divenne un importante centro commerciale dopo la soppressione della pirateria. Durante la Dinastia Qing, Zhoushan ebbe un ruolo simile a quello di Xiamen e di Canton, divenendo uno dei porti usati dai mercanti Occidentali Nel 1760 gli Occidentali furono costretti ad abbandonare l'isola di Zhoushan in seguito alla limitazione del commercio europeo al porto di Canton. Una delle richieste che la delegazione dell'ammiraglio Lord Macartney mosse all'imperatore Qianlong nel 1793 era la concessione di \"un'isoletta non fortificata, ove i commercianti Britannici potessero risiedere, tenere i propri beni a deposito e riparare le navi\". L'imperatore respinse questa e le altre richieste mosse dalla delegazione. Si veda \"Ch'ien lung's Letter to George III,\" https://web.archive.org/web/20060107111752/http://web.jjay.cuny.edu/~jobrien/reference/ob41.html.\nDurante la Prima Guerra dell'Oppio, Zhoushan fu conquistata dalle forze britanniche comandate dal capitano Charles Elliott. Le truppe di Elliott abbandonarono l'isola agli inizi del 1841, in seguito alla conclusione di accordo in base al quale Qishan, governatore di Tianjin e gran segretario dell'imperatore Daoguang, acconsentiva a cedere agli Inglesi l'isola di Hong Kong.\nDiversamente da Zhoushan, all'epoca Hong Kong era solo un piccolo villaggio di pescatori. La reazione del Ministro degli Esteri britannico Palmerston, alla notizia dell'avvenuto accordo \u00e8 famosa (\"un'isola deserta, senza neanche una casa\"). La conclusione di questo accordo sfavorevole caus\u00f2 la rimozione di Elliott nell'aprile del 1981. Il suo successore, Sir Henry Pottinger, posto a capo di una flotta Britannica riconquist\u00f2 Zhoushan nell'agosto del 1841. La Prima Guerra dell'Oppio si concluse con il Trattato di Nanchino, in base al quale la Cina si impegnava ad aprire al commercio ed alla residenza da parte di sudditi britannici le citt\u00e0 di Canton, Fuzhou, Amoy, Ningbo, e Shanghai. Gli Inglesi mantennero il controllo dell'isola a garanzia del rispetto del trattato fino al 1846. Durante la Seconda Guerra dell'Oppio, nel 1860 Zhoushan fu nuovamente occupata dagli Inglesi.\nWang Yijun (\u738b\u4e49\u94a7) del Celeste Regno dei Taiping, cerc\u00f2 di riconquistare Zhoushan dalle forze della dinastia Qing, il 13 febbraio del 1862, perdendo la vita in battaglia.\nSun Yat-sen il 25 agosto 1916 si rec\u00f2 in visita a Zhoushan, ove scrisse \"In viaggio verso Putuo\" (\u6e38\u666e\u9640\u5fd7\u5947 You Putuo Zhiqi).\nStoria amministrativa.\nConosciuta come Distretto di Wengshan (\u7fc1\u5c71\u53bf), della Prefettura di Ming Prefecture (\u660e\u6d32) nel 738, dinastia Tang.\nRinominata Distretto di Changguo (\u660c\u56fd\u53bf) nel 1073, durante la Dinastia Song.\nDurante la Dinastia Yuan diviene prefettura (\u660c\u56fd\u5dde), e nel 1688 il suo nome \u00e8 cambiato in Distretto di Dinghai (\u5b9a\u6d77\u53bf). Nel 1841 diviene una prefettura amministrata dal governo provinciale (\u5b9a\u6d77\u76f4\u96b6\u5385), e dopo il crollo dell'impero torna ad essere una contea.\nDurante il periodo Repubblicano, la contea di Dinghai continu\u00f2 ad essere parte della provincia del Zhejiang. Tuttavia nel 1946 Shengshi divenne un Distretto Insulare amministrato direttamente dal governo provinciale del (\u5217\u5c9b\u76f4\u5c5e\u533a) Jiangsu. Nel 1949 torn\u00f2 ad essere una contea. Nello stesso anno, il restante territorio di Dinghai fu diviso nei distretti di Dinghai e Wengzhou (\u7fc1\u6d32).\nLe forze comuniste ottennero i controllo di Zhoushan il 17 maggio 1950. Wengzhou divenne nuovamente parte del distretto di Dinghai, che all'epoca costituita un distretto speciale della citt\u00e0 di Ningbo (\u5b81\u6ce2\u4e13\u533a). Shengsi divenne un distretto speciale (\u7279\u533a) di Songjiang (\u677e\u6c5f\u4e13\u533a), per essere elevata al rango di contea solo nel 1951.\nNel 1953 il Consiglio di Stato approv\u00f2 la suddivisione di Dinghai nelle contee di Dinghai, Putuo e Daishan. Inoltre, Shengsi ritorn\u00f2 a far parte della provincia del Zhejiang. Insieme a Dinghai, Putuo e Daishan, divenne un distretto speciale della contea di Xiangshan (\u8c61\u5c71).\nZhoushan divenne un distretto speciale di Ningbo nel 1958, per riottenere la propria autonomia solo nel maggio del 1962, e divenire una prefettura (\u5730\u533a) nel 1967.\nNei primi anni sessanta, Shengsi fu temporaneamente assegnata a Shanghai. Nel 1962 fu creata la contea di Daqu (\u5927\u8862), che quattro anni pi\u00f9 tardi fu suddivisa tra Daishan e Shengsi.\nZhoushan divenne una citt\u00e0 a livello di prefettura il 27 gennaio 1987, quando Dinghai e Putuo furono elevati al livello di distretti. Il governo popolare di Zhoushan fu insediato l'8 marzo del 1987. Nell'aprile dello stesso anno, il porto di Zhoushan fu aperto al traffico straniero, ed il 10 aprile 1988 Zhoushan divenne una zona costiera aperta.\nGeografia fisica.\nL'arcipelago di Zhoushan \u00e8 formato da 1390 isole e da 3306 barriere rocciose e si situa nella baia di Hangzhou. Con l'esclusione delle isole del Mar Cinese Meridionale, \u00e8 il pi\u00f9 grande arcipelago della Repubblica Popolare Cinese. Sole 103 isole sono abitate per tutto l'anno. 58 isole hanno superficie maggiore di 1\u00a0km\u00b2, e costituiscono il 96.9 % del territorio dell'arcipelago. Solo 15 isole hanno pi\u00f9 di 10.000 abitanti. Le maggiori isole, collocate nella parte meridionale dell'arcipelago, sono:\nLa superficie marina di Zhoushan \u00e8 pari a 20800\u00a0km\u00b2, e 1440,12\u00a0km\u00b2 di suolo di cui 183,19\u00a0km\u00b2 sono sommersi dall'alta marea.\nPopolazione.\nNel 2001, vi erano 981.014 abitanti suddivisi in 351.224 nuclei familiari. Il tasso di natalit\u00e0 era pari al 6.34\u2030 ed il tasso di mortalit\u00e0 pari al 6.37\u2030. Il tasso di crescita della popolazione era pari allo -0.03\u2030. L'isola ha una densit\u00e0 abitativa di 683 persone per kilometro quadrato, il doppio della media provinciale, e quasi sei volte di pi\u00f9 della media nazionale."}
{"id": "795035", "revid": "196227", "url": "https://it.wikipedia.org/wiki?curid=795035", "title": "Architettura minoica", "text": "L'architettura minoica \u00e8 rappresentata da tutte le opere edili realizzate dalla stessa civilt\u00e0 cretese durante l'et\u00e0 del bronzo (circa 3000-1050 a.C.); principalmente dai resti dei grandiosi palazzi che costituivano la residenza del sovrano e il luogo di immagazzinamento del surplus della produzione. Erano costruiti con pietra e mattoni di fango essiccati al sole, poi le pareti venivano intonacate e talvolta dipinte.\nLa pianta, con ambienti articolati intorno a vasti cortili, era ampia e asimmetrica, con la disposizione delle stanze che suggerisce un criterio casuale; vi si trovano porticati, terrazze, logge, verande e cavedi, mentre sono del tutto assenti strutture militari di difesa. Questo ha fatto pensare a una societ\u00e0 basata su uno stile di vita tranquillo e civile, che fu facilmente conquistata dall'invasione micenea, quando il mare non rappresent\u00f2 pi\u00f9 una barriera difensiva.A Creta si sono rinvenuti i resti del palazzo di Cnosso, del palazzo di Festo e del palazzo di Malia, il primo occupante un'area di ben 14.000 m\u00b2.\nIl palazzo pi\u00f9 famoso \u00e8 quello di Cnosso, anche se le rovine attuali, compresi i famosi affreschi a tema marinaresco, sono in larga parte frutto della fantasia dell'archeologo inglese Arthur Evans agli inizi del Novecento.\nEsisteva un sistema di scarichi per far defluire le acque di bagni e latrine, mentre in alcune stanze sono state ritrovate tracce di bracieri a carbone per il riscaldamento e la cottura dei cibi. La copertura dei vani era costituita probabilmente da un sistema di travi con andamento piano, non inclinato.\nAl pian terreno era vastissima l'area dei magazzini, dove si conservavano i prodotti dell'Isola, all'epoca molto fertile: granaglie, vino, olio d'oliva e lana. Forse proprio dalla complessa suddivisione dell'area dei magazzini potrebbe essere nata la leggenda del labirinto, tramandata dalla mitologia greca continentale. Forse i magazzini di Cnosso erano cos\u00ec ampi anche perch\u00e9 fungeva da centro di stoccaggio e distribuzione verso tutta l'isola.\nLa cosiddetta villa di Haghia Triada venne costruita invece in epoca gi\u00e0 micenea, e presenta un porticato a due piani. L'aspetto innalzato di questi edifici, si ritrova in modelli in terracotta e viene raffigurato nel cosiddetto \"mosaico degli edifici\".\nA Creta non sono stati trovati resti n\u00e9 di architetture funerarie, n\u00e9 tanto meno di alcuna costruzione militare."}
{"id": "795037", "revid": "228587", "url": "https://it.wikipedia.org/wiki?curid=795037", "title": "Particolare costruttivo", "text": "Il Particolare costruttivo rappresenta l'essenza di un elemento, di una sua parte, di una connessione di elementi di una costruzione edilizia. Ne \u00e8 la rappresentazione il pi\u00f9 delle volte tecnico-grafica, ma pu\u00f2 esserne anche la configurazione fisica e visibile posta in opera.\nCatalogazione.\nI particolari costruttivi possono suddividersi riguardo a:"}
{"id": "795038", "revid": "287204", "url": "https://it.wikipedia.org/wiki?curid=795038", "title": "Decoy (guerra elettronica)", "text": "Il Decoy (in italiano inganno radar) \u00e8 un dispositivo per la guerra elettronica impiegato per confondere i sistemi d'arma basati sull'utilizzo del radar. Rappresenta una delle tecniche di EA \"\"Electronic Attack\", precedentemente note come ECM o contromisure elettroniche.\nStoria.\nSeconda guerra mondiale.\nNel corso della seconda guerra mondiale, lo sviluppo tecnologico del radar e il conseguente utilizzo nelle operazioni di guerra, spinse i laboratori di ricerca dei paesi belligeranti a porsi il quesito di quali contromisure adottare. Gli studi, condotti autonomamente dalle varie nazioni, portarono come primo risultato allo sviluppo del \"chaff\"\" da utilizzare per la protezione dei raid aerei.\nParallelamente, il \"Telecommunications Research Establishment\" (\"TRE\") inglese, svilupp\u00f2 il \"rope\" (\"corda\" in inglese). Il \"rope\" era sostanzialmente costituito da una striscia di metallo lasciata cadere dagli aerei e in grado di simulare un'eco radar simile a quella di un velivolo per confondere la difesa aerea tedesca. Il rope durante la caduta si muoveva in base all'andamento delle correnti atmosferiche e, in un secondo momento, perse di efficacia con il raffinarsi delle tecniche radar basate sull'effetto Doppler, in grado di misurare le velocit\u00e0 dei bersagli e discriminare le tracce distinguendo tra velivoli e inganni in base alla velocit\u00e0.\nSul fronte opposto, i tedeschi svilupparono degli inganni radar nel corso della Battaglia dell'Atlantico combattuta sul mare tra cacciatorpediniere alleati e sommergibili tedeschi. Gli U-Boot tedeschi impiegarono due tipi di decoy: L\"Aphrodite\" e il \"Thetis\". Il primo era un sistema basato su palloni ad idrogeno e riflettori radar, il secondo era un vero e proprio generatore di eco radar che replicava elettronicamente la superficie radar di un \"U-Boot\". In entrambi i casi, il piano di impiego prevedeva il dispiegamento di questi inganni nel golfo di Biscaglia con lo scopo di disperdere gli sforzi degli aerei da ricognizione e dei cacciatorpediniere alleati, coprendo la fuga ai sommergibili tedeschi. Ogni sommergibile portava 60 palloni \"Aphrodite\" e 12 \"Thetis\".\nLa guerra fredda.\nCon l'aumentare della velocit\u00e0 raggiunta dai velivoli, fu sempre pi\u00f9 semplice per gli operatori delle difese aeree distinguere tra inganni e bersagli reali. I primi sforzi per creare decoy abbastanza veloci da potersi confondere con i veri aerei vennero compiuti negli anni cinquanta dagli Stati Uniti. Lo Strategic Air Command \"SAC\" nell'ambito del proprio ruolo nella guerra fredda, era preoccupato circa la reale capacit\u00e0 dei bombardieri strategici di penetrare la difesa aerea Sovietica per raggiungere i propri obiettivi. Venne quindi affrontato uno sforzo di sviluppo che port\u00f2 a realizzare dei missili per utilizzarli come \"decoy\". \nNacquero il GAM-71 \"Buck Duck\", propulso da un motore a razzo e progettato per essere imbarcato sul Convair B-36 imitandone la traccia radar, il XSM-73 \"Goose\", un decoy con motore a getto a lungo raggio lanciato da terra e l'ADM-20 \"Quail\", un decoy aviolanciato dotato di motore a getto imbarcato sui Boeing B-52 \"Stratofortress\". Solo quest'ultimo si rivel\u00f2 sufficientemente efficace e trov\u00f2 impiego negli anni sessanta, per poi essere dichiarato obsoleto nel 1972 e ritirato nel 1978.\nDall'altra parte della cortina di ferro, i Sovietici utilizzarono obsoleti ASCM (Air to Surface Cruise Missile) K-10S / AS-2 Kipper per convertirli in droni ECM.\nIn effetti ogni missile pu\u00f2 essere trasformato in un decoy rimuovendo la testata bellica, del peso di decine (per esempio lo AGM-84 Harpoon o l'Otomat o l'Exocet) o centinaia di chili di esplosivo (come nel Tomahawk e nell'AS-4 Kitchen) e sostituendolo con sistemi di guida pi\u00f9 o meno intelligenti che gli facciano tenere un determinato profilo di volo.\nAttualit\u00e0.\nTra gli esempi di decoy modernamente utilizzati si possono considerare lo statunitense-australiano Nulka e il Seagnat inglese per impiego navale, l'ADM-160 MALD e l'ADM-141 TALD, missili decoy americani utilizzati dall'USAF e dalla U.S. Navy in grado di imitare la traccia radar della maggior parte dei velivoli in servizio, l'ALE-50 Towed Decoy System, un sistema trainato con un filo durante il volo dai caccia americani e utilizzato per difendersi dai missili a guida radar in avvicinamento.\nLa Marina Militare Inglese monta a bordo delle proprie navi il sistema Siren, un sistema decoy attivo in grado di attirare i missili anti-nave lontani dall'imbarcazione stessa."}
{"id": "795058", "revid": "729019", "url": "https://it.wikipedia.org/wiki?curid=795058", "title": "Anna Maria Mozzoni", "text": "Biografia.\nAnna Maria (all'anagrafe Marianna) ebbe genitori che vantavano origini nobili: il padre Giuseppe Mozzoni, fisico e matematico, aveva casa e terre a Rescaldina, dove Anna Maria e i due fratelli maggiori passarono l'infanzia, mentre la madre Delfina Piantanida, appartenente all'alta borghesia milanese, possedeva terre in quel di Cuggiono. Ci\u00f2 malgrado, Anna Maria fu mandata nel 1842 nel Collegio delle \u00abfanciulle nobili e povere\u00bb di Milano. Da quell'ambiente bigotto e austriacante usc\u00ec nel 1851 con idee \u00abtutte contrarie a quelle che si professavano\u00bb.\nLe idee della Mozzoni erano quelle dei genitori, nella cui casa poteva trovare i libri degli illuministi francesi e quelli di Fourier, di Filangieri, di Mazzini, di Parini, di Carlo Porta. La madre, oltre ai valori risorgimentali, le mostrava il \u00abcomun pregiudizio che alla donna interdice il libero pensiero\u00bb. Il padre, appassionato di scienza, inventore di una macchina per tagliare le foglie del gelso e di un apparecchio \u00abper estrarre i veleni dallo stomaco\u00bb, fin\u00ec per dedicarsi con la figlia adolescente alle sedute spiritiche e a cercare prove sperimentali dell'esistenza di Dio.\nQueste ultime esperienze verranno presto condannate dalla Mozzoni, ma anche giustificate contro \u00abil gretto esclusivismo che chiude la via all'esame e trascura per disciplina di partito gli interessi supremi della verit\u00e0\u00bb. Nello stesso tempo, rivendicava la sua libert\u00e0 di esame e di giudizio: \u00abNon mi ritengo appigliata a nessuna setta, a nessun sistema, a nessuna scuola. Non credo all'infallibilit\u00e0 del Papa, ma rinnegando questa, non sostituisco quella di Mazzini, n\u00e9 di nessun altro\u00bb.. Nell'ambiente mazziniano, comunque, trova altre donne interessate al tema dell'emancipazione femminile, come ad esempio Giorgina Saffi, l'autorevole moglie di Aurelio Saffi, l'erede politico di Mazzini.\nDedicato alla madre e rivolto alle giovani donne, nella speranza che il Risorgimento politico fosse anche un risorgimento femminile, \u00e8 lo scritto \"La donna e i suoi rapporti sociali\", pubblicato nel 1864. Convinta repubblicana, non esita a rimproverare a Mazzini e ai suoi seguaci l'idea conservatrice che il posto della donna stia soltanto nella famiglia: \u00abnon dite pi\u00f9 che la donna \u00e8 fatta per la famiglia, che nella famiglia \u00e8 il suo regno e il suo impero! Le son queste vacue declamazioni come mille altre di simil genere! Ella esiste nella famiglia, nella citt\u00e0, in faccia ai pesi e ai doveri; di questi all'infuori, ella non esiste in nessun luogo\u00bb.\nAncora pi\u00f9 aspra \u00e8 la polemica verso Proudhon, che ella aveva conosciuto nel 1857 dagli articoli di Jenny d'H\u00e9ricourt, apparsi sul periodico \u00abLa ragione\u00bb diretto da Ausonio Franchi, contro l'utopista francese che condannava le donne, in quanto ritenute esseri inferiori mentalmente e moralmente, all'esclusione da ogni partecipazione attiva nella societ\u00e0, una posizione che costituiva un arretramento rispetto ai riformatori del Settecento.\nD'altra parte, anche la Mozzoni ritiene che la generalit\u00e0 delle donne, \u00aba causa della fitta tenebra di sessanta secoli\u00bb d'oppressione, non sia ancora matura per l'esercizio del diritto elettorale politico, e si accontenta di richiedere il diritto al voto amministrativo, come primo passo all'acquisizione dei pieni diritti elettorali. Questo, insieme con il diritto all'istruzione, all'accesso alle professione e agli impieghi, e a una riforma del diritto di famiglia, fanno parte delle richieste da lei formulate in 18 punti, pur parziali e insufficienti \u00abper lo spirito dei tempi ancora bambini\u00bb, con le quali si conclude il libro.\nAnaloghi sono i temi de \"La donna in faccia al progetto del nuovo Codice civile italiano\", un breve scritto pubblicato a Milano nel 1865. L'occasione era data dal progetto di riforma del codice civile del ministro Pisanelli che, per quanto limitata, aveva suscitato la forte opposizione del Senato. La riforma introduceva nel Regno il matrimonio civile, emancipando lo Stato \u00abda una religione dominante che \u00e8 implicita depressione dei culti tollerati\u00bb e obbedendo \u00abal principio di libert\u00e0 di coscienza\u00bb, ma manteneva il predominio del marito sulla moglie, secondo un \u00abmonarcato\u00bb familiare da cui non si aveva \u00abil coraggio civile d'emanciparsi\u00bb.\nIn quegli anni nascevano, su iniziativa dei circoli democratici e delle Societ\u00e0 femminili di mutuo soccorso, alcune scuole professionali riservate alle ragazze. Nello scritto del 1866 \"Un passo avanti nella cultura femminile. Tesi e progetto\", la Mozzoni ne sottolineava i limiti e la precariet\u00e0 dell'esistenza, e suggeriva un insegnamento adeguato con l'introduzione dello studio delle lingue straniere, delle scienze e anche della storia della condizione femminile nel mondo, quale avviamento all'acquisizione di quello \u00abspirito di libert\u00e0\u00bb necessario a formare \u00abcittadine di uno stato moderno\u00bb.\nIl 24 novembre 1867 Anna Maria Mozzoni tenne una conferenza, poi raccolta nel volume \"Il Bonapartismo in Italia. Memoria\", originata dall'impresa garibaldina fallita a Mentana per il decisivo intervento delle truppe francesi. L'obiettivo della politica italiana di Luigi Bonaparte, secondo la Mozzoni, \u00e8 quello di restaurare il papato, \u00abavvalorandolo del principio che gli manca, cio\u00e8 di una dose di radicalismo che lo concili col tempo\u00bb, per poterlo imporre in Italia e \u00abfarne centro a un movimento di razza e quindi imperante sul mondo latino\u00bb.\nNel 1870, dopo aver tradotto \"The Subjection of Women\" di John Stuart Mill, fu chiamata da Vincenzo De Castro a insegnare filosofia morale nel Liceo femminile \u00abMaria Gaetana Agnesi\u00bb di Milano, e con Maria Antonietta Torriani, la futura Marchesa Colombi, insegnante di letteratura nello stesso Liceo, nel marzo del 1871 tenne un giro di conferenze a Genova e a Firenze.\nNel 1885, si rec\u00f2 a Portoferraio (Isola d'Elba), assieme al deputato Agostino Bertani, per far visita all'anarchico Giovanni Passannante, condannato prima a morte e poi all'ergastolo per aver tentato di assassinare il re Umberto I. La Mozzoni e Bertani rimasero scioccati dal trattamento disumano riservato al detenuto e lo denunciarono pubblicamente, provocando un immenso scalpore politico e mediatico. La giornalista scrisse un articolo intitolato \"Come muore Passannante\" che verr\u00e0 pubblicato da \"Italia del Popolo\" e \"Il Messaggero\"; inoltre invi\u00f2 una lettera al re sollecitandolo ad intervenire ma non avr\u00e0 mai una risposta. Tuttavia, grazie alla Mozzoni e Bertani, l'anarchico venne sottoposto a perizia medica e, dichiarato insano di mente, fu trasferito al manicomio in condizioni pi\u00f9 dignitose.\nNel 1886, a 49 anni spos\u00f2 il conte Malatesta Covo Simoni, pi\u00f9 giovane di dieci anni. Il matrimonio dur\u00f2 solo sette anni ed ebbe effetti molto negativi sulla personalit\u00e0 di Anna Maria Mozzoni, soprattutto a causa degli strascichi giudiziari.\nSi batt\u00e9 per tutta la vita per la concessione del voto alle donne, presentando mozioni al Parlamento italiano nel 1877 e nel 1906. Nel 1878 rappresent\u00f2 l'Italia al Congresso internazionale per i diritti delle donne di Parigi. L'anno seguente fond\u00f2 a Milano la \"Lega promotrice degli interessi femminili\".\nAvvicinatasi al movimento socialista, nei primi anni del Novecento critic\u00f2 le proposte di tutela del lavoro femminile sostenute da Anna Kuliscioff, convinta che avrebbero legittimato differenziazioni salariali e denunciando cos\u00ec l'assenza proprio nel PSI di una campagna autonoma per l'uguaglianza sociale tra i sessi.\nDa allora, pur restando in buoni rapporti con i socialisti, Anna Maria Mozzoni, sempre fortemente impegnata per l'estensione del diritto di voto alle donne, si riport\u00f2 su posizioni filo mazziniane, intervenendo nel 1901, al congresso costitutivo del Partito Mazziniano Italiano, guidato da Felice Albani e da sua moglie Adelaide Albani Tondi, anch'essa fervente emancipazionista e direttrice della rivista Fede Nuova, per la quale la Mozzoni scrisse diversi articoli.\nNel 1914, come la gran parte delle donne orbitanti intorno al repubblicanesimo italiano, la Mozzoni abbracci\u00f2 la campagna interventista, guardando al Primo conflitto mondiale come al naturale compimento del processo risorgimentale.\nMor\u00ec a 83 anni a Roma nel 1920."}
{"id": "795074", "revid": "15756", "url": "https://it.wikipedia.org/wiki?curid=795074", "title": "Duncan MacLeod", "text": " Duncan MacLeod \u00e8 personaggio immaginario e protagonista della serie televisiva \"Highlander\", interpretato da Adrian Paul con la voce italiana di Alessandro Rossi. Compare anche nei film ' e ', seguiti ufficiali della serie televisiva.\nDuncan \u00e8 un immortale, membro del Clan MacLeod e allievo di Connor MacLeod, il protagonista dei primi quattro film della serie cinematografica.\nNascita del personaggio.\nInizialmente, durante lo sviluppo della serie, i produttori avevano pensato a Connor MacLeod come personaggio principale. In seguito, con l'assunzione di Adrian Paul, quest'ultimo chiese ai produttori di creare un nuovo protagonista. Nacque cos\u00ec Duncan MacLeod, presentatoci nell'episodio pilota della serie come guerriero scozzese, allievo e grande amico di Connor. Entrambi appartengono al Clan MacLeod.\nCaratteristiche.\nFisicit\u00e0 e personalit\u00e0.\nIl personaggio \u00e8 dipinto come un giusto guerriero: alto, affascinante, prestante fisicamente, slanciato ed attraente. Il suo corpo \u00e8 scolpito dagli anni d'addestramento e dalle guerre combattute nel corso dei 400 anni di vita. Le caratteristiche che maggiormente risaltano in Duncan sono il suo sguardo freddo e sottile e la sua espressione dura, ma nonostante ci\u00f2 \u00e8 spesso caratterizzato da un sincero sorriso sul volto. Porta i capelli generalmente lunghi (raccolti in un codino) nel corso delle sue numerose apparizioni nella serie, ma lo si \u00e8 anche visto con capelli corti.\nDuncan \u00e8 un personaggio responsabile e leale che possiede una forte coscienza morale e un senso di nobilt\u00e0: protegge i deboli e gli innocenti e punisce i malvagi e per questo viene spesso apostrofato da Methos con il termine di \"Boy Scout\". Essendo vissuti per quattrocento anni, Duncan ha visto molte persone che conosceva morire davanti a lui, solitamente per cause naturali o per i combattimenti dell'Adunanza; perci\u00f2 afferma che ormai \u00abla morte fa parte della sua vita\u00bb. Questo \u00e8 uno dei motivi principali per cui, a differenza di Connor, Duncan non considera l'Adunanza il suo scopo principale nella vita ed infatti si ritira a volte da essa per vivere una vita normale. Duncan, inoltre, non \u00e8 solito rivelare a suoi conoscenti la sua vera natura di immortale, eccetto ai suoi amici intimi e alle donne amate. Duncan \u00e8 anche molto saggio, ma molte volte nella serie chiede consiglio ai suoi mentori, anch'essi immortali.\nCome ci viene fatto notare da Connor nell'episodio pilota della serie, Duncan \u00e8 un vero e proprio donnaiolo ed \u00e8 un uomo che si gode la vita. Connor sottolinea come Duncan abbia \"tutto il divertimento e... tutte le donne pi\u00f9 belle\". Inoltre, Duncan \u00e8 un perfezionista e desidera sempre migliorarsi in ogni materia: dalla letteratura (leggendo ad esempio Shakespeare) alle arti combattive. Spesso, Duncan si considera \"un vecchio soldato\", per via delle tantissime battaglie a cui ha partecipato. Egli, inoltre, \u00e8 particolarmente furbo e possiede una buona memoria. Nonostante sia stato esilitato dal suo clan, Duncan rimane fedele alle sue origini, infatti si presenta di solito agli altri immortali come \"Duncan MacLeod del clan MacLeod\".\nIl personaggio, a seguito della morte della sua fidanzata Tessa, diventa pi\u00f9 pessimista sotto certi aspetti. Il ricordo di Tessa tormenter\u00e0 molto Duncan, specialmente alla fine della seconda stagione, nel quale il protagonista si ritrover\u00e0 faccia a faccia con un sosia della sua defunta amata. A partire dalla seconda stagione, Duncan diventa un mentore per Richie, assumendo il ruolo di padre che il ragazzo non ha mai avuto. Attraverso la sua influenza, Duncan riuscir\u00e0 a far maturare il carattere di Richie, ma quando anche quest'ultimo verr\u00e0 ucciso proprio da Duncan nel corso della quinta stagione, il protagonista diventer\u00e0 un personaggio pi\u00f9 oscuro, si render\u00e0 conto della fragilit\u00e0 della sua vita e comincer\u00e0 ad allontanarsi sempre di pi\u00f9 dall'Adunanza.\nPoteri ed armi.\nCome tutti gli immortali non pu\u00f2 invecchiare, possiede un elevato fattore rigenerante, ma non pu\u00f2 procreare. L'unica possibilit\u00e0 di ucciderlo \u00e8 tagliargli la testa. \u00c8 dotato di un'enorme forza fisica, con la quale riesce a sollevare la sua pesantissima lama senza risentire dello sforzo, ed, come tutti della sua specie, \u00e8 un abilissimo spadaccino, capacit\u00e0 acquisita nel romanzo tratto dal film dal suo maestro Connor MacLeod.\nLa spada di Duncan \u00e8 simile a quella di Connor, la cui differenza principale sta nel muso allungato del drago dell'impugnatura, mentre quella di Connor ha il muso arrotondato. In alcuni episodi si scopre che Duncan ha avuto la sua spada da un samurai giapponese incontrato nel 1778 di nome Hideo Koto. In altri episodi, invece, soprattutto all'inizio della prima serie, viene riferito che Duncan ha ricevuto la sua spada \"da un altro immortale, uno del clan\", cio\u00e8 Connor. Duncan aveva ereditato la Claymore (dal gaelico Claidheamoh-mor, cio\u00e8 \"grande spada\") di suo padre adottivo, che per\u00f2 venne lasciata da MacLeod nel clan dopo il suo esilio. Nonostante ci\u00f2, in uno degli episodi, Duncan uccide l'immortale (colpevole di avergli ucciso il padre adottivo), proprio con la Claymore del suo passato.\nBiografia del personaggio.\nAntefatti.\nDuncan nasce nel 1592 nelle Highlands, Scozia nel Clan MacLeod. Egli era il figlio adottivo di Ian MacLeod, leader del Clan MacLeod (quindi Duncan sarebbe stato l'erede del clan), che lo aveva trovato e accudito a seguito della morte del figlio biologico. Durante la sua infanzia, Duncan sent\u00ec parlare di un uomo che, tornato dal combattimento con ferite mortali, guar\u00ec in meno di un giorno suscitando la paura di tutti i membri del villaggio. L'uomo in questione era Connor MacLeod. Nel 1622, Duncan scopr\u00ec di essere diventato immortale a seguito di uno scontro con il clan rivale dei MacLeod: il Clan Campbell. Cos\u00ec, com'era accaduto a Connor, Duncan venne esiliato dal clan e accusato di avere il diavolo in corpo.\nDuncan vag\u00f2 sulle Highlands per diverso tempo ed ebbe modo di ritrovare suo padre adottivo Ian e di scoprire le sue origini, ovvero che era stato adottato. Dopo qualche tempo Duncan prese parte ad una sanguinosa battaglia. Rinvenuto alla fine di essa, Duncan si trov\u00f2 di fronte Connor MacLeod, il quale gli rivel\u00f2 le sue origini, la sua missione e decise di prepararlo all'Adunanza.\nIn vari episodi della serie si narrano i vari eventi della vita di Duncan: il Rinascimento in Francia e in Italia, un viaggio in Cina, la Rivoluzione francese, la Prima e la Seconda guerra mondiale. Duncan \u00e8 diventato anche un guerriero Sioux ed ha partecipato anche alla battaglia di Waterloo. Inoltre, Duncan incontra altri immortali, inizia ad avere vari mentori, impara diverse lingue (gaelico, inglese, francese, italiano, russo, spagnolo, cinese, giapponese, tedesco e arabo) ed impara diversi stili di arti marziali.\nDuncan ebbe diverse relazioni sentimentali, tra cui quella con una giovane indiana (la cui morte segner\u00e0 profondamente Duncan che decider\u00e0 di abbandonare il gioco) e, soprattutto, quella con Kate, personaggio comparso in \"\". Kate era una donna immortale e lo stesso Duncan la uccise per risvegliarne l'immortalit\u00e0. Tuttavia Kate, ritornata in vita, non perdoner\u00e0 mai Duncan di averla trasformata in una immortale e, perci\u00f2, comincer\u00e0 a nutrire rancore per MacLeod.\nPrima stagione.\nAi giorni nostri, all'inizio della prima stagione, Duncan vive insieme alla sua ragazza Tessa No\u00ebl ed \u00e8 il proprietario di un negozio di antiquariato. Dopo un lungo periodo lontano dai combattimenti nell'Adunanza, Duncan \u00e8 costretto a ricominciare nell'episodio pilota della serie dove ritrova Connor ed uccide Slan Quince. Ad assistere al combattimento c'\u00e8 un giovane ragazzo di nome Richie Ryan; Duncan decide di tenerlo con s\u00e9 in modo da impedirgli che possa divulgare qualcosa sul suo conto e su quello degli altri immortali. Duncan ricomincia a combattere altri immortali e, contemporaneamente, ritrova il suo antico maestro Darius, il quale si \u00e8 rititato dagli scontri con immortali e rifugiato in una terra consacrata. Quando l'Immortale Grayson comincia ad uccidere i protetti di Darius per fargli abbandonare la terra consacrata e combatterlo, questi chiede aiuto a Duncan, pregandolo di proteggere un suo allievo, Victor Paulus. Duncan acconsente e, dopo aver protetto Paulus per ben due volte, incontra Grayson e lo decapita. In seguito, Duncan ritrova l'immortale Amanda, conosciuta in passato, che ora lavora come trapezista in un circo e invita il vecchio amico per chiedergli aiuto contro l'immortale Zachary Blaine. Duncan acconsente, ma afferma di non voler ricominciare con la donna una relazione, poich\u00e9 \u00e8 ormai innamorato di Tessa. McLeod combatte con Blaine ed \u00e8 sul punto di sconfiggerlo quando arriva Amanda a tagliare la testa al nemico rubando la Reminiscenza a Duncan. A seguito di questa azione, i due si dividono nuovamente. Alla fine della prima stagione, Duncan e il suo amico immortale Hugh Fitzcairn trovano Darius decapitato nella sua cappella. Durante la ricerca dell'assassino, per\u00f2, Fitzcairn viene rapito e Duncan, attraverso un libro di Darius, riesce a localizzare i responsabili; questi sono mortali chiamati \"I Cacciatori\". Quando questi tentano di uccidere Ftzcain, Duncan interviene e riesce a liberare l'amico per poi ricongiungersi con Tessa e Richie, con i quali disperde le ceneri di Darius nel fiume Senna e lascia Seacouver, trasferendosi a Parigi.\nSeconda stagione.\nAll'inizio della seconda stagione, Duncan torna a Seacouver, determinato a trovare gli assassini di Darius. Durante la ricerca fa la conoscenza di Joe Dawson, il quale gli spiega che fa parte di un'associazione segreta chiamato gli \"Osservatori\" che guardano gli Immortali senza mai interferire negli scontri di questi ultimi. Dawson, inoltre, spiega che i \"Cacciatori\", responsabile della morte di Darius, sono una branca esterna agli Osservatori comandata da James Horton che hanno lo scopo di uccidere tutti gli Immortali. Duncan, saputa la verit\u00e0, incontra Horton e lo uccide, vendicando cos\u00ec la morte di Darius. Successivamente Tessa e Richie vengono uccisi da un rapinatore e Duncan arriva troppo tardi per salvarli. Mentre Tessa muore tra le braccia del suo amato, Richie ritorna in vita diventando immortale. A seguito di questo evento, Duncan decide di vendere il negozio di antiquariato gestito da lui e da Tessa e lascia Seacouver. Da questo momento, Duncan comincia ad allenare Richie. Alla fine della seconda stagione, si scoprir\u00e0 che James Horton \u00e8 ancora vivo e, utilizzando Lisa Halle (la quale si \u00e8 sottoposta ad un intervento di chirurgia per assomigliare alla defunta Tessa) riesce a raggirare Duncan. L'uomo, tuttavia, dopo aver scoperto la trappola riesce, stavolta definitivamente, ad uccidere Horton per poi ritornare a Seacouver, lasciando Parigi.\nTerza stagione.\nRitornato a Seacouver, Duncan continua la sua lotta contro altri immortali. Dopo la morte del suo amico Hugh Fitzcairn per mano dell'immortale Kalas, Duncan si mette alla ricerca di quest'ultimo. Contemporaneamente, per\u00f2, Kalas \u00e8 alla ricerca di Methos, l'immortale pi\u00f9 vecchio tra quelli ancora viventi (5.000 anni di et\u00e0), ed intende ucciderlo allo scopo di prenderne il potere e diventare, quindi, pressoch\u00e9 imbattibile. Duncan riesce ad impedire che ci\u00f2 avvenga, ma nonostante questo non riesce ad uccere Kalas, che viene arrestato dalla polizia. In seguito Amanda accidentalmente aiuta Kalas a fuggire di prigione. Quest'ultimo rapisce Amanda per attirare Duncan in trappola. Nel frattempo Christine Salzer, la vedova di un osservatore ucciso da Kalas, decide di rivelare a tutto il mondo dell'esistenza degli Osservatori e degli Immortali, ma viene fermata da Kalas che la uccide. L'uomo, sapendo quanto Duncan ci tenga al dischetto contenente le informazioni sugli Osservatori, decide di stipulare un patto con lui: in cambio del dischetto, Duncan dovr\u00e0 permettere a Kalas di tagliargli la testa. Duncan non accetta e, dopo un duro scontro sulla torre Eiffel, riesce ad uccidere Kalas, salvando inoltre il segreto degli Osservatori e degli stessi Immortali.\nQuarta stagione.\nDopo la morte di Kalas, Duncan \u00e8 libero di tornare alla sua vita normale e riprende il suo interesse riguardo l'antiquariato, ma a causa di una serie di circostanze decide di ritornare in Scozia, sulla tomba del suo primo amore, Debra Campbell. Ritornato a Glenfinnan, viene accolto con ostilit\u00e0 da Rachel MacLeod, l'oste locale, ma riesce successivamente a diventarne amico. Contemporaneamente, Duncan riprende la sua missione, ovvero dare la caccia ad altri immortali, e in diverse lotte perde anche un suo altro amico mortale, Charlie DeSalvo. Successivamente un Immortale nativo americano chiamato Coltec, che si assunse il compito di liberare il mondo dal male uccidendo il maggior numero di Immortali cattivi che poteva, alla fine fu sopraffatto dalla Reminiscenza Nera. Duncan, per fermarlo, \u00e8 costretto a decapitare l'amico, ma a sua volta viene travolto dalla Reminiscenza Nera, la quale porta alla luce i lati pi\u00f9 oscuri della psiche di Duncan trasformandolo in cattivo. A seguito di questo cambiamento, Duncan tenta di uccidere Richie e, in seguito, si dirige a Parigi per uccidere un altro suo vecchio amico Sean Burns. Burns era conosciuto come uno dei pi\u00f9 saggi e pacifici tra gli Immortali e la sua Reminiscenza riesce a superare la \"Reminiscenza Nera\" per abbastanza tempo, cos\u00ec da permettere a Methos di prendere Duncan e portarlo in un luogo di guarigione dove l'uomo viene liberato da tutti gli elementi negativi della sua anima. Alla fine della quarta stagione, molti Osservatori vengono uccisi in Europa e la colpa ricade su Joe Dawson, il quale ha rivelato a Duncan dell'esistenza dell'organizzazione. Duncan tenta di fermarli ma inutilmente. Poco prima di eliminare Dawson, gli Osservatori vengono uccisi misteriosamente e Duncan si precipita dall'amico, trovandolo ferito e privo di sensi.\nQuinta stagione.\nNella quinta stagione, Duncan cerca di riconciliarsi con Richie dopo gli eventi riguardo alla \"Reminiscenza Nera\". Richie \u00e8, inizialmente, ostile a Duncan ma decider\u00e0 di riconciliarsi con lui dopo che MacLeod aiuter\u00e0 a riparare la sua spada dopo il combattimento con l'immortale Wellan Carter. Alla fine della stagione, Duncan scopre di essere il prescelto che affronter\u00e0 e vincer\u00e0 il demone Ahriman, che cammina sulla Terra ogni mille anni. Duncan comincer\u00e0 a combatterlo, ma il demone si riveler\u00e0 estremamente potente, tanto da spingere Duncan ad uccidere Richie, utilizzando delle illusioni. Questo evento sconvolger\u00e0 molto Duncan che non riuscir\u00e0 mai a riprendersi dalla morte dell'amico.\nSesta stagione.\nSolo nella sesta e ultima stagione, Duncan riuscir\u00e0 ad uccidere definitivamente il demone Ahriman, facendo avverare la predizione che lo vedeva vincitore.\nHighlander: Endgame.\nNel film \"Highlander: Endgame\", ambientato a New York nel 2000 fra la quinta e la sesta stagione, Duncan raggiunge il suo maestro e parente Connor per affrontare l'immortale Jacob Kell. Connor, resosi conto dell'impossibilit\u00e0 di sconfiggere Kell, si batter\u00e0 in duello epico contro il suo fidato allievo Duncan che quest'ultimo, contro volont\u00e0 di Connor, si rifiuter\u00e0 di combattere; ci\u00f2 nonostante Duncan, ormai senza alternativa decapita il suo parente per unire le sue forze alla reminiscenza di Connor. Ha inizio cos\u00ec lo scontro finale tra Duncan McLeod e Jacob Kell, in cui la reminiscenza di Connor dentro Duncan sar\u00e0 determinante. Dopo un'estenuante lotta all'ultimo sangue, Duncan uccider\u00e0 il suo nemico e successivamente riporter\u00e0 il corpo di Connor in Scozia sulle Highlands, insieme alla prima moglie di Connor, Heather, per poi riunirsi con la sua amata moglie Kate, precedentemente parte della banda di immortali di Kell.\nHighlander: The Source.\nNel film \"Highlander: The Source\", Duncan si \u00e8 sposato (per la seconda volta) con una donna di nome Anna Teshemka, ma a causa della sua immortalit\u00e0 e l'impossibilit\u00e0 di non potere darle un figlio, la moglie lo ha lasciato. Viene richiamato da Joe Dawson e Methos per trovare la misteriosa \"Sorgente\", l'origine degli immortali. Duncan affronta il \"Guardiano della Sorgente\", dotato di velocit\u00e0 soprannaturale, ma non riesce ad ucciderlo, ma solo a ferirlo temporaneamente con la sua spada che centra nel collo del Guardiano. Quest'ultimo, tuttavia, dopo essersi ripreso, uccide Joe e fugge. Duncan, allora, recatosi alla fonte, affronta il guardiano ma decide di risparmiarlo; dopodich\u00e9 entra nella fonte, in quanto lui persona dal cuore puro. Alla fine del film, l'uomo ritorner\u00e0 mortale e Anna gli riveler\u00e0 di aspettare un bambino da lui.\nLe vittime di Duncan durante l'Adunanza.\nNel film originale, Ramirez descrive l'Adunanza in questo modo: \"Quando solo pochi di noi rimarranno, saremo spinti da un irrefrenabile desiderio in una terra lontana e l\u00ec combatteremo per la ricompensa\". Durante le varie avventure, precisamente dalla morte di sua moglie, Duncan ha cercato ed ha ucciso molti immortali. Di seguito \u00e8 riportata la lista delle sue vittime conosciute, ma sicuramente ne ha uccisi molti di pi\u00f9.\n\"Highlander: Endgame\" rivela che, alla fine, Duncan abbia ucciso circa 176 immortali (compresi Connor MacLeod e Jacob Kell).\nTimeline.\nFiglio della Scozia.\nGlenfinnan, Scozia 1592: Duncan MacLeod nasce nel solstizio d'inverno (22 Dicembre). Viene adottato da Ian MacLeod e Mary (Harris) MacLeod. La sua vera madre potrebbe essere stata Mirrdhen secondo l'opera celtica.\n1593-1605: Il giovane Duncan ascolta la leggenda di Connor MacLeod e della strega di Donan dal suo Clan.\n1606: A 13 anni Duncan MacLeod incontra la strega di Donan, l'immortale Cassandra.\n1608: Il sedicesimo compleanno di Duncan.\n1610: Il diciottesimo compleanno di Duncan.\n1613: Il ventunesimo compleanno di Duncan.\n1618: A 26 Duncan si innamora della bellissima Debra Campbell, ma lei \u00e8 promessa in sposa a suo cugino, Robert.\n1622: A 30 anni Duncan muore in battaglia e diventa immortale. Mirrdhen porta Duncan ad una strega del Tuatha De Danaan per cercare di guarirlo. Suo padre adottivo, Ian MacLeod lo accusa di essere vivo grazie ad una stregoneria e lo bandisce dal Clan.\nL'Highlander Immortale.\n1623: Duncan \u00e8 senza un Clan. Deve sopravvivere al duro inverno.\n1624: Mac ritorna a casa a causa del fatto che ha scoperto che il suo villaggio \u00e8 stato attaccato e che suo padre adottivo \u00e8 stato gravemente ferito. Mac reclama la spada di suo padre e va a combattere il vichingo rinnegato Kanwulf.\n1625: Mac incontra un eremita che predice l'arrivo di Connor MacLeod e il destino di Duncan. L'eremita spiega che all'inizio del millennio corrente aveva sconfitto un grande male che entra nel mondo ogni mille anni.\n1625: Dopo la battaglia di Glen Fruin, Connor MacLeod trova Duncan in \"una pozza di sangue\".\n1626-29: Duncan viaggia con Connor MacLeod che gli insegna le regole del Gioco.\n1630: Mac incontra Martin Hyde, ma Hyde non \u00e8 interessato a lui, Hyde vuole Connor.\nRavenna, Italia 1631: Connor insegna a Duncan una mossa inarrestabile.\nScotland 1632: Connor e Duncan hanno un breve duello con Khordas, un pirata immortale, e la sua compagna Nerissa. Duncan riesce a uccidere Nerissa, ma Khordas scappa.\n1632: Duncan prende ha la sua terza reminiscenza, un soldato inglese.\nScotland 1634: Mac incontra Devon Marek, figlio di un duca, mentre si trova fatalmente ferito. Marek muore e rinasce Immortale.\nCavaliere.\nFrancia 1634: Mac salva l'Ursa Immortale dalla persecuzione e lo porta al santuario in un'abbazia.\nVerona, Italia, 11 Settembre, 1635: Mac incontra Amanda e la sua amica e insegnante Rebecca Horne.\n1636: Duncan vive a Verona.\nVerona, Italia 1637: Mac incontra l'immortale Hugh Fitzcairn. I due diventano amici per la vita.\n1638: Duncan viaggia da Verona a Firenze.\nFirenze, Italia 1639: Mac e Hugh Fitzcairn diventano guardie del corpo di un duca.\nFrancia 1640: Mac incontra l'Immortale Kyra quando, come protettore della Regina Anna, combatte alcune delle guardie del cardinale Richelieu. Mac e Kyra finiscono per condividere una stanza.\n1641: Duncan festeggia cinquant'anni.\n1642-1652: Ci sono pochissime informazioni sulle avventure di Duncan per dieci anni tranne che ad un certo punto diventa una guardia del corpo per una famiglia italiana che viaggia a bordo di una nave.\nVagabondo.\nAlgeri 1653: MacLeod combatte i corsari. Perde e diventa schiavo e viene venduto nei mercati di Algeri. Acquistato da Hamza el Kahir, un immortale, MacLeod impara la lingua, la cultura e le abitudini del paese. Lui e Hamza diventano amici stretti e Hamza insegna MacLeod ulteriori abilit\u00e0 con una scimitarra.\nAlgeri 1653: Xavier St. Cloud affronta l'amico di Mac e il suo mentore, Hamza el Kahir. Mac tenta di intervenire, ma Xavier non \u00e8 interessato al giovane MacLeod. Mac \u00e8 sorpreso quando Hamza decide di fuggire piuttosto che combattere. Mac si rifiuta di partire, e Hamza viene ucciso da Xavier.\nVenezia 1655: Duncan incontra Niccol\u00f2 Machiavelli a Venezia.\nSpain 1657: Gli Immortali Carter Wellan e Haresh Clay trovano Mac e il suo mentore Graham Ashe che si stanno allenando in un campo. Clay sfida Ashe, che manda Mac in terra consacrata. Si battono e Clay vince, ma Ashe si preoccupa per la sua vita. Clay prende la testa mentre Duncan guarda. Ashe era un insegnante di Juan Sanchez Villa-Lobos Ramirez.\nMonastero in Europa 1658: Mac entra in un santuario dell'Immortale Paul nel monastero che fond\u00f2 per offrire rifugio e solitudine, la pace e la guarigione dello spirito. Mac conosce Kalas.\nNormandia 1659-1660: Dopo averla salvata dai banditi, Mac diventa il protettore e l'amante dell'Immortale Kristin mentre lei gli insegna a diventare un gentiluomo.\nFrancia 1660: Mac incontra l'Immortal Grace Chandel mentre trasporta un bambino.\nInghilterra Rurale 1663: Mac \u00e8 nella truppa Shakespeariana di Walter Graham.\nVillaggio Inglese 1665: Mac trova il suo vecchio amico Immortale John Garrick, che sta per essere bruciato sul palo come una strega.\nScozia Rurale 1670: Mac \u00e8 un maestro d'armi e tutore di un figlio di un capo. Michel de Bourgogne.\n1671-1679: Macleod viaggia in tutta Europa.\n1680: Mac incontra per la prima volta il Kiem Sun.\n1680-1695: Non ci sono informazioni su Duncan per 15 anni, forse \u00e8 in Cina, in questo periodo compie 100 anni.\nChateau de Valicourt 1696: Mac e Fitz fanno a gara per la mano della bellissima Angelina.\nParigi 1700: Martin Hyde uccide l'amico di Mac e il mentore, l'immortale Pierre Segur.\n1701-1711: A un certo punto Macleod torna dall'Europa alla Gran Bretagna\nInghilterra, Corte della regina Anna 1712: L'Immortale Paul Kinman uccide l'amico di Mac Dennis Keating, un mortale, in un duello dopo che ha promesso a Mac di non farlo. Mac vuole vendetta, ma promette alla regina Anna che non combatter\u00e0 durante il suo regno."}
{"id": "795086", "revid": "986213", "url": "https://it.wikipedia.org/wiki?curid=795086", "title": "Anthony Olubunmi Okogie", "text": "Biografia.\nAnthony Olubunmi Okogie \u00e8 nato il 16 giugno 1936 nell'allora capitale Lagos, vicariato apostolico della Costa di Benin (oggi arcidiocesi di Lagos), sulla costa sud-occidentale dell'allora colonia britannica della Nigeria (oggi repubblica federale nel Commonwealth delle nazioni); proveniente da una famiglia reale, \u00e8 il primogenito di Michael Ohigbom Okogie, principe di etnia esan, e Lucy Adunni Afolabi, principessa di etnia yoruba.\nFormazione e ministero sacerdotale.\nHa cominciato la formazione primaria alla \"Holy Cross School\", proseguendo poi alla \"Saint Patrick's Primary School\" a Sapele; nel 1951 \u00e8 stato ammesso al \"St. Gregory's College\" della nativa Lagos, gestito dalla Societ\u00e0 delle missioni africane, dove ha maturato una precoce vocazione al sacerdozio. Si \u00e8 cos\u00ec iscritto prima al \"St. Theresa's Minor Seminary\" ad Ibadan e successivamente al \"Ss. Peter and Paul Major Seminary\" nella medesima citt\u00e0 per gli studi in filosofia e teologia. Nel 1963 si \u00e8 trasferito a Roma, in Italia, dove per un triennio ha frequentato la Pontificia universit\u00e0 urbaniana assieme all'amico, connazionale e futuro arcivescovo Felix Alaba Adeosin Job.\nAl suo rientro in patria, ha ricevuto l'ordinazione sacerdotale l'11 dicembre 1966, nella capitale, per imposizione delle mani di John Kwao Amuzu Aggey, arcivescovo metropolita di Lagos; si \u00e8 incardinato, trentenne, come presbitero della medesima arcidiocesi. Lo stesso giorno sua sorella Mary Peter Okogie ha preso i primi voti per entrare nelle Suore del Cuore eucaristico di Ges\u00f9. Poco dopo \u00e8 tornato a Roma per conseguire la licenza in teologia all'Urbaniana, con l'intenzione di proseguire l\u00ec anche il dottorato, ma \u00e8 stato richiamato in tutta fretta in Nigeria.\nHa iniziato subito il ministero pastorale come coadiutore nella cattedrale della Santa Croce a Lagos fino al suo trasferimento come vicario economo della parrocchia \"St. Patrick\" ad Idumagbo; al contempo \u00e8 stato anche direttore diocesano delle scuole cattoliche e dell'Opera delle vocazioni, nonch\u00e9 responsabile dei programmi radiofonici della Radiotelevisione Nazionale. In seguito \u00e8 stato reclutato come cappellano nell'esercito nigeriano, prestando servizio al fronte durante la guerra civile in Nigeria, confortando i soldati e trasmettendo programmi religiosi. Poco dopo \u00e8 tornato ad officiare nella cattedrale della Santa Croce, retta da padre T.J. Moran, che gi\u00e0 aveva incontrato come rettore al \"St. Gregory's College\"; contemporaneamente \u00e8 divenuto anche professore di religione al \"King's College\" di Lagos e membro della commissione pastorale diocesana, ricoprendo tali ruoli fino alla promozione all'episcopato.\nMinistero episcopale.\nVescovo ausiliare di Oyo e Lagos.\nIl 5 giugno 1971 papa Paolo VI lo ha nominato vescovo ausiliare di Oyo assegnandogli contestualmente la sede titolare di Mascuola; non ancora trentacinquenne e con meno di cinque anni di esperienza pastorale, \u00e8 divenuto uno dei pi\u00f9 giovani vescovi del mondo. Ha ricevuto la consacrazione episcopale il 29 agosto seguente, nella cattedrale di San Benedetto ad Osogbo, per imposizione delle mani di Owen McCoy, M.Afr., vescovo di Oyo, assistito dai co-consacranti Anthony Saliu Sanusi, vescovo di Ijebu-Ode, ed Alexius Obabu Makozi, vescovo titolare di Fallaba ed ausiliare di Lokoja. Come suo motto episcopale ha scelto \"Fides caritas fortitudo\", che tradotto vuol dire \"Carit\u00e0, fede e forza\".\nLa diocesi di Oyo, a confine con il Benin ed a nord della capitale, comprende quasi totalmente l'omonimo Stato federato; evangelizzata alla fine del XIX secolo dai Missionari d'Africa, \u00e8 una zona dove i cattolici rappresentano una minoranza esigua e dove la fede prevalente \u00e8 l'islam, con cui il neo vescovo si \u00e8 applicato per instaurare un dialogo.\nPoco pi\u00f9 di un anno dopo, il 19 settembre 1972 \u00e8 stato trasferito, trentaseienne, all'ufficio di ausiliare di Lagos; la sede era vacante dal 13 marzo precedente, giorno della morte improvvisa del sessantaquattrenne John Kwao Amuzu Aggey, che gi\u00e0 lo aveva ordinato sacerdote. La prima comunit\u00e0 cattolica della citt\u00e0 era nata negli anni 1860, quando un piccolo gruppo di ex schiavi rientr\u00f2 dal Brasile in Nigeria. \nArcivescovo metropolita di Lagos.\nIl 13 aprile 1973 papa Paolo VI lo ha promosso arcivescovo metropolita di Lagos; trentasettenne, \u00e8 stato il primo nigeriano a ricoprire tale ruolo. Ha preso possesso dell'arcidiocesi durante una cerimonia svoltasi nella cattedrale della Santa Croce a Lagos il 17 giugno seguente mentre il 29 giugno, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nIl 12 febbraio 1982 ha accolto papa Giovanni Paolo II durante la tappa nella capitale del suo viaggio apostolico in Nigeria, il primo di un pontefice nel Paese africano, occupandosi dei preparativi e coinvolgendo gli altri vescovi nonch\u00e9 i capi di Governo; dopodich\u00e9 il papa ha visitato anche Benin, Guinea Equatoriale e Gabon. Durante la permanenza ha assistito alla messa celebrata nella cattedrale ed all'incontro con il presidente Shehu Shagari ed il resto della classe politica nigeriana.\nNel 1988 \u00e8 stato eletto presidente della Conferenza dei vescovi cattolici della Nigeria subentrando a Gonsum Ganaka, arcivescovo metropolita di Jos. Nel novembre dello stesso anno \u00e8 stato eletto anche presidente della \"Christian Association of Nigeria\", un'organizzazione che ha avuto tra i suoi fondatori il cardinale Dominic Ignatius Ekandem e che riunisce le diverse confessioni cristiane della nazione (cattolici, protestanti, metodisti e pentecostali), venendo eletto per un secondo mandato nel 1992 e dimostrando una grande attenzione per il dialogo interreligioso in un momento in cui le allora giunte militari si trovavano di fronte a politiche controverse sulla separazione tra Stato e religione.\nDal 10 aprile all'8 maggio 1994 ha preso parte alla I assemblea speciale per l'Africa del Sinodo dei vescovi, svoltosi nella Citt\u00e0 del Vaticano, con tema \"La Chiesa in Africa e la sua missione evangelizzatrice verso l'anno 2000: \"Sarete miei testimoni\" (At 1, 8)\". Poco dopo ha terminato il proprio mandato come presidente dell'episcopato nigeriano, venendo succeduto da Albert Kanene Obiefuna, arcivescovo metropolita di Onitsha; inoltre nel novembre 1995 ha ceduto anche la direzione della \"Christian Association\", lasciandola a Sunday C. Mbang, pastore della Chiesa metodista.\n\u00c8 stato presente anche durante il secondo viaggio apostolico del papa in Nigeria, dal 21 al 23 marzo 1998, che ha visitato Abuja, nuova capitale del Paese, per celebrare il 100\u00ba anniversario dell'evangelizzazione della Nigeria e la beatificazione di Cipriano Iwene Tansi.\nUno dei punti fondamentali del suo ministero \u00e8 stato il dialogo religioso con i musulmani, che rappresentano quasi il 50% della popolazione nigeriana, stabilendo contatti fraterni con i le loro guide spirituali ed assistendo i pi\u00f9 bisognosi tra loro. Ad esempio, quando il 9 ottobre 2001 la trentaquattrenne musulmana Safiya Hussaini \u00e8 stata condannata alla lapidazione per aver commesso adulterio in base alla Shari'a, avendo dato alla luce un figlio fuori dal matrimonio dopo essere stata ripetutamente violentata da un suo vicino, egli si \u00e8 offerto volontariamente di prendere il suo posto. Fortunatamente il 25 marzo dell'anno successivo la donna \u00e8 stata assolta da ogni accusa ed il caso archiviato.\nIl 16 aprile 2002 si \u00e8 recato in Vaticano, assieme agli altri membri dell'episcopato nigeriano, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nL'arcivescovo Okogie \u00e8 divenuto una personalit\u00e0 di grande rilievo, impegnandosi a favore dei pi\u00f9 bisognosi, vivendo in modo semplice e morigerato e mettendosi a disposizione di tutti. All'inizio del suo ministero l'arcidiocesi contava solo 4 parrocchie e 60 sacerdoti ma grazie al suo impegno ed all'organizzazione, durante il suo episcopato il numero dei sacerdoti \u00e8 salito a 295 e le parrocchie sono aumentate al numero di 111; tuttavia il dato pi\u00f9 sorprendente riguarda il numero di fedeli, aumentato di ben ventotto volte, passando da circa 110 mila ad oltre 3 milioni.\nCardinalato.\nIl 28 settembre 2003, prima dell'angelus domenicale, papa Giovanni Paolo II ha annunciato la sua creazione a cardinale nel concistoro del 21 ottobre seguente; sessantasettenne, \u00e8 stato il terzo nigeriano a ricevere la porpora cardinalizia nella storia della Chiesa, il primo a capo dell'arcidiocesi di Lagos. Durante la cerimonia, svoltasi alle ore 10:30 presso la basilica di San Pietro in Vaticano, gli sono stati conferiti la berretta, l'anello cardinalizio ed il titolo presbiterale della Beata Vergine Maria del Monte Carmelo a Mostacciano, vacante dal 23 settembre 2002, giorno della morte del cardinale cinese John Baptist Wu Cheng-chung, vescovo emerito di Hong Kong.\nIl 24 novembre successivo lo stesso pontefice lo ha nominato anche membro della Congregazione per l'evangelizzazione dei popoli e del Pontificio consiglio delle comunicazioni sociali. Ha preso possesso della sua chiesa titolare durante una cerimonia svoltasi il 22 maggio 2004 alle ore 18:30.\nDopo la morte di papa Giovanni Paolo II, ha preso parte al conclave del 2005, che si \u00e8 concluso il 19 aprile con l'elezione al soglio pontificio di papa Benedetto XVI.\nIl 22 ottobre successivo il papa lo ha nominato suo inviato speciale al Congresso eucaristico nazionale del Ghana, svoltosi poi a Kumasi dal 19 al 20 novembre.\nIl 27 dicembre 2006, giorno dopo l'esplosione di un oleodotto nella periferia di Lagos che ha causato centinaia di vittime, il papa gli ha indirizzato un telegramma di cordoglio attraverso il cardinale Tarcisio Bertone, S.D.B., segretario di Stato di Sua Santit\u00e0.\nIl 3 febbraio 2007 \u00e8 stato nominato membro del Consiglio di cardinali per lo studio dei problemi organizzativi ed economici della Santa Sede.\nIl 5 febbraio 2009 ha compiuto nuovamente la visita \"ad limina\" assieme agli altri vescovi nigeriani e dal 3 al 25 ottobre successivo ha preso parte alla II assemblea speciale per l'Africa del Sinodo dei vescovi con tema \"La Chiesa in Africa a servizio della riconciliazione, della giustizia e della pace. \"Voi siete il sale della terra ... Voi siete la luce del mondo\" (Mt 5, 13.14)\". Inoltre \u00e8 stato nominato membro onorario della Fondazione Internazionale Raoul Wallenberg.\nIl 25 maggio 2012 papa Benedetto XVI ha accettato la sua rinuncia dal governo pastorale dell'arcidiocesi di Lagos per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantanove anni e dopo ben trentanove di governo pastorale; gli \u00e8 succeduto il cinquantaduenne Alfred Adewale Martins, fino ad allora vescovo di Abeokuta. \u00c8 rimasto ad amministrare l'arcidiocesi fino all'installazione del successore il 4 agosto.\nDopo la rinuncia di papa Benedetto XVI, ha preso parte al conclave del 2013, che si \u00e8 concluso il 13 marzo con l'elezione al soglio pontificio di papa Francesco.\nIl 16 giugno 2016, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nIl 26 aprile 2018 si \u00e8 recato ancora in visita \"ad limina\" con i vescovi nigeriani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "795087", "revid": "13102", "url": "https://it.wikipedia.org/wiki?curid=795087", "title": "Domus Romana", "text": ""}
{"id": "795094", "revid": "1318658", "url": "https://it.wikipedia.org/wiki?curid=795094", "title": "Giorgio Berrugi", "text": "Biografia.\nDiplomatosi con lode in clarinetto all'Istituto Mascagni di Livorno, si e' perfezionato con Alessandro Carbonare, Anthony Pay, Fabrizio Meloni, Giovanni Riccucci e Riccardo Crocilla. Per la musica da camera ha studiato con Piero Farulli, Pier Narciso Masi, Riccardo Cecchetti e Pietro Rigacci. Vincitore delle borse di studio dell'Accademia della Scala, Accademia Chigiana, Scuola di musica di Fiesole e premio Master dell'Accademia di Imola, ha vinto giovanissimo il primo premio assoluto nei Concorsi Internazionali di Roma e Bologna ed in decine di concorsi nazionali di musica da camera.\nNel 1999 fonda col pianista Massimo Salotti il Duo Alban Berg con cui si esibisce in tutto il mondo spaziando tra musica classica, jazz e contemporanea.\nDal 2002 al 2006 Giorgio Berrugi ha ricoperto il ruolo di primo clarinetto dell'Orchestra Sinfonica di Roma; nel 2007 ha abbandonato la carriera di clarinettista intraprendendo l'attivit\u00e0 di tenore lirico.\nAllievo di Carlo Meliciani, Anita Cerquetti, Francisco Araiza, Maria Billeri e Graziano Polidori, nel 2008, selezionato dal Teatro La Fenice di Venezia, debutta come Rodolfo ne \"La Boh\u00e8me\" di Puccini.\nDal 2008 al 2010 si \u00e8 esibito al Palais des beaux arts in Bruxelles, Leipzig Oper, Bartok National hall di Budapest, al Teatro del Giglio di Lucca e al Festival Pucciniano di Torre del Lago. Dal 2010 al 2013 \u00e8 solista nell\"ensemble\" del \"S\u00e4chsische Staatsoper\" di Dresda, dove ha debuttato come Don Jos\u00e9 (\"Carmen\"), Riccardo (\"Un ballo in maschera\"), Duca di Mantova (\"Rigoletto\"), B.F. Pinkerton \"(Madama Butterfly\"), Mario Cavaradossi (\"Tosca\"), Nemorino (\"L'elisir d'amore\") e Gennarino nella \"premi\u00e8re\" mondiale di \"Gisela\" di Henze.\nNel 2013 inizia una carriera internazionale che lo porta nei migliori teatri del mondo: Teatro alla Scala di Milano, Royal Opera house di Londra, Wiener Konzerthaus, Opera de Paris, Bolshoi Theatre di Mosca, Lincoln Center di New York, Arena di Verona, Teatro Regio di Torino, San Francisco Opera, Berlin Staatsoper,Chicago Lyric Opera, Concertgebouw di Amsterdam, Gewandhaus di Lipsia, Suntory Hall e NHK di Tokyo, Wigmore Hall di Londra, Teatro dell'Opera di Roma, Maggio Musicale Fiorentino, Palau de les Arts di Valencia, Seoul Art Center, Teatro Massimo di Palermo, Teatro San Carlo di Napoli, Teatro la Fenice di Venezia, Teatro Carlo Felice di Genova, oltre che ad Atene, Lucerna, Francoforte, Hong Kong, Copenaghen, Dallas, Kansas City, Edinburgh, Riga, Losanna, Oviedo, Marsiglia.\nHa inciso per Decca la Messa per Rossini con il Teatro alla Scala diretto da Riccardo Chailly (Premio Abbiati 2019 per la discografia), per Chandos i Quattro inni sacri di Petrassi, per Unitel La Boheme col Teatro Regio di Torino diretto da Gianandrea Noseda."}
{"id": "795097", "revid": "2039709", "url": "https://it.wikipedia.org/wiki?curid=795097", "title": "Acqua tofana", "text": "L'acqua tofana (conosciuta anche come acqua toffana, acqua tufania, acqua tufanica, acqua perugina, acquetta, acqua di Napoli o manna di San Nicola) \u00e8 un veleno, ampiamente utilizzato nel XVII secolo a Palermo, Perugia, Roma e Napoli.\nStoria.\nNel 1640 Giulia Tofana, cortigiana e chimica originaria di Palermo, mise a punto il veleno che da lei prese il nome. Grazie a questa invenzione divenne ricca e potente: il successo fu raggiunto grazie alla volont\u00e0 di molti coniugi, soprattutto donne, che sentivano la necessit\u00e0 di divenire vedove, in un'epoca in cui il divorzio non era ancora riconosciuto legalmente.\nMa dopo alcuni anni una cliente della donna, la contessa di Ceri, per liberarsi del marito, utilizz\u00f2 tutto il liquido della boccetta contenente il veleno, smuovendo i sospetti dei parenti del defunto. Le indagini condussero a Giulia Tofana, la quale venne imprigionata e torturata, ammettendo di aver venduto, soprattutto a Roma, durante il periodo della peste (cosa che rendeva ancora pi\u00f9 difficile identificare gli avvelenamenti), boccette sufficienti ad uccidere 600 persone, in un periodo compreso tra il 1633 e il 1651. Il 5 luglio 1659 fu condannata e giustiziata a Roma, in Campo de' Fiori, insieme alla figlia o sorella Girolama Spera e ad altre 3 donne colpevoli di aver avvelenato i propri mariti. Col tempo altre 41 donne furono strangolate nelle segrete dei palazzi o murate per ordine dell'Inquisizione.\nIl fatto ebbe eco anche a Parigi con l'affare dei veleni del decennio 1670-1680: tra il 1666 e il 1676, Marie-Madeleine d'Aubray, marchesa di Brinvilliers, per impadronirsi dell'eredit\u00e0 avvelen\u00f2 suo padre, i due suoi fratelli e sua sorella prima di essere arrestata e giustiziata.\nVerso la met\u00e0 dell'XIX secolo il ricordo dell'acqua tofana era ancora vivo, come dimostra lo scrittore Alexandre Dumas, che si espresse cos\u00ec nella sua opera \"Il Conte di Montecristo\":\nTra i personaggi famosi che si sospettano avvelenati con l'acqua tofana si ricordano il musicista Wolfgang Amadeus Mozart e papa Benedetto XIII.\nComposizione chimica.\nGli ingredienti del veleno sono noti, ma non se ne conoscono le esatte dosi. L'acqua tofana conteneva acqua, anidride arseniosa, limatura di piombo, limatura di antimonio e succo estratto dalle bacche della belladonna. L'anidride arseniosa, fatta bollire in acqua, crea un ambiente acido e consente lo scioglimento del piombo e dell'antimonio, dando luogo ad una soluzione incolore, inodore e insapore ad altissimo tasso di tossicit\u00e0.\nUna volta somministrata, provoca in breve tempo vomito e in seguito febbre, facendo in modo che il quadro clinico del malcapitato venga confuso con quello di un normale disturbo intestinale; la morte sopraggiunge entro 15-20 giorni, se viene rispettato il corretto dosaggio. L'acqua tofana avvelena le persone un po' per volta, facendo sembrare la morte apparentemente naturale (il volto del defunto appare roseo), allontanando cos\u00ec i sospetti di un omicidio.\nCommercializzazione.\nIl veleno veniva commercializzato sotto forma o di cosmetico o di fiala recante l'immagine di San Nicola di Bari (quindi conosciuta clandestinamente come \"manna di San Nicola\"), risultando alla stregua di un oggetto di pseudo-devozione feticista verso il santo. Il prodotto era accompagnato dalle istruzioni per l'uso, allo scopo di evitare avvelenamenti accidentali."}
{"id": "795102", "revid": "62748", "url": "https://it.wikipedia.org/wiki?curid=795102", "title": "Francesco Primaticcio", "text": "Biografia e opere.\nAllievo di Giulio Romano, del quale fu collaboratore nella decorazione del Palazzo Te a Mantova, tra il 1526 e il 1530 fu fortemente influenzato anche dalle opere giovanili del Parmigianino la cui morbida e raffinata eleganza sono particolarmente evidenziate nei suoi bellissimi disegni, i quali costituiscono l'unica documentazione dello stile dell'artista bolognese.\nDal 1532, ancora ventottenne, si rec\u00f2 al castello di Fontainebleau su invito del re Francesco I di Francia, dove collabor\u00f2 con Francesco Caccianemici e Rosso Fiorentino che, dopo la sua morte nel 1540, gli successe nella carica di \"sovrintendente\", e, con Antonio da Trento, nel 1533 gi\u00e0 dirigeva l'\u00e9quipe incaricata della decorazione delle camere del re e della regina nel castello di Fontainebleau, che divenne il luogo principale della sua attivit\u00e0 per un lungo periodo. Con uno stuolo di collaboratori, decor\u00f2 l'intero castello con affreschi, statue e stucchi, tra cui spiccano il camino decorato (c. 1535), la Porta Dorata, il padiglione di Pomona, la \"Salle de Bal\", la galleria di Ulisse, la galleria di Enrico II e la cappella dei Guisa. Purtroppo gran parte della sua opera venne distrutta o irrimediabilmente rovinata e sfigurata da restauri e interventi vari.\nNel 1540 si rec\u00f2 a Roma su incarico del re per ricavare calchi dalla collezione di statue del Cortile del Belvedere. Torn\u00f2 in Francia accompagnato dal Vignola.\nLavor\u00f2 per quattro sovrani: Francesco I (che lo prodig\u00f2 di prebende), Enrico II, Francesco II e Carlo IX.\nLa circolazione dei suoi modelli tramite le incisioni a stampa (con quella che fu definita la prima \"Ecole de Fontainebleau\") fu basilare per la diffusione in Francia del gusto manieristico italiano, che apr\u00ec un capitolo nuovo nell'arte francese ed europea e continu\u00f2 ancora nel XVIII secolo.\nTra le altre sue opere vanno ancora ricordate \"Il rapimento di Elena\" (Londra, propriet\u00e0 Sabin) e \"Ulisse e Penelope\" (New York, collezione Wildenstein), riferibili al secondo dei due viaggi in Italia (1563) compiuti dall'artista. Nel 2002 il suo autoritratto conservato nella Galleria degli Uffizi venne restaurato da Daniele Rossi e la rimozione della tela di rifodero fece scoprire sul retro una scritta di sua mano che dice cos\u00ec: \u00abMonsign.r Franc.co Primaticcio, dito il Bologna in / Francia pitore et, questo, \u00e8 il sua ritrato de sua / mano quand'era di questa et\u00e0\u00bb.\nPrimaticcio architetto.\nPrimaticcio oper\u00f2 anche come architetto e di certo con grande competenza, se, nel 1559 fu nominato \"surintendent des Batiments du roi\" (\"sovrintendente dell'edilizia reale\"), sostituendo Philibert de l'Orme. Ricostruire questa parte della sua attivit\u00e0 non \u00e8 facile, soprattutto per la distruzione delle principali opere che i documenti gli attribuiscono e cio\u00e8 la Rotonda dei Valois e i vari edifici realizzati per il conte di Guisa."}
{"id": "795103", "revid": "1305772", "url": "https://it.wikipedia.org/wiki?curid=795103", "title": "Il Bologna", "text": ""}
{"id": "795104", "revid": "31886", "url": "https://it.wikipedia.org/wiki?curid=795104", "title": "Primaticcio", "text": ""}
{"id": "795107", "revid": "838137", "url": "https://it.wikipedia.org/wiki?curid=795107", "title": "Giannino Pieralisi Volley", "text": "Il Giannino Pieralisi Volley \u00e8 una societ\u00e0 pallavolistica femminile italiana con sede a Jesi: milita nel campionato di Serie B2.\nStoria.\nIl Giannino Pieralisi Volley \u00e8 stato fondato nel 1969 e nei primi anni di attivit\u00e0 \u00e8 impegnato soprattutto a livello locale: dal 1975 comincia invece la vera e propria attivit\u00e0 agonistica con la partecipazione a campionati regionali e nazionali, fino ad arrivare alla Serie B e poi, al termine della stagione 1983-84 ottenere la promozione in Serie A2.\nNel campionato cadetto il club marchigiano resta per cinque annate consecutive, raggiungendo per due volte di seguite, nella stagione 1986-87 e in quella 1987-88 il secondo posto: tuttavia al termine del campionato 1988-89 retrocede nuovamente in Serie B. Nella terza categoria del campionato italiano, che nel frattempo prende il nome di Serie B1, resta per sette stagioni consecutive, ottenendo una nuova promozione in Serie A2 alla fine della stagione 1995-96.\nLa nuova avventura in serie cadetta dura altre cinque stagioni consecutive: la squadra sfiora la promozione nel campionato 1998-99 ed in quello successivo, raggiungendo la finale dei play-off promozione, per poi centrare l'obiettivo Serie A1 a conclusione del campionato 2000-01 grazie al primo posto in classifica; durante il periodo di permanenza in Serie A2 raggiunge per due volte anche la finale della Coppa Italia di categoria.\nIl debutto nella Serie A1 avviene nella stagione 2001-02, mentre in quella successiva, grazie al secondo posto in \"regular season\" e il raggiungimento delle semifinali nei play-off scudetto, consentono al Giannino Pieralisi Jesi di ottenere l'accesso ad una competizione europea, ossia alla Coppa CEV 2004-05, dove raggiunger\u00e0 poi la finale, battuta dal Volley Bergamo. Nella stagione 2005-06, nonostante il quinto posto in \"regular season,\" riesce a raggiungere la finale scudetto, oltre a quella di Coppa Italia, venendo sconfitta in entrambi i casi: tuttavia questi risultati permettono alla squadra di disputare per la prima volta la Champions League nell'edizione 2006-07, con l'uscita nei play-off a 6; nella stessa stagione raggiunge nuovamente la finale scudetto, sconfitta dalla Pallavolo Sirio Perugia. Dopo una nuova finale giocata e nuovamente perse ad inizio dell'annata 2007-08 nella Supercoppa italiana, nella stagione 2008-09 la squadra di Jesi si aggiudica il suo primo trofeo con la vittoria della Challenge Cup, di cui ospita la \"Final Four\" in casa. Al termine della stagione 2009-10, dopo aver raggiunto le semifinali sia nei play-off scudetto che in Coppa Italia, la societ\u00e0 decide di cedere il titolo sportivo e ripartire dalla Serie B2.\nDopo quattro annate consecutive in Serie B2, retrocede in Serie C al termine della stagione 2013-14. Vince il campionato nella stagione 2015-16, ottenendo la promozione in Serie B2."}
{"id": "795119", "revid": "438678", "url": "https://it.wikipedia.org/wiki?curid=795119", "title": "Malattia del sonno", "text": ""}
{"id": "795121", "revid": "1718925", "url": "https://it.wikipedia.org/wiki?curid=795121", "title": "Slackline", "text": "Lo slacklining \u00e8 un esercizio di equilibrio e di bilanciamento dinamico. Il nome di quest'attivit\u00e0 deriva dalla \"slackline\", una fettuccia di poliestere o nylon (o pi\u00f9 raramente altri tessuti sintetici, come kevlar o dyneema) tesa tra due punti sulla quale si cammina.\nQuesta disciplina, che per certi versi assomiglia all'arte del funambolismo, ne differisce in alcuni aspetti fondamentali: si cammina su una fettuccia piatta e non su un cavo o su una corda, inoltre non prevede l'uso del bilanciere.\nLo \"slacklining\" nasce negli Stati Uniti nei primi anni ottanta dove si sviluppa specialmente nell'ambiente dell'arrampicata sportiva.\nIl tipo di fettuccia, la lunghezza e la tensione possono variare. La larghezza della fettuccia \u00e8 solitamente compresa tra 2,5\u00a0cm (1 pollice) e 5\u00a0cm (2 pollici) e viene di solito legata a due alberi nei parchi e successivamente messa in tensione.\nSpecialit\u00e0.\nLa pratica della \"slackline\" si divide in alcune sottocategorie, le cui principali sono: \"trickline\", \"longline\", \"highline\".\nTrickline.\nLa specialit\u00e0 del \"tricklining\" consiste nel creare evoluzioni (\"tricks\") sopra la fettuccia tentando di non cadere. Solitamente per questa specialit\u00e0 si utilizzano fettucce della misura di 5\u00a0cm, di una lunghezza di solito compresa tra 10 e 25 metri. Questo tipo di fettucce sono generalmente tese mediante un cricchetto. Le evoluzioni possono essere di qualsiasi genere, difatti questa specialit\u00e0 viene anche chiamata \"freestyle\". Generalmente le evoluzioni vengono chiamate con un nome specifico (in inglese) che le contraddistingue. Vi sono evoluzioni statiche, come inginocchiarsi (\"knee drop\") o sedersi a gambe incrociate (\"buddha\") sulla fettuccia, ed evoluzioni dinamiche, come saltare (\"lemur leap\"), rimbalzare sulle natiche (\"buttbounce\") o sul petto (\"chestbounce\"), oppure eseguire avvitamenti (che vengono chiamati, come nello snowboard e nello skateboard con il numero dei gradi che vengono compiuti nella rotazione: ad esempio, un giro completo = 360\u00b0) o addirittura eseguire salti mortali in avanti (\"frontflip\") o all'indietro (\"backflip\"). Esistono delle gare di \"freestyle \"in cui i partecipanti si sfidano uno contro l'altro in un girone ad eliminazione. I concorrenti salgono a turno sulla linea e mostrano le evoluzioni di cui sono capaci, vengono quindi giudicati da una giuria di esperti che decreter\u00e0 il vincitore.\nLongline.\nQuesta specialit\u00e0 consiste nel tentativo di camminare lungo una fettuccia il pi\u00f9 lunga possibile. La difficolt\u00e0 sta nel fatto che, con l'aumentare della lunghezza aumenta l'instabilit\u00e0 della fettuccia e di conseguenza la difficolt\u00e0 a rimanere in equilibrio. L'abilit\u00e0 del praticante sta quindi nel riuscire a percorrere l'intera lunghezza della fettuccia senza mai perdere l'equilibrio. Per rimanere in equilibrio sar\u00e0 necessaria la massima concentrazione poich\u00e9 una piccola distrazione potr\u00e0 portare alla caduta. Le fettucce utilizzate per questa specialit\u00e0 sono di solito larghe 2,5\u00a0cm e vengono tese utilizzando dei paranchi, cio\u00e8 dei sistemi di pulegge. La lunghezza \u00e8 variabile; generalmente viene definita \"longline\" una linea di lunghezza maggiore di 30/40 metri e si pu\u00f2 arrivare anche a svariate centinaia di metri. Oltre alla lunghezza, vi sono altre variabili che definiscono la difficolt\u00e0 della linea, come il peso della fettuccia e la tensione. Anche il materiale per\u00f2 pu\u00f2 cambiare il comportamento di una longline: il nylon infatti, essendo pi\u00f9 elastico del poliestere, \u00e8 solitamente pi\u00f9 difficile da camminare, poich\u00e9 pi\u00f9 instabile.\nHighline.\nSi definisce \"highline\" una fettuccia tesa ad un'altezza considerevole, tale da obbligare il praticante ad indossare un'imbragatura \u2013 solitamente di tipo basso come quelle usate nell'arrampicata sportiva \u2013 legata con una corda alla stessa fettuccia (alcuni praticanti esperti, tuttavia, percorrono le highline anche senza imbrago, in una modalit\u00e0 chiamata \"free solo\"). La difficolt\u00e0 di questa specialit\u00e0 sta nel superare la paura dell'altezza e riuscire a trovare la concentrazione necessaria per percorrere la fettuccia. Le \"highline \"vengono montate solitamente in montagna tra due rocce e vengono attaccate ad alcuni spit, come quelli utilizzati nella chiodatura di vie di arrampicata sportiva. Viene inoltre montata una corda di \"backup\", unita mediante nastro adesivo alla fettuccia (perch\u00e9 non sbatta continuamente alla slackline dando fastidio a chi cammina) e legata ad ancoraggi separati, che funge da assicurazione aggiuntiva nel caso di un cedimento del materiale che tiene tesa la fettuccia.\nAltre varianti.\nVi sono altre varianti nell'uso della \"slackline\".\nLa \"waterline\", ad esempio consiste nel tendere una \"slackline \"sopra uno specchio d'acqua e percorrerla senza corda di sicurezza, in modo che se il praticante cade, cade direttamente nell'acqua.\nUn'altra variante \u00e8 la \"rodeoline\" in cui si ancora la fettuccia senza metterla in tensione, il che la rende molto simile alla specialit\u00e0 circense chiamata \"slackrope\".\nRecord.\nIl record di lunghezza di una \"longline \"\u00e8 detenuto da Alexander Schulz che, nel giugno 2014 percorse per intero una fettuccia di 610 metri nel deserto della Mongolia. Questo record \u00e8 stato ottenuto su una fettuccia in dyneema; queste fettucce sono generalmente ritenute pi\u00f9 facili da camminare di quelle di poliestere. Il record di lunghezza su fettuccia in poliestere \u00e8 detenuto da Samuel Volery, che percorse per intero una linea in poliestere lunga 477 metri. Questa linea per\u00f2, sebbene sia la linea in poliestere pi\u00f9 lunga mai camminata, non \u00e8 a tutti gli effetti una longline, poich\u00e9 \u00e8 stata montata a 100 metri di altezza. Il record di lunghezza su poliestere, \u00e8 stato ottenuto su una highline.\nIl record di lunghezza di una \"highline\" \u00e8 stato infatti stabilito da Samuel Volery e risale al 26 settembre 2015. Samuel riusc\u00ec nell'impresa di camminare una highline lunga 477 metri, con fettuccia principale e fettuccia di backup entrambe in poliestere. Questa linea, raggiungendo quasi mezzo chilometro di lunghezza, supera in lunghezza il precedente record di highline in dyneema (469 metri) e anche il precedente record di longline in poliestere (440 metri), detenuto sempre da Samuel Volery.\nIn Italia \u00e8 sconosciuto il record di \"longline\", che probabilmente si aggira attorno ai 220 metri, mentre il record di lunghezza di una \"highline\" appartiene a Annalisa Casiraghi e Niccol\u00f2 Zarattini che il 2 Giugno 2019 percorsero una linea lunga 469 metri a Ulassai (OG), durante l'Ulassai Climbing Festival."}
{"id": "795122", "revid": "1534172", "url": "https://it.wikipedia.org/wiki?curid=795122", "title": "Tripanosomiasi africana umana", "text": "La tripanosomiasi africana, o malattia del sonno, \u00e8 una malattia parassitaria che colpisce sia gli esseri umani che gli animali. \u00c8 una malattia causata da un parassita della specie \"Tripanosoma brucei\".\nLe subspecie che colpiscono gli esseri umani sono due: il \"Trypanosoma brucei gambiense\" o T.b.g. e il \"Trypanosoma brucei rhodesiense\" o T.b.r. Il T.b.g. provoca oltre il 98% dei casi riportati.\nEntrambi vengono di solito trasmessi dal morso di glossine vengono indicate con il nome di \u201cmosca tse-tse\u201d, che si trova soprattutto nelle zone rurali. Anche gli animali, come le mucche, possono portare la malattia e infettarsi. Quando la mosca punge un soggetto gi\u00e0 infetto diventa a sua volta infetta, e pu\u00f2 trasmettere la malattia ad altri soggetti.\nEpidemiologia.\nLa malattia viene regolarmente diagnosticata in alcune regioni dell'Africa subsahariana e la popolazione a rischio \u00e8 di circa 70 milioni in 36 paesi.\nNel 2010 ha causato circa morti, un numero inferiore a quello del 1990 con morti. Ogni anno vengono segnalati circa nuovi casi, ma il numero reale di casi dovrebbe aggirarsi in realt\u00e0 intorno ai annui. Si stima che il numero dei decessi annui si aggiri intorno ai casi (dati OMS del 2003).\nSi stima che le persone infette siano , con nuovi casi nel 2012. Oltre l'80% dei casi viene registrato nella Repubblica Democratica del Congo.\nLe tre pi\u00f9 grandi epidemie si sono verificate nella storia recente: una dal 1896 al 1906, principalmente in Uganda e nel Bacino del Congo, e due nel 1920 e nel 1970 in un gran numero di paesi africani.\nIn passato la malattia fu efficacemente controllata, tanto che tra il 1960 ed il 1965 fu considerata \"quasi scomparsa\".\nClinica.\nClassificazione.\nEsistono due varianti di TAU:\nSegni e sintomi.\nInizialmente durante il primo stadio della malattia si riscontrano: febbre, mal di testa, prurito e dolori articolari. Tali sintomi si presentano da una a tre settimane dopo il morso.\nDurante le settimane e i mesi seguenti ha inizio il secondo stadio della malattia con confusione, mancanza di coordinamento, torpore e sonnolenza sempre pi\u00f9 profonda, che con il tempo si trasforma in vero e proprio coma.\nDiagnostica.\nLa diagnosi viene effettuata tramite il riscontro del parassita in uno striscio di sangue o nel fluido di un nodo linfatico.\nDi solito \u00e8 necessario effettuare una puntura lombare per distinguere tra il primo e il secondo stadio della malattia.\nTrattamento.\nIl trattamento della malattia \u00e8 pi\u00f9 semplice se viene diagnosticata in tempo, prima dell'insorgere di sintomi neurologici.\nIl trattamento del primo stadio viene effettuato con i farmaci pentamidina o suramina.\nIl trattamento del secondo stadio include l'utilizzo di eflornitina o una combinazione di nifurtimox e eflornitina per il T.b.g., mentre melarsoprol funziona per entrambi e viene tipicamente utilizzato soltanto per il T.b.r. a causa dei gravi effetti collaterali.\nPrevenzione.\nPer la prevenzione di malattie gravi \u00e8 necessario effettuare controlli sulla popolazione a rischio con esami del sangue per il T.b.g.\nManca una strategia efficace per il controllo della mosca responsabile della trasmissione."}
{"id": "795130", "revid": "968255", "url": "https://it.wikipedia.org/wiki?curid=795130", "title": "Dopo di noi, il diluvio", "text": "Dopo di noi, il diluvio (si usa dire anche \"la tempesta\") \u00e8 un modo di dire italiano calcato sul francese \"apr\u00e8s nous, le d\u00e9luge\".\nL'espressione, riferita a chi sente che dopo la propria morte (reale o metaforica) le cose andranno a finire male, dimostra lo scarso interesse per il destino altrui. Un altro significato pu\u00f2 essere legato alla prossimit\u00e0 di una rivoluzione, indicando che dopo la caduta della monarchia, non vi pu\u00f2 essere che il caos e la devastazione. \u00c8 una frase attribuita a Madame de Pompadour, nata Jeanne-Antoinette Poisson, che intendeva sollevare il morale di Luigi XV, suo amante, dopo la sconfitta di Rossbach, invitandolo a non pensare alle drammatiche conseguenze.\nUsi moderni.\nKarl Marx scrisse in \"Das Kapital\" (Vol. 1, Parte III, Capitolo Dieci, Sezione 5) che \"Apr\u00e8s moi, le d\u00e9luge! \u00e8 la parola d'ordine di ogni capitalista e di ogni nazione capitalista. Quindi il capitale non si cura della salute o della durata della vita del lavoratore, a meno che non sia costretto dalla societ\u00e0.\"\nF\u00ebdor Dostoevskij nel romanzo \"I fratelli Karamazov\" fa pronunciare la frase \"Apr\u00e8s moi, le d\u00e9luge\" al procuratore Ippol\u00ect Kir\u00ecllovi\u010d durante il processo contro Dm\u00ectrij Karam\u00e0zov con il quale stigmatizza i principi morali del padre di quest'ultimo, Fj\u00f2dor P\u00e0vlovic Karam\u00e0zov, giudicato completamente disinteressato verso la sorte dei suoi figli.\nPasquale Panella riprende il modo di dire e lo trasporta nella canzone \"Il Diluvio\" di Lucio Battisti, contenuta nell'album \"Don Giovanni\" (1986).\nVal\u00e9ry Giscard d'Estaing, nel suo ultimo discorso prima di abbandonare l'Eliseo dopo la sconfitta elettorale del 1981, segu\u00ec un copione scenografico che fu definito evocativo della massima di madame de Pompadour.\nLa stessa citazione \u00e8 presente nella sesta e ultima puntata dello sceneggiato \"La Piovra 2\" tra il commissario Corrado Cattani e il professor Laudeo."}
{"id": "795131", "revid": "1827302", "url": "https://it.wikipedia.org/wiki?curid=795131", "title": "Ministero dell'universit\u00e0 e della ricerca", "text": "Il Ministero dell'universit\u00e0 e della ricerca (MUR) \u00e8 un dicastero del governo italiano. \u00c8 preposto all'amministrazione dell'universit\u00e0 e alla ricerca scientifica e tecnologica.\nL'attuale ministra \u00e8 Maria Cristina Messa, in carica dal 13 febbraio 2021.\nStoria.\nIstituito per la prima volta dal Governo Fanfani IV (21 febbraio 1962 - 21 giugno 1963), l'incarico (senza portafoglio) di \"Ministro per il Coordinamento delle iniziative per la ricerca scientifica e tecnologica\" fu ricoperto inizialmente da Guido Corbellini.\nIl ministero vero e proprio fu costituito solo con la nascita del Governo De Mita, e in particolare con la legge 9 maggio 1989, n. 168. Il d.lgs. 30 luglio 1999, n. 300 riun\u00ec l'allora \"Ministero dell'Universit\u00e0 e della Ricerca Scientifica e Tecnologica\" con il \"Ministero della Pubblica Istruzione\". Gi\u00e0 durante il Governo Prodi I (1996-1998), venne retto dal medesimo ministro, in vista dell'accorpamento deciso solo nel 1999, e assumendo cos\u00ec la denominazione di \"Ministero della Pubblica Istruzione, Universit\u00e0, Ricerca Scientifica e Tecnologica\", noto con l'acronimo di MURST.\nCon la nuova legislatura, nel 2001, cos\u00ec come deciso nel D. Lgs. n. 300/1999, avvenne l'accorpamento, e il Governo Berlusconi II dal 2001 attu\u00f2 tale disposizione: nasce il Ministero dell'istruzione, dell'universit\u00e0 e della ricerca, noto con l'acronimo di MIUR. Con il Governo Prodi II, nel 2006, il MIUR venne nuovamente \"spacchettato\": da un lato il Ministero della pubblica istruzione; dall'altro il Ministero dell'universit\u00e0 e della ricerca. La finanziaria per il 2008, la legge n. 244/2007, ha disposto il ritorno alla vecchia Riforma Bassanini e quindi l'accorpamento dei due ministeri. Col Governo Berlusconi IV, si attua, pertanto, tale disposizione, istituendo nuovamente il Ministero dell'istruzione, dell'universit\u00e0 e della ricerca. Il 28 dicembre 2019 il Presidente del Consiglio Giuseppe Conte annuncia lo scorporo del MIUR, e la ricostituzione del Ministero dell'universit\u00e0 e della ricerca nel Governo Conte II a partire dal 2020. Il ministero \u00e8 ricostituito con decreto legge 9 gennaio 2020, n. 1, convertito in legge 5 marzo 2020, n. 12.\nOrganizzazione.\nIl Ministero \u00e8 organizzato, oltrech\u00e9 negli Uffici di diretta collaborazione del Ministro, anche in un Segretariato generale e in 5 Direzioni Generali:\nNel corso degli anni, inoltre, sono stati istituiti diversi organi di rappresentanza, consultivi e di valutazione:\nEnti vigilati.\nIl Ministero dell'universit\u00e0 e della ricerca vigila sui seguenti enti:\nElenco dei Ministri dell'Universit\u00e0.\nL'elenco raccoglie, altres\u00ec, i nomi di tutti i ministri, anche senza portafoglio che si occuparono della ricerca scientifica, prima della costituzione del dicastero, sin dal Governo Fanfani IV, nel 1962."}
{"id": "795133", "revid": "124123", "url": "https://it.wikipedia.org/wiki?curid=795133", "title": "Michail Michajlovi\u010d Pri\u0161vin", "text": "Rivoluzionario in giovent\u00f9, si dedic\u00f2 in seguito in agronomia sino al 1905, quando pubblic\u00f2 \"Nel paese degli uccelli non spaventati\" che gli valse un immediato riconoscimento. Da allora continu\u00f2 a scrivere bozzetti, racconti, fiabe, vagando per lunghi periodi attraverso la Russia e vivendo di caccia e di pesca.\nLa sua vastissima opera narrativa si distingue per il profondo amore per la natura e per l'originalit\u00e0 del linguaggio (che si avvale delle sue esperienze a contatto con la vita primitiva del popolo).\nLe sue opere non sono che tanti capitoli di un unico poema in prosa sulla natura. E ad esso appartiene anche idealmente il romanzo autobiografico \"La catena di Kascej\", il cui titolo ha il simbolico significato della duplice catena dell'oppressione e del pregiudizio da cui l'uomo contemporaneo deve liberarsi.\nQui, come in tutta la sua opera, Pri\u0161vin d\u00e0 opera di grande capacit\u00e0 introspettiva ed analitica, e tende a sviluppare una filosofia di tipo panteistico e rousseauiano."}
{"id": "795141", "revid": "63716", "url": "https://it.wikipedia.org/wiki?curid=795141", "title": "Yaksha", "text": ""}
{"id": "795142", "revid": "287204", "url": "https://it.wikipedia.org/wiki?curid=795142", "title": "Jean Li\u00e9bault", "text": "Aveva sposato la figlia dello stampatore Charles Estienne a cui forn\u00ec la traduzione francese del suo libro \"La Maison Rustique\". \nBiografia.\nVenne molto giovane a Parigi, e dopo aver seguito per qualche tempo i corsi del professore L. Duret, si laure\u00f2 in medicina, pratic\u00f2 la sua arte con molto successo, conquistando anche l'amicizia dei colleghi. Avendo sposato Nicole Estienne figlia di Carlo Estienne, stampatore, che lo prefer\u00ec a Jacques Gr\u00e9vin, complet\u00f2 il \"Th\u00e9\u00e2tre d'agriculture\" di suo suocero e lo tradusse in francese. Questa attivit\u00e0 fu vantaggiosa per Li\u00e9bault; ma le disavventure che toccarono a Charles Estienne lo raggiunsero: pass\u00f2 ad uno stato vicino all'indigenza e mor\u00ec il 21 giugno 1596 a Parigi."}
{"id": "795155", "revid": "57342", "url": "https://it.wikipedia.org/wiki?curid=795155", "title": "Vittorio Salvatori", "text": "Biografia.\nNel 1966 fu eletto sindaco di Foggia succedendo a Carlo Forcella. Nel 1971, scaduto il primo mandato, fu riconfermato sindaco ma l'anno seguente si dimise per candidarsi alle elezioni politiche.\nAlle Elezioni politiche del 7 maggio 1972 fu eletto alla Camera dei deputati per la DC nella circoscrizione Bari-Foggia dove ottenne 49.523 preferenze.\n\u00c8 stato insignito dal Ministro della Giustizia Clemente Mastella della Toga D'oro per i 50 anni di avvocatura nel novembre 2006.\nSuoi profili politici sono stati scritti dai parlamentari Donato De Leonardis della DC e Michele Galante del PCI."}
{"id": "795163", "revid": "641105", "url": "https://it.wikipedia.org/wiki?curid=795163", "title": "Giulia Tofana", "text": "Cortigiana della corte di Filippo IV di Spagna e fattucchiera, fu considerata una serial killer \"sui generis\", in quanto simpatizzante per donne che si sentivano intrappolate in matrimoni sbagliati, alle quali vendeva veleni da somministrare ai mariti.\nBiografia.\nGiulia Tofana era figlia o nipote di Tofana D'Adamo, giustiziata a Palermo il 12 luglio 1633 con l'accusa di aver avvelenato il marito Francesco. Se Giulia fosse proprio la figlia di Tofana, potrebbe spiegarsi cos\u00ec l'apprendimento delle prime nozioni sui veleni.\nInvent\u00f2 nel 1640 l'acqua tofana, un veleno incolore, inodore e insapore altamente tossico, capace nel giro di pochi giorni di provocare al malcapitato una morte apparentemente naturale, che vendette principalmente a donne intrappolate in matrimoni violenti, trascinando in questa attivit\u00e0 anche sua figlia o sorella Girolama Spera.\nDopo un po' di anni una cliente della donna, la contessa di Ceri, per liberarsi del marito, utilizz\u00f2 tutto il liquido della boccetta contenente il veleno, smuovendo i sospetti dei parenti del defunto. Le indagini condussero a Giulia Tofana, la quale venne imprigionata e torturata, ammettendo di aver venduto, soprattutto a Roma, durante il periodo della peste (cosa che rendeva ancora pi\u00f9 difficile identificare gli avvelenamenti), boccette sufficienti ad uccidere 600 persone, in un periodo compreso tra il 1633 e il 1651. Il 5 luglio 1659 fu condannata e giustiziata a Roma, in Campo de' Fiori, insieme alla figlia o sorella Girolama Spera e ad altre 3 donne colpevoli di aver avvelenato i propri mariti.\nL'acqua tofana.\nSecondo alcune fonti, l'acqua tofana fu inventata proprio dalla madre di Giulia, Tofana D'Adamo. Dopo la sua esecuzione, avvenuta nel 1633, sua figlia si limit\u00f2 ad allargare il mercato, vendendo il veleno al di fuori di Palermo, quindi a Napoli e a Roma. L'acqua tofana era altamente tossica, essendo sufficiente una piccola quantit\u00e0 per procurare al malcapitato una morte priva di sintomi, facendo s\u00ec che l'assassinio non venisse scoperto."}
{"id": "795165", "revid": "14806", "url": "https://it.wikipedia.org/wiki?curid=795165", "title": "Instabili d'Alto Livello", "text": ""}
{"id": "795167", "revid": "767487", "url": "https://it.wikipedia.org/wiki?curid=795167", "title": "George Young", "text": "Biografia.\nEmigrato giovanissimo con tutta la famiglia in Australia (\u00e8 il fratello maggiore dei musicisti Angus e Malcolm Young degli AC/DC), suona il basso e scrive canzoni con diversi gruppi rock, tra i quali Grapefruit e The Easybeats.\nNel 1974 suona anche con gli AC/DC per qualche mese per poi passare alla loro produzione insieme a Harry Vanda (anch'egli membro degli Easybeats). Egli, assieme a Harry Vanda, sar\u00e0 anche il manager del noto gruppo australiano dei Rose Tattoo.\nMuore a settant'anni meno di un mese prima del fratello Malcolm."}
{"id": "795169", "revid": "77023", "url": "https://it.wikipedia.org/wiki?curid=795169", "title": "Elizabeth Shue", "text": ""}
{"id": "795174", "revid": "125758742", "url": "https://it.wikipedia.org/wiki?curid=795174", "title": "L'uomo senza ombra", "text": "L'uomo senza ombra (\"Hollow Man\") \u00e8 un film del 2000 diretto da Paul Verhoeven ed interpretato da Kevin Bacon, Elisabeth Shue e Josh Brolin. \u00c8 ispirato al racconto \"L'uomo invisibile\" di Herbert George Wells.\nTrama.\nSebastian Caine, uno scienziato geniale e carismatico ma anche ambizioso, egoista, arrogante e pieno di s\u00e9, \u00e8 a capo di un piccolo gruppo di scienziati che tentano arditi esperimenti di scomposizione molecolare in un laboratorio segreto americano, riuscendo a rendere invisibili e far tornare visibili gli esseri viventi. Tra i vari membri del team vi sono l'animalista Sarah, i tecnici Carter, Jane e Frank, la dottoressa Linda MacKay, ex-fidanzata di Sebastian e capo in seconda, e il dottor Matt Kensington; questi ultimi si sono messi insieme a insaputa di Sebastian, dal momento che lo scienziato prova ancora attrazione per la bella Linda ed ha una forte ostilit\u00e0 reciproca con Matt. La squadra ottiene risultati positivi con gli animali e riesce a riportare indietro, vivi e vegeti, alcuni di questi, compresa una gorilla femmina.\nSenza che la commissione militare che ha finanziato il progetto ne venga a conoscenza, Sebastian decide di provare il siero su se stesso saltando cos\u00ec lunghe procedure di sperimentazione. L'esperimento ha esito inizialmente positivo, ma in seguito si scopre che il siero per far tornare visibili non funziona come dovrebbe sull'uomo, portandolo quasi alla morte e facendolo tornare invisibile. Mentre si cerca una soluzione, considerata anche la segretezza dell'operazione, viene imposto a Sebastian il divieto di uscire dal laboratorio. Intanto il gruppo gli crea una maschera di lattice color carne da indossare affinch\u00e9 possa essere visibile ai loro occhi.\nPassano diversi giorni, ma non si riesce a trovare un rimedio; Sebastian, costretto a restare nel laboratorio sotterraneo, diventa sempre pi\u00f9 impaziente e violento a causa della frustrazione per la sua condizione (per esempio, non riesce a chiudere gli occhi e fatica a dormire a causa delle palpebre trasparenti); inizia a giocare dei brutti scherzi ai suoi colleghi, ad esempio molestando Sarah spogliandola mentre dorme, e il gruppo si preoccupa che lo scienziato stia perdendo il controllo. Un giorno, Sebastian indossa la maschera ed esce dal laboratorio a insaputa dei colleghi per tornare a casa a ritirare degli oggetti; decide poi di approfittare della situazione per infiltrarsi nell'appartamento della sua attraente vicina di casa, spiarla e violentarla. Scoprendo che \u00e8 uscito dal laboratorio senza permesso, il team minaccia di rivelare tutto alla commissione se ci\u00f2 dovesse capitare di nuovo. Ignorando la loro minaccia, Sebastian riesce a mettere in loop la registrazione di lui che dorme nella sua cella, dopodich\u00e9 esce nuovamente dal laboratorio per seguire Linda fino a casa sua e scopre la sua relazione con Matt. Totalmente fuori controllo, torna nel sotterraneo e uccide un cane usato come cavia per gli esperimenti.\nLa squadra scopre il trucco utilizzato da Sebastian, quindi Linda e Matt vanno a spiegare la situazione a Kramer, un membro della commissione, ma lo scienziato lo uccide annegandolo nella sua piscina prima che possa avvertire qualcun altro. Il giorno seguente, Sebastian blocca i colleghi nel sotterraneo disattivando tutti i codici dell'ascensore e inizia a eliminare i membri della squadra a partire da Janice.\nLinda e gli altri si nascondono nel laboratorio, mentre Matt e Carter si armano di pistole tranquillanti e danno la caccia a Sebastian mediante degli speciali occhiali termici. Sebastian uccide Carter, Sarah e Frank e ferisce Matt, poi blocca quest'ultimo e Linda in un congelatore, mettendosi quindi a costruire una bomba per distruggere il laboratorio e tutte le prove che dimostrino la sua invisibilit\u00e0. Linda riesce a salvarsi con Matt e, dopo uno scontro con Sebastian, fuggono dalla tromba dell'ascensore prima che tutto salti in aria, lasciando cadere lo scienziato nelle fiamme a morire.\nProduzione.\nSviluppo.\nIn seguito al controverso e multiforme \"Starship Troopers\" (1997), Verhoeven ha voluto attenuare i livelli di sesso e violenza nel suo prossimo film, con l'obiettivo di creare un \"blockbuster commerciale convenzionalmente\". Circa 50 milioni di dollari del budget di 95 milioni di dollari del film sono stati riservati al lavoro sugli effetti visivi, su cui hanno lavorato principalmente Sony Pictures Imageworks (SSPI) e Tippett Studio. Delle 560 inquadrature con effetti visivi nel film, circa due terzi sono stati lavorati da SPI e il restante terzo da Tippett Studio.\nRiprese.\nIl film \u00e8 stato girato in ordine cronologico, in parte a causa del fatto che il set del laboratorio sarebbe stato fisicamente fatto esplodere verso la fine della storia, una sequenza che \u00e8 stata catturata da 14 telecamere da varie angolazioni. Le riprese principali sono iniziate il 16 aprile 1999.\nSei settimane dopo l'inizio delle riprese, Elisabeth Shue (interprete di Linda) si \u00e8 strappata il tendine d'Achille, interrompendo la produzione il 25 giugno per oltre sette settimane. Ad un certo punto, i produttori presero in considerazione la possibilit\u00e0 di sostituirla; tuttavia le riprese ripresero il 18 agosto 1999 e andarono avanti fino al 4 febbraio 2000.\nGli effetti speciali.\nL'invisibilit\u00e0.\nIn questo film il problema principale \u00e8 stato quello di rendere \"visibile l'invisibile\", cio\u00e8 di fare in modo che si percepisse che Kevin Bacon fosse fisicamente presente nonostante non lo si potesse vedere. Per fare ci\u00f2 la sua presenza non poteva venir simulata con qualche trucchetto: lui doveva necessariamente essere presente di persona sul set e interagire normalmente con esso e con gli altri attori. Di conseguenza era necessario poter successivamente cancellare la sua immagine dalla pellicola.\nIn tutte le scene in cui Kevin doveva risultare invisibile \u00e8 stato integralmente vestito e truccato di un colore solo, che a seconda delle circostanze era il nero, il verde, il blu. Successivamente, quella singola porzione dell'immagine veniva cancellata elettronicamente tramite una tecnica chiamata Chroma key. Per riempire il buco rimasto era poi necessario ripetere tutta la ripresa, facendo compiere alla cinepresa gli stessi movimenti appena fatti, ma questa volta senza la presenza di Kevin sul set, cos\u00ec che nell'immagine venisse incluso lo sfondo al suo posto. Questa \"doppia ripresa\" \u00e8 stata effettuata per tutte le inquadrature in cui Kevin doveva risultare invisibile: ogni volta che con gli attori si arrivava ad un ciak buono, i movimenti compiuti dalla cinepresa venivano registrati da un computer, il quale poi li faceva ripetere alla cinepresa stessa con assoluta precisione, mentre gli attori si allontanavano dal set. Cos\u00ec facendo il buco lasciato da Kevin poteva venir riempito.\nKevin digitale.\nL'impresa maggiore per i tecnici degli effetti speciali tuttavia \u00e8 stata quella di creare un'intera riproduzione digitale di Kevin anatomicamente completa, che sarebbe stata utilizzata per le sequenze in cui Kevin stesso diventa progressivamente invisibile, dalla pelle agli organi pi\u00f9 interni. Per poterla ottenere \u00e8 stata fatta una scansione di tutto il suo corpo ed uno studio approfondito su come i suoi muscoli cambiassero forma durante i movimenti pi\u00f9 diversi. Questo per poter ottenere un Kevin digitale capace di muoversi esattamente come quello in carne ed ossa. Per riprodurre l'apparato scheletrico \u00e8 stata fatta la scansione 3D di uno scheletro umano generico al quale poi sono state attribuite le misure specifiche di Kevin. Per l'epoca fu impressionante la quantit\u00e0 di dati che i computer dovettero memorizzare, poich\u00e9 per un film niente di cos\u00ec completo e preciso era mai stato fatto prima.\nTematiche.\nIl professore di cinema e letteratura alla California Polytechnic State University Douglas Keesey ha scritto nel suo libro illustrato sulla vita e sui film di Verhoeven che la macchina da presa spesso adotta il punto di vista di Sebastian, \"invitandoci a diventare voyeur insieme a lui, a goderci le nostre capacit\u00e0 vedere senza essere visti\u00bb. Elisabeth Shue ha classificato il film come una \"storia della natura oscura e seducente del male\" e ha anche sottolineato le sue qualit\u00e0 voyeuriste. Verhoeven ha commentato: \"ti prende per mano e ti porta con Sebastian in comportamenti molesti, cattivi e poi davvero cattivi e infine cattivi. A che punto lo abbandoni? Penso che quando stupra la donna probabilmente sar\u00e0 il momento in cui le persone decidono: 'Questo non \u00e8 esattamente il mio tipo di eroe', anche se devo dire che molti spettatori lo seguono pi\u00f9 di quanto ci si aspetterebbe.\"\nAccoglienza.\nBotteghino.\nA fronte di un budget di $ 95 milioni, \"L'uomo senza ombra\" ha guadagnato $ 73 209 340 negli Stati Uniti, pi\u00f9 altri $ 117 004 115 nel resto del mondo, per un totale di $ 190 213 455. \u00c8 stato il pi\u00f9 grande successo di Verhoeven dai tempi di \"Basic Instinct\".\nCritica.\nSu Rotten Tomatoes il film ha un punteggio di approvazione del 27% basato su 118 recensioni, con una valutazione media di 4,35/10.. Su Metacritic ottiene un punteggio di 24 su 100 basato su 35 critiche, indicando \"recensioni generalmente sfavorevoli\". Il pubblico intervistato da CinemaScore ha assegnato al film una \"C\" come voto medio su una scala da A+ a F.\nMentre alcuni critici hanno criticato la trama e la recitazione, con alcuni affermando che contiene tratti distintivi di film slasher e sfumature misogine la maggior parte dei critici ha elogiato gli effetti visivi impiegati per rendere invisibile Kevin Bacon, che \u00e8 valso al film una nomination ai Premi Oscar 2001.\nPremi.\n2001 - Premio Oscar\n2001 - Saturn Award\n2001 - MTV Movie Award\n2001 - Blockbuster Entertainment Awards\n2000 - Bogey Awards\n2001 - Golden Trailer Awards\n2000 - Festival internazionale del film di Locarno\n2000 - Stinkers Bad Movie Awards\n2001 - Taurus World Stunt Awards\nDistribuzione e sequel.\nDistribuito anche in edizione Superbit, ha avuto un seguito \"direct-to-video\" nel 2006, \"L'uomo senza ombra 2\"."}
{"id": "795176", "revid": "62411", "url": "https://it.wikipedia.org/wiki?curid=795176", "title": "Gtpasi", "text": ""}
{"id": "795177", "revid": "1305772", "url": "https://it.wikipedia.org/wiki?curid=795177", "title": "Hollow Man", "text": "Hollow Man \u00e8 un singolo del gruppo musicale statunitense R.E.M., pubblicato il 2 giugno 2008 come secondo estratto dal quattordicesimo album in studio \"Accelerate\".\nVideo musicale.\nIl videoclip, diretto dallo studio di grafica \"CRUSH\" di Toronto, \u00e8 stato pubblicato sul sito della band il 23 aprile 2008."}
{"id": "795178", "revid": "77023", "url": "https://it.wikipedia.org/wiki?curid=795178", "title": "Hollow man", "text": ""}
{"id": "795183", "revid": "1124164", "url": "https://it.wikipedia.org/wiki?curid=795183", "title": "Andrea Previtali", "text": "Biografia.\nAndrea Previtali, figlio di Martino, originario di Berbenno, valle Imagna, mercante di corde e aghi, nacque a Brembate di Sopra. Le sue innate doti artistiche lo condussero in giovane et\u00e0 a Venezia, uno dei principali centri artistici del tempo. Dall'attivit\u00e0 commerciale, la famiglia veniva riconosciuta con il soprannome \"Cordelle e agi\", cosa che sicuramente non dispiacque al Previtali che firm\u00f2 alcune opere come \"Andrea Cordellaghi\" o \"Andrea Bergomensis\"\nIl Previtali firm\u00f2 alcune sue opere eseguite a Venezia come \"Andrea Bergomensis\", mentre quando fece ritorno nella citt\u00e0 orobica firm\u00f2 i suoi lavori \"Andreas Privitalus\".\nQui si form\u00f2 ed affin\u00f2 la sua abilit\u00e0 grazie a Giovanni Bellini, che lo ospit\u00f2 nella propria bottega, risulta presente nel 1502 dove viene indicato come \"Ioanis Bellini dissipulus\" sul dipinto \"Madonna con il Bambino e donatore\" che si trova nel Museo Civico di Padova considerata la sua prima opera. I dipinti giovanili, tra cui ritratti ed incantevoli paesaggi, risentono delle influenze di pittori quali il Carpaccio, Giorgione e Palma il Vecchio, che l'artista incontr\u00f2 durante il suo soggiorno presso la Serenissima. Dal 1510 l'artista non firm\u00f2 pi\u00f9 le sue opere come allievo di bottega del Bellini, questo lo considererebbe emancipato.\nAttorno al 1511 il Previtali torn\u00f2 a Bergamo, probabilmente chiamato dalla famiglia Casotti de Mazzoleni che voleva accattivarsi il nuovo governo filo-veneto presente in citt\u00e0. Furono quattro i primi lavori che gli vennero commissionati, nel 1512 dipinge quella che \u00e8 la sua prima opera importante: il \"San Sigismondo\" nella chiesa di Santa Maria del Conventino, trittico di cui rimane solo una parte; affreschi per Paolo Casotti nel Palazzo Zogna, ne rimangono visibili ora alcune lunette raffiguranti \"arti e mestieri\"; la pala con San Giovanni Battista tra altri santi, sempre su commissione della famiglia Casotti per la chiesa di santo Spirito e la \"Pala di Sant'Orsola\" conservata presso l'Accademia Carrara, commissionata da Jacopi Filippo Foresti per la chiesa di sant'Agostino.\nNel 1512 a Bergamo arriv\u00f2 Lorenzo Lotto e il Previtali si lasci\u00f2 influenzare dalle sue opere, collaborando con lui tanto che quando il Lotto torner\u00e0 a Venezia, sar\u00e0 lui il tramite nella realizzazione e controllo delle tarsie del coro di Santa Maria Maggiore ad opera di Giovan Francesco Capoferri.\nNel 1524 realizz\u00f2 la pala di san Benedetto per la cattedrale di sant'Alessandro, che \u00e8 considerata la sua opera pi\u00f9 importante. \nFu maestro del pittore Agostino Facheris da Caversegno. Di questo alunnato resta il polittico, dipinto a due mani, commissionato dai Gozzi per la loro cappella in Santo Spirito. Le sue numerose opere riguardavano principalmente la sfera della devozione, con ritratti molto realisti e luminosi, frutto di raffinatezza e perizia.\nLa sua duttilit\u00e0 di carattere e capacit\u00e0 prensile, gli permise di avvicinarsi a tanti artisti e saperne trarre esempio, questo denota il suo modo umile ma intelligente di porsi verso la pittura, sapendo non rischiare mai in lavori per lui di difficile esecuzione.\nNulla si conosce della sua vita privata, non sono presenti documenti che indichino matrimoni e non vi \u00e8 documentazione di testamenti. L'ultimo documento che lo testimonia in vita \u00e8 del 26 febbraio 1528, ed \u00e8 l'atto che lo cita garante di un suo parente che si trovava nelle carceri per insolvibilit\u00e0. Si \u00e8 a conoscenza solo della morte, avvenuta il 7 novembre 1528 di peste nella sua casa vicina alla chiesa di Sant'Andrea in Bergamo, solo grazie alle notizie riportate dallo storico dell'arte Francesco Tassi.\nPrincipali opere.\nNel 1523 ricevette la commissione per la decorazione delle portelle dell'organo di quella che era l'antica chiesa di San Vincenzo, poi duomo di Bergamo, opera andata perduta."}
{"id": "795187", "revid": "643494", "url": "https://it.wikipedia.org/wiki?curid=795187", "title": "Michael Kamen", "text": "Biografia.\nKamen nacque a New York e studi\u00f2 alla \"High School of Music &amp; Art\" di New York e poi alla Juilliard School, dove studi\u00f2 oboe.\nFond\u00f2 la \"New York Rock &amp; Roll Ensemble\" negli anni '60, una rock band, dove Michael suonava l'oboe, le tastiere e componeva la musica.\nKamen divenne presto un famoso compositore di musiche pop e rock. Lavor\u00f2 con i Pink Floyd, David Gilmour, Roger Waters, i Queen, Eric Clapton, gli Aerosmith, Tom Petty, David Bowie, gli Eurythmics, i Queensr\u00ffche, i Rush, i Metallica, Herbie Hancock, The Cranberries, Bryan Adams, Zucchero, Sting, Coldplay e Kate Bush.\nSi esib\u00ec dal vivo con i Pink Floyd (unica volta in carriera) suonando le tastiere in Comfortably Numb durante il concerto di Knebworth, il 30 giugno 1990. Egli avrebbe dovuto partecipare anche al famoso concerto dei Pink Floyd svoltosi a Venezia il 15 luglio 1989, ma la sua barca rimase bloccata dalle altre, assiepate di fronte al palco galleggiante prima del concerto. Tuttavia, gi\u00e0 dieci anni prima aveva suonato con i Pink Floyd per le registrazioni di The Final Cut in sostituzione di Richard Wright estromesso dal gruppo a causa degli attriti sorti con Roger Waters.\nNel 2002 partecip\u00f2 al Concert for George come direttore d'orchestra.\nKamen scrisse undici composizioni d'orchestra, un concerto per sassofoni e lavor\u00f2 per film come \"For Queen and Country\", \"Brazil\", \"The Adventures of Baron Munchausen\", \"Highlander - L'ultimo immortale\", \"X-Men\", \"Robin Hood - Principe dei ladri\", \"007 - Vendetta privata,\" \"Arma letale\" &amp; \"Trappola di cristallo\", \"Goodbye Mr. Holland\", \"Splitting Heirs\" e molti altri.\nNel 1999 prese parte all'album S&amp;M (Metallica) che con il brano The Call of Ktulu vinse il Grammy Award for Best Rock Instrumental Performance 2001.\nFu nominato per due Academy Awards e vinse tre Grammy Award, due Golden Globe, due Ivor Novello Award, un Annie e un Emmy.\nCompose assieme ad Eric Clapton lo strumentale Edge of Darkness\nKamen lavor\u00f2 a lungo con i Metallica con cui si esib\u00ec in un concerto a Berkeley, California, con la band e la San Francisco Symphony Orchestra, pubblicando l'album live, \"S&amp;M\".\nNel 1997 gli fu diagnosticata una sclerosi multipla e nel 2003, a soli 55 anni, mor\u00ec per attacco cardiaco. L'ultima sua registrazione apparve nel disco di Bryan Adams \"Room Service\"."}
{"id": "795189", "revid": "82730939", "url": "https://it.wikipedia.org/wiki?curid=795189", "title": "Vang (vela)", "text": "Il vang \u00e8 una manovra costituita da un paranco che permette di mantenere basso il boma alle andature portanti, nelle quali la tensione della scotta (n. 7 nella figura) non \u00e8 sufficiente ad assolvere anche questa funzione.\nNormalmente collega diagonalmente il boma con l'albero, in posizione pi\u00f9 bassa rispetto alla trozza (n. 3 nella figura). Pu\u00f2 essere realizzato con un paranco di tessile oppure - nel caso dei vang rigidi - pu\u00f2 arrivare ad essere costituito da un attuatore anche oleodinamico. Costruito in diagonale, il vang assolve anche la funzione di \"spingere\" il boma contro l'albero, in modo da piegare l'estremit\u00e0 superiore di quest'ultimo all'indietro.\nIn classi veliche particolari, quali la Star, il vang collega verticalmente il boma con una rotaia curva, il cui centro \u00e8 l'albero. In questo modo la spinta orizzontale \u00e8 nulla e l'albero pu\u00f2 essere pi\u00f9 leggero.\nIn altre, in particolare negli skiff, tra i quali il 49er, il vang \u00e8 armato in posizione superiore, al di sopra del boma, e prende il nome di \"gnav\" (lettura speculare delle lettere che compongono \"vang\"). In questo modo esso non intralcia il passaggio dell'equipaggio da una murata all'altra.\n\u00c8 distinto dal caricabasso (n. 9 nella figura) la cui funzione \u00e8 di trattenere verso il basso il boma nel suo snodo di collegamento con l'albero (trozza, n. 3 nella figura)."}
{"id": "795192", "revid": "122770662", "url": "https://it.wikipedia.org/wiki?curid=795192", "title": "Concerto per pianoforte e orchestra n. 1 (\u010cajkovskij)", "text": "Il Concerto per pianoforte e orchestra n. 1 in si bemolle minore, op. 23 di P\u00ebtr Il'i\u010d \u010cajkovskij fu composto tra il novembre 1874 ed il febbraio 1875, e fu eseguito per la prima volta a Boston nello stesso anno con Hans von B\u00fclow al pianoforte.\n\u00c8 uno dei concerti pianistici pi\u00f9 eseguiti in tutto il mondo, celebre per la sua grandezza monumentale, ed \u00e8 il pi\u00f9 noto dei tre composti da \u010cajkovskij.\nStoria della composizione.\nIl concerto venne inizialmente dedicato a Nikolaj Rubin\u0161tejn, direttore del Conservatorio di Mosca e pianista virtuoso, con il proposito che lo stesso Rubin\u0161tejn lo eseguisse per la prima volta in pubblico. L'accoglienza di questi fu decisamente negativa: critic\u00f2 aspramente il concerto ritenendolo \"banale, rozzo e mal scritto\" oltre che \"ineseguibile\", e pertanto chiese al compositore una sostanziosa revisione che venisse incontro ai suoi gusti.\n\u010cajkovskij per tutta risposta si rifiut\u00f2 di modificarne anche solo una nota, decidendo di dirottare la sua dedica su un altro grande interprete dell'epoca, il celebre pianista, direttore d'orchestra e compositore B\u00fclow, che da parte sua defin\u00ec l'opera \"originale e nobile!\". Curiosamente von B\u00fclow elimin\u00f2 in seguito il concerto dal proprio repertorio, mentre Rubin\u0161tejn fin\u00ec col dirigerne la \"premi\u00e8re\" moscovita (con Sergej Ivanovi\u010d Taneev al piano) e ad eseguirne la parte solistica in numerose occasioni.\nLa prima esecuzione del concerto avvenne il 25 ottobre del 1875 a Boston con Hans von B\u00fclow al piano e Benjamin Johnson Lang a capo dell'orchestra. Il debutto in Russia avvenne invece una settimana dopo al Conservatorio di San Pietroburgo con il pianista russo Gustav Kross ed il direttore ceco Eduard N\u00e1pravn\u00edk alla presenza del compositore.\nIl concerto fu arrangiato da \u010cajkovskij anche per due pianoforti nel dicembre 1874; fu rivisitato per due volte dal suo autore, nell'estate del 1879 e poi ancora nel 1888: quest'ultima \u00e8 la versione divenuta standard ed attualmente eseguita.\nSebbene \u010cajkovskij si fosse rifiutato di apportare all'opera quelle modifiche che Nikolaj Rubin\u0161tejn pretendeva, egli non si risent\u00ec quando in seguito il pianista Edward Dannreuther, che stava preparando la prima esecuzione a Londra, gli invi\u00f2 una lunga serie di proposte di cambiamenti; cambiamenti che non riguardavano il tessuto musicale bens\u00ec la strumentazione. \u010cajkovskij non solo diede la sua autorizzazione, ma introdusse tutte quelle modifiche che Dannreuther suggeriva nell'edizione a stampa del Concerto; e altre ancora ne introdusse in una edizione successiva, dopo che ebbe avuto modo di ascoltare l'opera nella esecuzione di Aleksandr Ziloti. La versione che si ascolta generalmente oggi \u00e8, pertanto, quella di \u010cajkovskij con modifiche di Dannreuther e Siloti. Si veda questa nota ed anche la descrizione nel sito accademico \"Tchaikovsky Research\".\nL'opera, nonostante fosse stata predisposta per un lavoro tipicamente di derivazione occidentale, conserva in buona parte forme e timbri della musica popolare russa cui spesso \u010cajkovskij fa riferimento.\nStruttura.\nIl concerto \u00e8 articolato in tre movimenti:\nAll'orchestra \u00e8 affidato l'attacco del tema principale, di grande solennit\u00e0; il pianoforte accompagna con poderosi ed ampi accordi, come se fosse uno scampanio: una forma decisamente insolita. Successivamente lo strumento solista assurge a protagonista mentre l'orchestra si riduce ad un semplice accompagnamento in pizzicato. Il pianoforte non solo presenta il tema, ma al tempo stesso lo amplia con elaborazioni che gradualmente danno vita a figurazioni di estremo virtuosismo, finch\u00e9 l'orchestra riprende nuovamente il tema iniziale. L'intervento del corno fa da tramite tra primo e secondo tema: suonato inizialmente con tocco leggero, viene ammorbidito dal suono scherzoso dei flauti prima che gli archi sviluppino per esteso la cantabilit\u00e0 di questa idea musicale. Il movimento vive di contrasti netti, talvolta addirittura stridenti, che vengono attraversati da esplosive strutture atte ad accrescere l'intensit\u00e0 del discorso musicale.\nLa musica ritorna dolce, il ritmo del primo movimento scompare, le note sul pianoforte vengono accarezzate da motivi rapidi e allo stesso tempo con forme arabesche; \u00e8 un'interpretazione, quella data da \u010cajkovskij al movimento, tutta slava. Anche qui compaiono i ricordi di quella musica russa presi da alcune canzoni ucraine. L'inizio \u00e8 un pensiero in forma di Lied eseguito dal flauto, che il pianoforte riprende mutandolo alla terza nota con enfatico slancio. \u00c8 solo una minuscola sfumatura, che per\u00f2 lascia trasparire il carattere d'improvvisazione insito nella struttura del movimento. Con sempre nuove variazioni tematiche \u010cajkovskij muta il carattere degli sviluppi, sostenuti ed incorniciati da mutevoli figurazioni di accompagnamento.\nIl terzo movimento attacca senza cesure con veementi movenze di danza. Dopo una breve introduzione orchestrale il pianoforte fa proprio il ritmo danzante e conduce al controtema, che fiorisce negli archi ed \u00e8 manifestamente imparentato col tema introduttivo.\nInterpreti.\nTra i molti celebrati interpreti di questo concerto sta Vladimir Horowitz, che con esso debutt\u00f2 trionfalmente negli Stati Uniti alla Carnegie Hall, coadiuvato alla direzione d'orchestra dal suocero Arturo Toscanini.\nAltri interpreti di grande rilievo sono Svjatoslav Richter (nelle sue incisioni con Mravinskij e Karajan), Van Cliburn, Martha Argerich ed Emil Gilels.\nNello sport.\nIl tema principale del brano \u00e8 stato scelto per rappresentare il Comitato Olimpico Russo (ROC) come inno alle Olimpiadi di Tokyo 2020 e il Comitato Paralimpico Russo (RPC) alle Paralimpiadi di Tokyo 2020, sostituendo quello ufficiale, dopo la squalifica della Russia per avere manipolato le prove anti-doping in alcuni laboratori di Mosca."}
{"id": "795194", "revid": "339392", "url": "https://it.wikipedia.org/wiki?curid=795194", "title": "Sakon &amp; Ukon", "text": ""}
{"id": "795195", "revid": "74801", "url": "https://it.wikipedia.org/wiki?curid=795195", "title": "Bedford", "text": "Bedford (pronuncia ) \u00e8 una citt\u00e0 del Regno Unito, nell'Est dell'Inghilterra, capoluogo della contea del Bedfordshire.\nStoria.\nBedford fu una citt\u00e0 mercato in una regione agricola a partire dagli inizi del Medioevo. Il re anglosassone Offa di Mercia fu seppellito nella citt\u00e0 nel 796. Nell'886 divenne un paese limite che separava Wessex e Danelaw. Era la sede del Barone di Bedford. Nel 919 Edoardo il Vecchio costru\u00ec la prima fortezza conosciuta della citt\u00e0, nel lato sud del fiume Ouse e l\u00ec ricevette la sottomissione dell'area. Questa fortezza fu distrutta dai Danesi. William II nomin\u00f2 barone Paine de Beauchamp, il quale costru\u00ec il Castello di Bedford, di cui oggi resta solo una collinetta.\nBedford continu\u00f2 a essere una piccola citt\u00e0 agricola, con la lana che fu per gran parte del Medioevo un'importante attivit\u00e0 industriale. A partire dal 1560 circa, Bedford divenne uno dei centri principali dell'industria del merletto inglese. La produzione del merletto sar\u00e0 un'industria importante a Bedford fino agli inizi del XX secolo.\nIl XIX secolo vide Bedford trasformarsi in un importante centro di ingegneria. Nel 1832 venne introdotto il gas per l'illuminazione e nel 1846 le rotaie.\nGeografia fisica.\nLa citt\u00e0 di Bedford \u00e8 divisa in 10 aree: Brickhill, Castle, Cauldwell, De Parys, Goldington, Harpur, Kingsbrook, Newnham, Putnoe e Queens Park. I villaggi pi\u00f9 densamente popolati (oltre abitanti) sono Biddenham, Bromham, Clapham, Elstow, Oakley, Sharnbrook, Shortstown, Wilstead e Wootton; ma ci sono anche molti altri villaggi pi\u00f9 piccoli nel centro abitato. Le citt\u00e0 grandi pi\u00f9 vicine a Bedford sono Northampton a nord-ovest, Cambridge a est, Milton Keynes a sud-ovest e Luton a sud. Londra invece dista circa 90 chilometri ed \u00e8 collocata a sud di Bedford.\nSociet\u00e0.\nEvoluzione demografica.\nMolto sviluppata \u00e8 la comunit\u00e0 italiana, dal momento che circa 2 abitanti su 7 sono discendenti dagli italiani dell'Italia meridionale che emigrarono qui nel corso degli anni cinquanta. Vi \u00e8 inoltre dal 1954 il viceconsolato italiano."}
{"id": "795198", "revid": "38802", "url": "https://it.wikipedia.org/wiki?curid=795198", "title": "K 310", "text": ""}
{"id": "795200", "revid": "194688", "url": "https://it.wikipedia.org/wiki?curid=795200", "title": "VMWare", "text": ""}
{"id": "795203", "revid": "1632387", "url": "https://it.wikipedia.org/wiki?curid=795203", "title": "Architettura micenea", "text": "L'architettura micenea si \u00e8 sviluppata in Grecia nell'ambito della civilt\u00e0 micenea, successivamente alla fioritura della minoica (circa 1500-1100 a.C.). Fu scoperta a partire dagli scavi di Schliemann a Micene nel 1876.\nLa Rocca Micene.\nI resti di Micene risalgono al 1300 a.C. circa. Sono caratterizzati dalle strutture difensive a grandi blocchi di pietra, che erano invece assenti nella Creta minoica, e di cui si tramanda il ricordo anche nella tradizione greca.\nL'entrata monumentale della rocca di Micene \u00e8 la Porta dei Leoni, preceduta da un bastione che permetteva di colpire gli eventuali nemici in avvicinamento dal lato del braccio armato, non protetto dallo scudo. La Porta \u00e8 famosa per il massiccio architrave sormontato da una grande lastra triangolare con due leoni (o leonesse) affiancate in posizione araldica ai lati di una colonna, motivo che si ritrova anche nei sigilli. Le teste dei leoni sono mutili, forse perch\u00e9 realizzate in una lastra pi\u00f9 piccola, ai vertici del triangolo, con un materiale di colore diverso. La composizione ricorda alcuni aspetti dell'arte ittita e simboleggia con evidenza un potere regale.\nAlla destra della Porta dei Leoni si trova un'acropoli con un cimitero di tombe sotterranee a th\u00f2los, pi\u00f9 antiche delle mura, create da una dinastia precedente a quella che aveva edificato la Porta. Qui l'archeologo tedesco Heinrich Schliemann scav\u00f2 (vi era qui l'agor\u00e0 della rocca) trovando il tesoro che comprende la celeberrima maschera di Agamennone.\nUna rampa carrabile porta al palazzo, mentre la gradinata successiva, risalente al 1200 a.C. circa. Il palazzo non ha la vastit\u00e0 di quello di Cnosso, ma \u00e8 piuttosto modesto. Una piccola stanza per la guardia o per gli ospiti, \u00e8 vicina al cortile, dal quale si poteva accedere, tramite un vestibolo con due colonne e un successivo atrio, al \"m\u00e9garon\", una sala dove forse si trovava il trono, con un focolare al centro (\"esch\u00e0ra\") circondato da quattro sostegni che consentivano l'apertura di un lucernario nella copertura. Questa sala d'onore \u00e8 nominata anche da Omero, quando descrive la dimora di Ulisse. Le pareti della sala presentavano immagini dipinte di guerrieri, carri e cavalli. Alcuni storici vedono nel \"megaron\" le origini del modello per il tempio greco, ma \u00e8 un'ipotesi che genera alcune perplessit\u00e0 anche perch\u00e9 ci sarebbe un buco di circa due secoli tra megaron e primi templi; forse \u00e8 pi\u00f9 semplice ammettere un'affinit\u00e0 tra i primi templi e le case dell'antica Grecia in generale, come testimonia la cosiddetta \"Casa delle Colonne\", situata a levante della rocca, dove il cortile centrale presentava colonne isolate su tre lati.\nOpera forse dello stesso sovrano, intorno alla met\u00e0 del XIII secolo a.C. \u00e8 anche il cosiddetto \"Tesoro di Atreo\" o \"Tomba di Agamennone\", una grande tomba a th\u00f2los che ospit\u00f2 i resti forse del sovrano che port\u00f2 a termine la ricostruzione della rocca o di un suo vicino regnante. La tomba ripete la forma di altre \"tholoi\" del Mediterraneo orientali, presenti anche nei dintorni di Micene (circa dodici), ma in forme monumentali e grandiose, arrivando ad essere uno dei pi\u00f9 impressionanti monumenti pervenutoci dall'epoca della Grecia preellenica. Si tratta di una camera semi-sotterranea a pianta circolare, con una copertura a sezione ogivale, realizzata con massi progressivamente aggettanti (falsa volta). \u00c8 alta tredici metri, mentre il diametro misura 14,50 metri: per trovare una costruzione in muratura con una copertura voltata altrettanto ampia si deve scorrere gli edifici conosciuti fino al Pantheon, costruito 1400 anni dopo. Grande attenzione fu posta nella posa delle enormi pietre, sia per garantire la stabilit\u00e0 alla volta alle forze di compressione del peso, sia per ottenere una superficie interna perfettamente levigata, dove un tempo dovevano risaltare le decorazioni in oro, argento e bronzo.\nSi accede alla \"th\u00f2los\" da un corridoio scoperto inclinato o \"dromos\", lungo 36 metri e con le pareti rivestite di pietre. La \"th\u00f2los\" portava attraverso un breve passaggio alla camera funeraria vera e propria, scavata con una forma pressoch\u00e9 cubica.\nIl portale di ingresso del tumulo presentava una ricca decorazione: semi-colonne in calcare verde con motivi a zig-zag sul fusto, un fregio con rosette sopra l'architrave della porta e decorazione a fasce con spirali per la lastra in marmo rosso che chiudeva l'apertura triangolare di alleggerimento sopra l'architrave. I capitelli sono a \"cavetto\", simile a quelli lotiformi egizi. Altre decorazioni erano intarsiate con porfido rosso e alabastro verde, un lusso sorprendente per l'et\u00e0 del bronzo.\nTirinto.\nLa vicina Tirinto \u00e8 meno imponente ma meglio conservata di Micene, e fu costruita probabilmente dalle stesse maestranze. Su questa rocca il monumento pi\u00f9 antico risale al 1400 a.C. ed \u00e8 una cinta muraria alta circa dieci metri e spessa sei. Fu costruita con massicci blocchi appena sbozzati: poich\u00e9 arrivano a pesare diverse tonnellate sin dall'epoca classica queste mura vengono chiamate ciclopiche, cio\u00e8 costruite dai mitologici Ciclopi. La tecnica era gi\u00e0 in uso in Asia Minore e fu importata probabilmente in seguito ai contatti dovuti agli scambi commerciali. Dentro queste maestose fortificazioni si trovano i resti di un palazzo, pi\u00f9 tardo (fine XIII secolo a.C.), piuttosto modesto, edificato con mattoni di fango essiccati al sole e colonne lignee. La pianta dell'edificio \u00e8 asimmetrica e, come a Cnosso, vi sono tracce di affreschi sugli intonaci. Il \"megaron\" principale \u00e8 preceduto da un colonnato."}
{"id": "795204", "revid": "2034231", "url": "https://it.wikipedia.org/wiki?curid=795204", "title": "Edward R. Murrow", "text": "Biografia.\n\u00c8 diventato noto per la sua serie di notiziari durante la Seconda guerra mondiale, che venne seguita da milioni di ascoltatori negli Stati Uniti ed in Canada.\n\u00c8 considerato una della maggiori figure del giornalismo mondiale. Murrow arruol\u00f2 una serie di corrispondenti di guerra (i cosiddetti Murrow Boys) e fu noto per la sua onest\u00e0 ed integrit\u00e0 nel diffondere le notizie. Fu anche un pioniere dei notiziari diffusi attraverso la televisione.\nLa sua trasmissione \"See It Now\" per l'emittente CBS rimarr\u00e0 celebre per la serie di servizi televisivi contro il senatore Joseph McCarthy che contribuiranno alla fine del maccartismo.\nDa una sua celebre frase pronunciata durante il corso della seconda guerra mondiale nelle sue corrispondenze da Londra \u00e8 nato il titolo della canzone London Calling dei Clash. Un'altra celebre frase, quella con cui chiudeva tutte le sue trasmissioni, \"Good Night, and Good Luck.\", ha dato il nome al secondo film che vede alla regia George Clooney, film che tratta proprio della vita dell\"'anchorman\" della CBS."}
{"id": "795209", "revid": "196390", "url": "https://it.wikipedia.org/wiki?curid=795209", "title": "CVA-59 Forrestal", "text": ""}
{"id": "795210", "revid": "775372", "url": "https://it.wikipedia.org/wiki?curid=795210", "title": "Segreteria di Stato per l'istruzione e la cultura", "text": "La Segreteria di Stato per l'istruzione e la cultura \u00e8 il dicastero a cui fa capo il Segretario di Stato preposto all'amministrazione del sistema scolastico, universitario e culturale della Repubblica di San Marino, in stretta collaborazione con il Dipartimento istruzione e dipartimento turismo e cultura.\nIl segretario di Stato (ministro), \u00e8 membro del Congresso di Stato, l'organo esecutivo dello Stato (Governo), ed \u00e8 nominato dal Consiglio Grande e Generale di norma fra i propri componenti.\nDal 27 dicembre 2017 al 07 gennaio 2020 il Segretario di Stato per l'istruzione e la cultura \u00e8 stato Marco Podeschi, al quale sono state affidate anche le deleghe all'Universit\u00e0, alla ricerca, all'informazione, allo sport, all'innovazione tecnologica e rapporti con l'Azienda autonoma di Stato per i servizi pubblici (AASS).\nIl 07 gennaio 2020 ha giurato come nuovo Segretario di Stato per l'Istruzione e la Cultura per la XXX legislatura Andrea Belluzzi."}
{"id": "795212", "revid": "599013", "url": "https://it.wikipedia.org/wiki?curid=795212", "title": "Sfera di influenza", "text": "Una sfera di influenza \u00e8 un'area o una regione sopra la quale un'organizzazione o uno stato esercita una dominazione indiretta culturale, economica, militare o politica. \nStoria.\nNel corso della storia si possono fare molteplici esempi: tra gli anni settanta del XIX secolo e il 1910, sebbene la Cina imperiale esistesse ancora come stato sovrano, fu diviso in sei zone, delle quali la Russia prese l'area a nord della Grande Muraglia, la Germania la provincia di Shandong, il Giappone la Provincia Fujian, il Regno Unito il bacino del fiume Yangtze e la Francia le province sud-orientali confinanti con l'Indocina francese (la Gran Bretagna e la Francia ebbero insieme la provincia di Guangdong). In modo simile, l'Impero Ottomano fu diviso dalle potenze imperiali in diverse sfere di influenza.\nDurante la guerra fredda, l'Europa orientale, la Corea del Nord, Cuba, il Vietnam e fino alla crisi sino-sovietica anche la Repubblica popolare cinese furono sotto la sfera di influenza dell'Unione Sovietica.\nAnalisi.\nUn Paese all'interno della \"sfera di influenza\" di un altro stato pi\u00f9 potente pu\u00f2 diventare una dipendenza dello stato e fungere da stato satellite o in altri casi addirittura da colonia. Per esempio, durante la sua esistenza, l'impero giapponese ebbe una grande sfera di influenza, in quanto il governo del Giappone influenzava direttamente o indirettamente gli eventi in Corea, Manciuria, Vietnam, Taiwan e parte della Cina. La \"sfera di influenza\" giapponese potrebbe pertanto essere disegnata sulle cartine geografiche come una grande bolla che circonda le isole del Giappone e le nazioni asiatiche controllate.\nAlcune porzioni di un singolo stato possono cadere in due distinte sfere di influenza: \u00e8 il caso degli stati cuscinetto dell'Iran e della Thailandia, che giacevano rispettivamente tra gli imperi del Regno Unito/Russia e Regno Unito/Francia. In modo analogo, dopo la seconda guerra mondiale, la Germania venne divisa in quattro zone di occupazione, che poi si consolidarono nella Germania Ovest (membro della NATO) e nella Germania Est (membro del Patto di Varsavia).\nIn casi pi\u00f9 rari, in un singolo stato si possono instaurare diverse sfere di influenza relative a diverse potenze imperiali, come compromesso tra le potenze stesse o anche perch\u00e9 la dimensione del Paese non permette la costituzione di una singola sfera di influenza. \nAltri significati.\nIn California \"sfera di influenza\" ha un significato legale, che significa piano per i confini fisici e il bacino di utenza di un'agenzia locale. "}
{"id": "795223", "revid": "767487", "url": "https://it.wikipedia.org/wiki?curid=795223", "title": "Calmodulina", "text": "Le calmoduline sono proteine particolarmente abbondanti nelle cellule eucariotiche (fino all'1% delle proteine totali). Sono particolarmente importanti nei processi di segnalazione intracellulare, dove lega ioni Ca2+ con alta affinit\u00e0. Il legame di due o pi\u00f9 ioni ne determina un cambiamento conformazionale che le rende adatte a legare proteine bersaglio.\nI bersagli della Ca2+/calmodulina sono generalmente proteine di trasporto di membrana, come per esempio le pompe Ca2+ della membrana plasmatica. Una volta attivate queste spingono gli ioni Ca2+ fuori dalla cellula ripristinando il livello normale di ioni nel citosol.\nAltri importanti bersagli sono le protein-chinasi dipendenti da Ca2+/calmodulina, la CaM-chinasi. Questa chinasi trasferisce gruppi fosfato su altre proteine in corrispondenza di serine e treonine selezionate (fosforilazione).\nVi sono tre tipi principali di canali ionici che portano l'ingresso di Ca2+ nel citosol:"}
{"id": "795224", "revid": "131450", "url": "https://it.wikipedia.org/wiki?curid=795224", "title": "Bansuri", "text": ""}
{"id": "795225", "revid": "287204", "url": "https://it.wikipedia.org/wiki?curid=795225", "title": "Gandharva", "text": "I gandharva (s.m. sanscrito; devan\u0101gar\u012b \u0917\u0902\u0927\u0930\u094d\u0935) sono, nell'induismo, divinit\u00e0 collocate nell'atmosfera (cfr. \"\u1e5agveda Sa\u1e43hit\u0101\" IX, 86, 36: \"divya gandharva\"), custodi del \"soma\" celeste (cfr. \"\u1e5agveda Sa\u1e43hit\u0101\" IX, 83,4 e X, 85,12). \nLa loro natura \u00e8 ambigua, sono invocati nei matrimoni in quanto hanno il diritto di possedere le spose e sono invocati anche durante le malattie, ma al contempo si indossano amuleti per proteggersi da loro. \nLe loro spose sono le \"apsaras\" le ninfe celesti.\nNel \"\u1e5agveda Sa\u1e43hit\u0101\" viene citato il \"gandharva\" di nome Vi\u015bv\u0101vasu (X, 85, 21-22; \"Benefico nei confronti di tutti\"), guardiano del \"soma\" celeste.\nLo \"Atharvaveda\" (\"Atharvaveda\", II, 2) sostiene che occorre allontanare il \"Gandharva\" con l'incantesimo.\nNel \"Taittir\u012bya-Sa\u1e43hit\u0101\" (I, 2,9) viene riportato il seguente \"mantra\" che va recitato quando il \"soma\" viene trasportato verso il capanno sacrificale:\nNel Buddhismo.\nI gandharva o gandhabba (p\u0101li) sono una delle classi di deva di grado pi\u00f9 basso; sono classificati come c\u0101turmah\u0101r\u0101jikak\u0101yika (i deva che abitano il monte Sumeru come servitori dei quattro Re Celesti), e sono servi di , Guardiano dell'Est (versione buddhista di Indra). Ci si pu\u00f2 reincarnare come gandharva semplicemente praticando il primo livello del \u015a\u012bla, i principi etici pi\u00f9 basilari (\"Janavasabha Sutta\", DN.18).\nI gandharva possono volare, sono abili musicisti, sono connessi ad alberi e fiori, e sono tra gli spiriti della natura accusati di disturbare i monaci nelle loro meditazioni. Talvolta i gandharva sono chiamati , in quanto questo termine a volte indica un insieme di divinit\u00e0 minori molto pi\u00f9 ampio degli in senso stretto.\nTra i gandharva pi\u00f9 conosciuti (menzionati in DN.20 e DN.32) ci sono Pan\u0101da, Opama\u00f1\u00f1a, , Cittasena, R\u0101j\u0101. Janesabha \u00e8 probabilmente Janavasabha, rinascita del re Bimbis\u0101ra di Magadha. Il gandharva M\u0101tali \u00e8 il cocchiere di ."}
{"id": "795232", "revid": "1745361", "url": "https://it.wikipedia.org/wiki?curid=795232", "title": "Euterpe", "text": "Euterpe () \u00e8 un personaggio della mitologia greca, figlia di Zeus e Mnemosine ed \u00e8 una delle Muse.\nIl suo nome deriva dal greco \u03b5\u1f56 \"\u00e8u\" (bene) e \u03c4\u03ad\u03c1\u03c0\u03c9 \"t\u00e8rp\u014d\" (piacere) e significa \"colei che rallegra\".\nMitologia.\n\u00c8 la musa della musica, pi\u00f9 tardi anche della poesia lirica e secondo alcuni inventrice dell\"'aulos\". \nNelle raffigurazioni \u00e8 spesso rappresentata con un Aulos, l'aerofono doppio chiamato dai romani Tibia. Tale strumento non \u00e8 definibile come flauto in quanto provvisto generalmente di ancia doppia, o ancia semplice (a differenza del flauto). \nNelle rappresentazioni pi\u00f9 tarde inizia ad essere raffigurata anche con semplici flauti. \nSecondo molte fonti fu proprio lei la Musa che divenne madre di Reso. Il padre del semidio sarebbe stato un re di Tracia, ma gli autori non sono concordi su quale fosse: per Omero era Eioneo mentre per lo pseudo-Euripide sarebbe stato Strimone, divenuto in seguito dio fluviale. Altri sostengono per\u00f2 che Reso fosse figlio del fiume e di una donna mortale."}
{"id": "795234", "revid": "729019", "url": "https://it.wikipedia.org/wiki?curid=795234", "title": "Chiamata efficace", "text": "La chiamata efficace \u00e8 una dottrina soteriologica della teologia cristiana (nell'ambito dell'applicazione della redenzione), particolarmente associata al Calvinismo. Essa insegna che quando l'annuncio dell'Evangelo raggiunge gli eletti essi vi rispondono positivamente e volentieri perch\u00e9 lo Spirito Santo opera su di essi portandoli efficacemente al ravvedimento ed alla fede in Ges\u00f9 Cristo. La chiamata dell'Evangelo va cos\u00ec a buon fine ed \u00e8 quindi \"efficace\".\nEsposizione della dottrina.\nPer comprendere il significato di chiamata efficace bisogna intendere che cosa sia l'appello generalizzato dell'Evangelo. Esso pu\u00f2 essere definito come \"Quell'atto della grazia di Dio per il quale Egli invita i peccatori ad accogliere la salvezza che viene loro offerta in Ges\u00f9 Cristo\". Essa ha un duplice carattere, sia esteriore che interiore.\nUn appello \"esteriore\". Esso consiste nella presentazione ed offerta della salvezza in Cristo ai peccatori, insieme con un'accorata esortazione ad accogliere Cristo per fede, al fine di ottenere il perdono dei peccati e la vita eterna. Esso contiene, quindi, tre elementi: \nLa promessa \u00e8 sempre condizionale: il suo adempimento pu\u00f2 essere atteso solo in presenza di fede e ravvedimento autentici. L'appello esteriore \u00e8 universale nel senso che esso giunge ad ogni essere umano al quale l'Evangelo \u00e8 predicato. Non \u00e8 limitato ad et\u00e0, nazione, o classe, e giunge sia ai reprobi che agli eletti. Questo appello, naturalmente, dato che proviene da Dio, viene pronunciato in totale buona fede. Esso chiama onestamente tutti i peccatori alla fede, desiderando che accettino l'invito, ed in ogni sincerit\u00e0 promette vita eterna a coloro che si ravvedono e credono. Nell'appello esteriore Iddio afferma i Suoi diritti sul peccatore. Se una persona non accoglie l'appello, essa fa un affronto a Dio stesso ed aumenta solo la propria colpevolezza. Esso \u00e8 pure il mezzo stabilito per cui Dio raccoglie gli eletti da tutte le nazioni e deve essere considerato come una benedizione per i peccatori, sebbene essi la possano trasformare in maledizione. Infine, essa pure serve per giustificare Dio nella condanna dei peccatori. Se essi ignorano o disprezzano l'offerta di salvezza, la loro colpa viene ancor pi\u00f9 evidenziata, si rendono inescusabili.\nUn appello interiore. Sebbene il Calvinismo distingua due aspetti dell'appello di Dio, esso non \u00e8 che uno solo. L'appello interiore \u00e8, in realt\u00e0, l'appello esteriore reso efficace dall'opera dello Spirito Santo. Esso sempre giunge al peccatore attraverso l'annuncio della Parola di Dio, applicata in modo salvifico dallo Spirito Santo. A differenza dall'appello esteriore, \u00e8 solo una chiamata potenziata ad essere efficace ai fini della salvezza. Inoltre si tratta di un appello \"senza pentimento\", una cio\u00e8 non soggetto a cambiamento, non verr\u00e0 mai ritirato. La persona chiamata sar\u00e0 salvata in modo certo e sicuro. Lo Spirito opera attraverso la predicazione della Parola di Dio, rendendo efficace la Sua opera di persuasione, cosicch\u00e9 chi ascolta, ascolti la voce del suo Dio. Esso si rivolge all'intelletto illuminato dallo Spirito Santo, che lo rende consapevole d'esso. L'appello, poi, \u00e8 sempre finalizzato. \u00c8 un appello alla comunione con Ges\u00f9 Cristo, per ereditarne benedizione, libert\u00e0, pace, santit\u00e0, un'unica speranza, vita eterna ed il regno e gloria di Dio.\nLa chiamata nel Nuovo Testamento.\nNel Nuovo Testamento questo concetto \u00e8 espresso da: \u03ba\u03b1\u03bb\u03ad\u03c9 [kaleo], \u03ba\u03bb\u1fc6\u03c3\u03b9\u03c2 [kl\u0113sis] e \u03ba\u03bb\u03b7\u03c4\u03cc\u03c2 [kl\u0113tos].\nIl verbo greco \u03ba\u03b1\u03bb\u03ad\u03c9 [kaleo] \u00e8 usato in diversi modi:\nIl termine \u03ba\u03bb\u1fc6\u03c3\u03b9\u03c2 [kl\u0113sis] ricorre 11 volte nel Nuovo Testamento ed in ciascun caso indica la chiamata efficace dello Spirito Santo, con l'eccezione di 1 Corinzi 7:20 dov'\u00e8 usata come sinonimo di professione, condizione o statuto sociale.\nIl termine \u03ba\u03bb\u03b7\u03c4\u03cc\u03c2 [kl\u0113tos] ricorre 10 volte nel Nuovo Testamento. \u00c8 usato per significare:\nIl termine stesso \u1f10\u03ba\u03ba\u03bb\u03b7\u03c3\u03af\u03b1 [ekkl\u0113sia] (chiesa), che designa la comunit\u00e0 dei fedeli, gli eredi della Promessa, significa, etimologicamente coloro che sono chiamati, il corpo costituito dalla \"chiamata\".\nAffermazioni formali.\nLa Confessione di fede di Westminster tratta della chiamata efficace al capitolo 11, ed afferma:\nObiezioni alla dottrina.\nLe obiezioni a questa dottrina sorgono da chi parte dal presupposto pelagiano ed umanista che l'essere umano abbia in s\u00e9 stesso la capacit\u00e0 e la libert\u00e0 di rispondere o meno alla chiamata dell'Evangelo, oppure che (Semipelagianesimo), la grazia di Dio, intervenendo per riparare ai danni del peccato ed alla debolezza umana, \"aiuti\" l'individuo a decidere.\nLa Cattolici-romani e arminiani sostengono che ogni creatura umana riceverebbe grazia sufficiente per metterla in grado, se vuole, di ubbidire all'Evangelo. Questa grazia diventerebbe efficace quando riceve la cooperazione della volont\u00e0 dell'individuo, ed in ogni caso \u00e8 provata essere tale solo da questo avvenimento. Bellarmino ed altri sostengono che la stessa grazia conferita a tutti \u00e8 congrua con la natura morale di un uomo, ed in quel caso efficace, ed incongrua alla natura di un altro, ed in quel caso inefficace. Alcuni credono in ci\u00f2 che chiamano \"influenza cumulativa\". Il consenso dell'anima sarebbe assicurato dall'influenza persuasiva dello spirito, resa efficace tramite ripetizione costante e lunga frequentazione."}
{"id": "795236", "revid": "281944", "url": "https://it.wikipedia.org/wiki?curid=795236", "title": "Cimiteri di Milano", "text": "A Milano esistono i seguenti cimiteri:\nCimiteri attuali.\nInoltre, all'interno del perimetro comunale vi sono alcuni cimiteri, originariamente organizzati per servire localit\u00e0 successivamente inglobate dal comune di Milano:\n\u00c8 allo studio del consiglio comunale la proposta di costruire un nuovo cimitero, nella zona tra il comune di Milano e il comune di Assago, nell'area verde a sud del quartiere Cantalupa. La nuova struttura verrebbe servita, tra l'altro, dal prolungamento della linea 2 della metropolitana, che raggiunge Assago.\nCimiteri soppressi.\nDiversi sono stati i cimiteri extramurali di Milano, buona parte dei quali vennero soppressi verso la fine del 1800; di questi ci sono stati cinque principali cimiteri di et\u00e0 settecentesca, fra cui:\nSi ricordano altri cimiteri nel tempo dismessi, come:"}
{"id": "795239", "revid": "767487", "url": "https://it.wikipedia.org/wiki?curid=795239", "title": "Saccopharyngidae", "text": "La famiglia dei Saccopharingydae comprende 11 specie di pesci abissali, dell'ordine dei Saccopharyngiformes."}
{"id": "795241", "revid": "767487", "url": "https://it.wikipedia.org/wiki?curid=795241", "title": "Proteina G", "text": "Le proteine G sono un sottogruppo di una superfamiglia di GTPasi.\nNei mammiferi si possono distinguere due ampie classi di GTPasi: le GTPasi monomeriche e le proteine G eterotrimeriche, costituite cio\u00e8 da tre subunit\u00e0 proteiche. Le subunit\u00e0 \u03b1, \u03b2 e \u03b3 sono divise generalmente in subunit\u00e0 \u03b1 e complesso \u03b2\u03b3, agendo quest'ultimo come un'unit\u00e0. Queste proteine sono direttamente associate a recettori di membrana, conosciuti come \"recettori a serpentina\" o recettori collegati a proteine G.\nNello stato inattivo la subunit\u00e0 \u03b1 lega GDP ed \u00e8 strettamente legata al complesso \u03b2\u03b3.\nIl legame di una molecola segnale con il recettore ne provoca un'alterazione conformazionale, che si riflette direttamente sulla subunit\u00e0 \u03b1 che a sua volta cambia conformazione. Il cambiamento conformazionale determina una dissociazione della subunit\u00e0 \u03b1 dal complesso \u03b2\u03b3, per sostituire poi il GDP legato con un GTP assumendo cos\u00ec lo stato attivo.\nEntrambe le unit\u00e0 ora dissociate possono interagire con proteine bersaglio, che sono generalmente canali ionici oppure degli enzimi, quali adenilciclasi, fosfolipasi, fosfodiesterasi.\nSchematicamente le proteine G possono:\nEsistono quattro classi di proteine G:\nLa loro azione pu\u00f2 essere modulata da proteine intracellulari, quali RGS e AGS.\nUna proteina G \u00e8 la gustducina, che assolve alle funzioni del gusto. Nel gusto la gustducina \u00e8 presente nella percezione dell'amaro e del dolce.\nLa proteina G eterotrimerica gioca un ruolo fondamentale nella percezione dell'odore. Le sostanze odorose, che sono molto piccole costituite da 3 a 20 atomi di carbonio, si accoppiano a proteine G. Quando una sostanza odorosa si lega al suo recettore le subunit\u00e0 (\u03b1, \u03b2 e \u03b3) della proteina G si dissociano. La subunit\u00e0 \u03b1 attiva l'adenilato-ciclasi, catalizzando cos\u00ec la produzione di AMPc che agendo come secondo messaggero apre i canali cationici con ingresso di Ca 2+. Questo produce un potenziale che porta all'attivazione del nervo olfattivo.\nNel 1994 sono stati premiati con il premio Nobel per la medicina Alfred G. Gilman e Martin Rodbell per la scoperta di questa proteina mentre nel 2012 gli statunitensi Robert Lefkowitz e Brian Kobilka, hanno vinto il premio Nobel per la chimica per i loro studi sempre sulla proteina G."}
{"id": "795244", "revid": "1652635", "url": "https://it.wikipedia.org/wiki?curid=795244", "title": "Staffetta", "text": "La staffetta \u00e8 una variante a squadre di competizioni sportive singolari nella quale, per ogni squadra, compete un singolo atleta alla volta e in successione.\nNelle gare di atletica leggera il cambio tra un atleta e un altro avviene tramite il passaggio del testimone, una bacchetta di legno o di materiale plastico che attesta l'avvenuta successione, e che deve accompagnare la squadra dall'inizio alla fine della gara; nelle gare di nuoto il cambio tra atleti avviene quando colui o colei che termina la propria frazione tocca con la mano il bordo della vasca dal quale deve partire lo staffettista successivo.\nEssendo la staffetta una gara che coinvolge diversi atleti (solitamente quattro) normalmente abituati alle corse in singolo, essa richiede una preparazione supplementare in termini di affiatamento e sincronismo al fine di minimizzare i tempi cosiddetti morti, nei passaggi di testimone o comunque di scambio.\nI Giochi olimpici e i vari campionati mondiali e continentali delle varie discipline prevedono diverse gare di staffetta. Dal 2014 la World Athletics organizza le World Relays, una competizione mondiale riservate alle gare di staffetta di atletica leggera.\nAtletica leggera.\nStrategia.\nLa staffetta si basa sulla velocit\u00e0 dei diversi componenti e sulla loro coordinazione nel passaggio del testimone. La strategia pi\u00f9 comune nella staffetta con quattro persone \u00e8 mettere il pi\u00f9 veloce come ultimo staffettista, il secondo pi\u00f9 veloce come primo, il terzo pi\u00f9 veloce come secondo e quello pi\u00f9 lento come terzo per avere pi\u00f9 slam.\nPassaggio del testimone.\nL'atleta deve passare il testimone al successivo entro una zona delimitata della pista, di solito contraddistinta da alcuni triangoli. Il secondo corridore quando aspetta il testimone si posiziona in un punto studiato in allenamento e al momento opportuno, deciso insieme all'allenatore ed agli altri compagni, inizia a correre. Dopo alcuni passi, quando cio\u00e8 il compagno dovrebbe essere abbastanza vicino, allunga indietro il proprio braccio ed allarga la mano in modo che il corridore precedente possa passargli il testimone.\nDi solito il secondo staffettista viene avvisato dal compagno che lo segue con un grido, in modo che sappia quando poter chiudere la mano e partire. Nella media e lunga distanza i corridori hanno il tempo di girare la testa per vedere la posizione del compagno e sapere quando poter afferrare il testimone senza rischiare di farlo cadere.\nTipi di staffette.\nNell'atletica leggera ci sono diverse tipologie di staffette: le due pi\u00f9 praticate sono la staffetta 4\u00d7100 metri e la 4\u00d7400 metri, che di solito chiude il programma delle manifestazioni. \u00c8 molto difficile misurare esattamente i singoli tempi in una staffetta. Infatti se, per esempio, una squadra corre la 4\u00d7400 m in 3'00\" non \u00e8 detto che ciascun atleta abbia corso i propri 400\u00a0m in 45 secondi.\nLa staffetta 4\u00d7400 m parte con gli atleti in linea che percorrono tutta la prima frazione all'interno della propria corsia, compreso il passaggio del testimone. Nella seconda frazione, invece, dopo i primi 100\u00a0m gli atleti escono dalle corsie e possono posizionarsi tutti nella prima, senza per\u00f2 interferire l'uno con l'altro dandosi fastidio, nello stesso modo degli 800\u00a0m. I passaggi di testimone successivi avvengono facendo posizionare gli atleti dalla prima all'ultima corsia nell'ordine in cui sono posizionati, cio\u00e8 il primo nella prima corsia pi\u00f9 interna e cos\u00ec via. Nella terza e nella quarta frazione il cambio del testimone deve avvenire prima della linea di arrivo, ovvero la linea di tangente A.\nAltre tipologie di staffette esistenti sono la staffetta 4\u00d7200 metri, la staffetta 4\u00d7800 metri, la staffetta 4\u00d71500 metri, la staffetta svedese e l'ekiden (detta anche staffetta su strada).\nNel 2017, in occasione delle World Relays, \u00e8 stata inserita nel programma delle staffette la 4\u00d7400 metri mista, disciplina in cui vengono schierati in ordine libero due uomini e due donne; a partire dal 2020 la specialit\u00e0 sar\u00e0 presente anche nel programma olimpico dell'atletica leggera.\nRegolamento.\nUna squadra pu\u00f2 essere squalificata per i seguenti motivi."}
{"id": "795254", "revid": "1917069", "url": "https://it.wikipedia.org/wiki?curid=795254", "title": "Citt\u00e0 Studi", "text": "Citt\u00e0 Studi \u00e8 un quartiere di Milano, della zona nord-orientale della citt\u00e0, appartenente al Municipio 3.\nIl nome in origine indicava solo la zona occupata dagli edifici del Politecnico di Milano, sito in Piazza Leonardo da Vinci, e le cinque facolt\u00e0 scientifiche dell'Universit\u00e0 degli Studi di Milano; in seguito venne esteso al quartiere che pian piano ivi sorse, conseguentemente al crescere della citt\u00e0.\nNel quartiere sorgono il Politecnico (sede Milano-Leonardo) e l'Universit\u00e0 Statale, oltre a varie cliniche private e pubbliche tra cui l'Istituto nazionale per lo Studio e la Cura dei Tumori e l'Istituto Nazionale Neurologico Carlo Besta. \u00c8 sede di numerose scuole elementari, medie e superiori.\nIl 17 settembre 1970 il quartiere fu teatro del primo attentato terroristico a scopo punitivo perpetrato dalle Brigate Rosse, che fecero esplodere due bidoni di benzina in via Moretto da Brescia contro il box di Giuseppe Leoni, direttore centrale del personale della Sit-Siemens.\nInfrastrutture e trasporti.\nIl quartiere di Citt\u00e0 Studi \u00e8 attraversato nella sua parte occidentale dalla circonvallazione esterna (della 90/91).\nCitt\u00e0 Studi \u00e8 servita da una stazione della linea M2 della metropolitana, Piola, che si trova sotto il piazzale omonimo. Inoltre, poco distante dal confine con il quartiere si trova, all'interno del confinante quartiere di Lambrate, la stazione omonima, servita da treni metropolitani, suburbani, regionali e nazionali.\nVarie linee di autobus, di tram e di filobus, gestite da ATM, collegano Citt\u00e0 Studi ai quartieri limitrofi, al centro di Milano e a tutti i quartieri che sorgono lungo la circonvallazione."}
{"id": "795260", "revid": "149485", "url": "https://it.wikipedia.org/wiki?curid=795260", "title": "Campionati mondiali di canoa/kayak 1999", "text": "I Campionati del mondo di canoa/kayak sprint ICF si sono svolti Milano, in Italia, presso il bacino dell'Idroscalo.\nI campionati hanno visto lo svolgimento di nove eventi sia nella categoria canadese uomini che nel kayak uomini. Il kayak donne ha visto lo svolgimento di otto eventi.\n\u00c8 stato il trentesimo mondiale di canoa/kayak sprint organizzato."}
{"id": "795272", "revid": "1452073", "url": "https://it.wikipedia.org/wiki?curid=795272", "title": "Saccopharyngiformes", "text": "I Saccopharyngiformes sono un ordine di pesci ossei abissali affini agli Anguilliformes ma aberranti per gli adattamenti alla vita nelle profondit\u00e0 oceaniche.\nDistribuzione e habitat.\nSono presenti in tutti gli oceani ma ignoti nel mar Mediterraneo.\nVivono a profondit\u00e0 molto elevate nel piano abissale fino ad alcune migliaia di metri.\nDescrizione.\nLe varie famiglie di Saccopharyngiformes hanno un aspetto piuttosto vario ma sono tutte accomunate dalle mascelle molto allungate (tranne nei Monognathidae dove invece \u00e8 assente la mascella superiore) che sono unite al cranio solo da un condilo e dalla semplificazione dello scheletro con perdita di numerose ossa come l'opercolo, le costole e molte ossa del cranio. Mancano inoltre le scaglie, la vescica natatoria e le pinne ventrali. La pinna caudale \u00e8 anch'essa assente da gran parte delle specie, ove presente \u00e8 rudimentale.\nBiologia.\nPoco nota.\nRiproduzione.\nLe larve sono leptocefali diversi da quelli degli Anguilliformes per avere il corpo pi\u00f9 alto e i miomeri a forma di V e non di W. Probabilmente si riproducono una sola volta nella vita come gli Anguilliformes."}
{"id": "795276", "revid": "1603714", "url": "https://it.wikipedia.org/wiki?curid=795276", "title": "Palazzo Bevilacqua", "text": "Palazzo Bevilacqua \u00e8 un antico palazzo di Verona situato lungo corso Cavour e attribuito all'architetto Michele Sammicheli.\nStoria.\nData la presenza storica e la grande importanza della famiglia comitale dei Bevilacqua a Verona, nel centro cittadino non \u00e8 presente un solo palazzo Bevilacqua. Due sono comunque i pi\u00f9 importanti, siti uno nel cuore della citt\u00e0 antica, e questo lungo il corso dedicato a Cavour.\nIl pi\u00f9 famoso \u00e8 certamente il secondo, eretto dal celebre architetto veronese Michele Sammicheli su commissione della famiglia Bevilacqua, presente in quella zona da secoli (presenza testimoniata gi\u00e0 nel 1146), attorno al 1530.\nIl palazzo ha ospitato per diversi anni la collezione d'arte del conte Marco Bevilacqua, che comprendeva opere di artisti veronesi, come l'Orbetto, ma anche di nomi internazionali come Tintoretto e Veronese.\nLasciato in eredit\u00e0 dall'ultima duchessa Felicita Bevilacqua alla citt\u00e0, \u00e8 attualmente sede dell'ITCS Lorgna-Pindemonte.\nDescrizione.\n\u00c8 uno dei palazzi pi\u00f9 raffinati e ricchi di particolari della citt\u00e0, con una facciata realizzata in due ordini, quello inferiore pi\u00f9 massiccio, e quello superiore maggiormente slanciato ed elegante. Entrando da un grande portone di ingresso si accede a un cortile interno che conduceva direttamente al piano nobile, dove vivevano i componenti della famiglia. \nIl palazzo accoglieva celebri dipinti, tra cui \"La piet\u00e0 della lacrima\" di Giovan Francesco Caroto, ora nel museo civico di Castelvecchio, \"San Gerolamo di ignoto\" e \"San Guglielmo e il San Francesco\" di Domenico Brusasorzi, \"Paradiso\" del Tintoretto, questi tutti al museo del Louvre. Vi erano altre opere, ora disperse in varie collezioni italiane e straniere. A seguito delle spoliazioni napoleoniche, il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936 indica come provenienti dal Palazzo:"}
{"id": "795284", "revid": "125918866", "url": "https://it.wikipedia.org/wiki?curid=795284", "title": "Trincea", "text": "La trincea \u00e8 un tipo di fortificazione militare difensiva costituita, nella sua forma pi\u00f9 semplice, da un fossato lineare scavato nel terreno per ospitare al suo interno le truppe, che in questo modo si trovano protette dal tiro delle armi nemiche.\nFortificazione tipica della guerra d'assedio, in particolare dopo l'introduzione delle armi da fuoco, la trincea divenne un elemento caratteristico dei conflitti dell'inizio del XX secolo: fu in particolare durante la prima guerra mondiale che la guerra di trincea assunse le sue dimensioni pi\u00f9 imponenti e caratterizzanti.\nDescrizione.\nLa trincea \u00e8 fondamentalmente un fosso scavato nel terreno per una profondit\u00e0 tale da ospitare un uomo in piedi; il terreno di riporto \u00e8 generalmente rivolto verso il lato esposto al nemico in modo da aumentare la protezione. Le pareti delle trincee possono essere ricoperte da graticci o tavole di legname in modo da rendere lo scavo pi\u00f9 resistente agli smottamenti del terreno dovuti alle piogge; la sommit\u00e0 del bordo della trincea spesso viene rinforzata con sacchi di sabbia.\nLe trincee sono generalmente costruite con andamento parallelo alle mura della citt\u00e0 assediata (o dell'opposto campo trincerato occupato dal nemico), ma si possono avere trincee con andamento perpendicolare volte a proteggere lo spostamento delle truppe inviate ad assaltare le mura stesse: un elemento, questo, tipico delle teorie dell'\"assedio scientifico\" del XVII secolo.\nLa trincea generalmente non ha un andamento rettilineo, ma \u00e8 scavata con un tracciato a zigzag, sia per evitare tiri d'infilata di un possibile nemico riuscito a penetrare al suo interno, sia per permettere ad un'onda d'urto e allo spostamento d'aria di un'eventuale esplosione d'infrangersi nelle pareti ad angolo retto, perdendo energia e quindi permettendo ai soldati all'interno di un altro segmento di sopravvivere. Altri sistemi di fortificazione come ridotte e casematte sono inseriti all'interno del sistema delle trincee.\nDurante i conflitti a fuoco della prima guerra mondiale, le truppe che conquistavano territori erano solite scavare delle trincee per aumentare la difesa dei propri possedimenti. Esse erano profonde e larghe circa 2 metri, e contenevano depositi di munizioni e rifornimenti per i soldati che vi si trovavano all'interno, protetti dal fuoco nemico. Davanti alle trincee si sviluppava una fitta rete di filo spinato, per rendere difficoltoso l'assalto delle truppe nemiche. I parapetti delle trincee potevano essere elevati con sacchi di terra o ghiaia, e rinforzati con robusti scudi di metallo muniti di feritoie per l'osservazione e per il tiro.\nArmi per la guerra di trincea.\nLa baionetta, un lungo coltello posto sotto la canna del fucile, durante la prima guerra mondiale era lo strumento principale dei soldati negli attacchi alle trincee, poich\u00e9, dopo aver superato il filo spinato e gli spari dei nemici, si doveva ingaggiare un violento scontro corpo a corpo. La lunghezza dei fucili e delle lame erano ancora legate alla concezione ottocentesca del combattimento che prevedeva delle mischie in campo aperto. Negli spazi angusti delle trincee, i fucili con baionetta inastata non erano molto efficaci per via della lunghezza dell'arma. Le truppe d'assalto, nate nell'ultima parte del conflitto, come gli Arditi italiani e le \"Sto\u00dftrupp\" tedesche e austriache, preferivano infatti usare dei corti pugnali, a volte ricavati dall'accorciamento di obsoleti modelli di baionette, pi\u00f9 agili ed efficaci in spazi stretti.\nErich Maria Remarque nel suo libro \"Niente di nuovo sul fronte occidentale\" riferisce che alle baionette venivano preferite le vanghe in dotazione, in quanto non soggette a piantarsi nel corpo della vittima e quindi estraibili immediatamente, senza sforzo n\u00e9 perdita di tempo. In realt\u00e0 per le mischie i soldati potevano avere in dotazione le armi pi\u00f9 svariate, dai tirapugni a vere e proprie mazze ferrate, del tutto simili a quelle medievali. Esistevano anche baionette a sezione triangolare, in grado di causare ferite molto pi\u00f9 difficili da guarire: eventuali prigionieri dotati di tali armi (proibite dalle convenzioni internazionali) venivano spesso passati immediatamente per le armi.\nL'ampio uso della mitragliatrice nella prima guerra mondiale rese ancor pi\u00f9 arduo l'attacco ad una trincea nemica. Se ben posizionata una mitragliatrice poteva uccidere decine e decine di nemici in pochi minuti, grazie alla sua elevata cadenza di tiro. Questa arma, assieme al filo spinato, divenne uno dei simboli della guerra di trincea.\nBisogna ricordare tuttavia che, nonostante l'efficacia di queste armi, la vera dispensatrice di morte della prima guerra mondiale fu l'artiglieria, che con gli incessanti bombardamenti caus\u00f2 all'incirca il 70% dei morti e dei feriti nel corso del conflitto. Il bombardamento con obici e mortai fu uno dei principali metodi per colpire duramente le trincee. Il tiro indiretto di queste armi provocava una pioggia di granate sulle linee nemiche, rendendo meno efficaci le difese delle trincee, che invece si erano rivelate resistenti agli attacchi di cannoni campali a tiro teso. Cos\u00ec, prima di un attacco alle trincee nemiche, queste venivano martellate da bombardamenti lunghi ed incessanti. Ove non vi era l'effetto distruttivo di queste armi, vi era tuttavia il terrore, la confusione e lo stress provocati dalle continue deflagrazioni. L'obiettivo era quello di stordire e spaventare il nemico trincerato, cos\u00ec che non potesse reagire con determinazione all'imminente assalto."}
{"id": "795285", "revid": "1573940", "url": "https://it.wikipedia.org/wiki?curid=795285", "title": "Eurypharynx pelecanoides", "text": "L'anguilla pellicano (Eurypharynx pelecanoides ) \u00e8 un pesce abissale, unico rappresentante della famiglia Eurypharyngidae.\nDescrizione.\nLa caratteristica principale di questo pesce \u00e8 l'enorme bocca, formata da un'incredibile apertura mascellare (fino a 0,6\u00a0m di larghezza) che usa per raccogliere i piccoli organismi di cui si nutre. Per la sua forma scarsamente idrodinamica e la costituzione fragile, certamente non \u00e8 in grado di nuotare in modo veloce per catturare le sue prede. Probabilmente resta in agguato, attirando le prede con un organo luminescente situato all'estremit\u00e0 caudale del corpo. Pu\u00f2 raggiungere la lunghezza di 1,8\u00a0m.\nBiologia.\nRiproduzione.\nOviparo, si riproduce soltanto una volta nella vita.\nAlimentazione.\n\u00c8 specie cacciatrice: si nutre di cefalopodi, invertebrati abissali e pesci.\nDistribuzione e habitat.\nL'anguilla pellicano \u00e8 diffusa in tutte le acque tropicali e temperate del globo, Mediterraneo escluso.\nVive a profondit\u00e0 comprese tra i 500 e i 7.500\u00a0m."}
{"id": "795286", "revid": "124488603", "url": "https://it.wikipedia.org/wiki?curid=795286", "title": "Basket Draghi Novara", "text": "Il Basket Draghi Novara \u00e8 stata una squadra di pallacanestro di Novara.\nStoria.\nLa societ\u00e0 nasce negli anni ottanta a Castelletto sopra Ticino con il nome di \"Basket Castelletto\" e i colori sociali giallo e blu. Partendo dalla Promozione \u00e8 arrivata fino alla Legadue.\nLa prima promozione in serie cadetta arriva al termine della stagione 2003-04, ma la societ\u00e0 rinuncia alla promozione cedendo il titolo di partecipare alla Legadue alla Juvecaserta Basket.\nNel 2004 cambia il nome in \"Basket Draghi\" e al termine della stagione 2004-05 viene promossa in Legadue per la seconda volta consecutiva. Stavolta la societ\u00e0 sceglie di disputare il campionato cadetto e, pochi mesi dopo, lo pu\u00f2 giocare nel suo nuovo PalAmico. Dopo la stagione 2006-07, la societ\u00e0 si trasferisce a Novara, assumendo la denominazione di \"Basket Draghi Novara\".\nLo spostamento di sede \u00e8 stato annunciato pubblicamente il 13 giugno 2007 con una conferenza stampa avvenuta presso il palazzo del Comune di Novara. Lo spostamento ha fatto seguito alla retrocessione in Serie B d'Eccellenza dell'Aironi Basket Novara che per sei anni, con lo sponsor Cimberio, ha rappresentato la citt\u00e0 piemontese sempre in Legadue.\nIl titolo degli Aironi di Novara di B d'Eccellenza \u00e8 stato ceduto dall'ex patron degli Aironi Renzo Cimberio ad una cordata formata da varie societ\u00e0 della zona con a capo un nuovo gruppo dirigenziale proprio della vicina Castelletto Ticino, che creano la Pallacanestro Lago Maggiore. A sua volta Renzo Cimberio ha abbandonato il Piemonte portando la sponsorizzazione alla Pallacanestro Varese.\nLa squadra dei Basket Draghi Novara giocava allo Sporting Palace, secondo palazzetto dello sport in Piemonte per capienza complessiva, inaugurato nel giugno 2007.\nL'annata sportiva 2007-2008.\nL'annata sportiva 2007-2008 \u00e8 iniziata con la firma del coach rosetano Tony Trullo (vice Marco Morganti) riconferma di alcuni dei giocatori che avevano gi\u00e0 giocato a Castelletto (Levin, Cristelli, Bertolini, Martini) e l'acquisto di due nuovi stranieri (Steve Burtt jr., figlio del giocatore che ebbe grandi annate in Italia) e Jaime Lloreda (nazionale panamense). A Novara \u00e8 tornato Marco Sambugaro (gi\u00e0 visto con la maglia Cimberio) mentre da Pavia \u00e8 arrivato Basei. Completano la panchina Gallazzi e Bruno e il giovanissimo talento Luca Leone classe 1989. L'infortunio di Cristelli (menisco) costringe la societ\u00e0 ad intervenire nuovamente sul mercato con la recluta a gettone di Giorgio Mapelli (contratto terminato il 30 novembre). Dopo la sconfitta con Rimini viene annunciato (marted\u00ec 13 novembre) il licenziamento di Tony Trullo. Il suo posto viene preso dal vice Marco Morganti al cui fianco siede, in qualit\u00e0 di vice Joe Riccardo Telesi, gi\u00e0 responsabile del progetto giovanili. Successivamente (luned\u00ec 26 novembre) viene tagliato anche Steve Burtt, il cui posto viene preso (il 28 novembre) da Hassan Adams, ex star dell'Universit\u00e0 di Arizona, scelto al secondo giro dai New Jersey Nets. Nel corso della stessa settimana arriva anche il playmaker Maurizio Ferrara. Entrambi esordiscono nel match casalingo con Casale Monferrato il 9 dicembre. Dopo la pausa natalizia, la dirigenza dei Draghi decide di tagliare anche Jaime Lloreda, sostituito da Brandon Bowman, ala proveniente da Georgetown che per due anni ha giocato in D-League con i Bakersfield Jam. Bowman \u00e8 stato compagno all'high school di Hassan Adams di cui \u00e8 anche amico personale. Pochi giorni dopo veniva esonerato anche Marco Morganti; al suo posto era chiamato Marcello Perazzetti. A rafforzare il roster giungeva anche Walter Santarossa al posto di Davide Cristelli."}
{"id": "795287", "revid": "562499", "url": "https://it.wikipedia.org/wiki?curid=795287", "title": "Aironi Novara", "text": ""}
{"id": "795288", "revid": "177966", "url": "https://it.wikipedia.org/wiki?curid=795288", "title": "Palazzo Canossa (Verona)", "text": "Palazzo Canossa \u00e8 un celebre palazzo privato veronese, considerato uno dei capolavori architettonici della citt\u00e0.\nStoria.\nCostruito su commissione della famiglia dei marchesi di Canossa, una delle famiglie pi\u00f9 antiche ed illustri d'Italia, che si stabilisce nel Veronese agli inizi del XV secolo, su progetto di Michele Sanmicheli nel 1527, si trova nell'aristocratico Corso Cavour, poco distante dall'Arco dei Gavi e da Castelvecchio. Di chiaro impianto manierista, non presenta l'entrata direttamente sulla strada, ma leggermente spostata in dentro, sotto un meraviglioso porticato. Considerata la sua importanza e bellezza venne anche utilizzato per ospitare, nel 1822, il celebre congresso di Verona, a cui parteciparono quasi tutti gli stati d'Europa. Uno dei soffitti del Palazzo era affrescato da Gian Battista Tiepolo, ma \u00e8 andato perduto nel corso del bombardamento anglo americano del 4 gennaio 1945.\nOspit\u00f2 importanti figure storiche come lo zar Alessandro I di Russia, l'imperatore Francesco I d'Austria e Napoleone Bonaparte. Il fronte su Corso Cavour \u00e8 stato recentemente ristrutturato.\nDescrizione.\nL'intervento di Michele Sanmicheli per Palazzo Canossa \u00e8 contemporaneo a quello compiuto sempre da lui su palazzo Bevilacqua. La loro presenza determiner\u00e0 successivamente i nuovi edifici, che emuleranno i palazzi sanmicheliani. Sanmicheli cerc\u00f2 di allineare, mediante la facciata grandiosa del palazzo, i fondali opposti di Porta Borsari e dell'Arco dei Gavi, per dare un'impostazione scenografica alla via che permane tutt'oggi (\u00e8 una strada di fascino rinascimentale), anche se le servit\u00f9 militari dal XVI secolo al XIX secolo non hanno permesso un completamento organico di corso Cavour.\nI Canossa avevano nel loro palazzo ricche collezioni d'opere d'arte, e avevano chiamato pittori del calibro di Paolo Veronese e Battista del Moro e, soprattutto, un affresco di Giambattista Tiepolo nel salone delle feste del palazzo, l\"'Apoteosi di Ercole\", distrutto durante la deflagrazione del ponte di Castelvecchio da parte dei tedeschi alla fine della seconda guerra mondiale. Vennero chiamati anche altri importanti pittori, in particolare Marco Marcola a creare scene del baccanale del Gnocco e di alcune imprese."}
{"id": "795293", "revid": "1543377", "url": "https://it.wikipedia.org/wiki?curid=795293", "title": "Corpo di polizia civile della Repubblica di San Marino", "text": "Il Corpo di polizia civile \u00e8 una delle tre forze dell'ordine della Repubblica di San Marino.\nDipendente dalla Segreteria di Stato per gli affari interni, \u00e8 un organismo incaricato di tutelare l'esercizio delle libert\u00e0 e dei diritti dei cittadini, vigilare sull'osservanza delle leggi, dei regolamenti e dei provvedimenti della pubblica autorit\u00e0, tutelare l'ordine e la sicurezza pubblica, provvedere alla prevenzione e alla repressione dei reati, prestare soccorso in caso di infortuni e di calamit\u00e0 come protezione civile.\nAl Corpo sono demandate inoltre specifiche funzioni in materia tributaria, di igiene e previdenza, di protezione civile ed antincendio, di tutela del lavoro subordinato, di tutela dell'ambiente, di accertamenti anagrafici-demografici, nonch\u00e9 la regolamentazione di manifestazioni, cerimonie e cortei.\nLa Polizia Civile fa parte del Dipartimento di polizia della Serenissima Repubblica di San Marino assieme al Corpo della Gendarmeria e il Nucleo uniformato della Guardia di Rocca.\nOrganizzazione.\nL'attivit\u00e0 del Corpo \u00e8 diretta dal comandante e in caso di assenza o di impedimento dall'ufficiale.\nEssa \u00e8 coordinata a quella degli organismi di polizia e degli altri enti, uffici pubblici ed aziende dello stato.\nIl Corpo di polizia civile \u00e8 cos\u00ec strutturato:\nUniforme.\nLa divisa \u00e8 costituita da una giacca azzurra, pantaloni blu scuro e da una caratteristica camicia di color giallo. I poliziotti di San Marino sono armati di pistola Glock 17 9x21 e di pistola elettrica Taser X2.\nCome accedervi.\nPer entrare a far parte del Corpo della polizia civile occorre essere cittadini Sammarinesi o residenti in territorio, l'ingresso \u00e8 subordinato all'idoneit\u00e0 di un corso di formazione e all'emissione da parte del Congresso di Stato di una delibera per l'assunzione di agenti ausiliari; oppure attraverso un bando di concorso pubblico che permette l'accesso direttamente come agente di polizia o se specificato a gradi superiori per i quali per\u00f2 \u00e8 richiesta solitamente una determinata anzianit\u00e0 di servizio.\nAutovetture e mezzi.\nLa polizia civile impiega diversi mezzi:\nI mezzi sono dotati di livrea bianco/rossa, di defibrillatore semiautomatico e gli agenti sono abilitati ad utilizzarlo in caso di intervento sanitario.\nOrganigramma.\nIl comando della polizia civile \u00e8 situato a Murata in via delle Carrare. Vi \u00e8 un ufficio di Polizia Civile anche all'interno dell'Ospedale di Stato, attiguo i locali del Pronto Soccorso."}
{"id": "795295", "revid": "767487", "url": "https://it.wikipedia.org/wiki?curid=795295", "title": "Philip Labonte", "text": "Biografia.\nDebutt\u00f2 nella band Perpetum Doom all'et\u00e0 di diciannove anni e mezzo suonando death metal.\nLasci\u00f2 la band nel 1996 dopo aver pubblicato un demo nel 1995, \"Sorrow's End\", e divent\u00f2 successivamente voce della band metalcore Shadows Fall.\nRegistr\u00f2 con loro l'album di debutto \"Somber Eyes to the Sky\" nel 1997 con la \"Lifeless Records\". Pi\u00f9 tardi disse che sarebbe stato l'unico album con la band e decise di prendere un'altra via.\nNel 1998 form\u00f2 la sua attuale band, gli All That Remains, debuttando con l'album \"Behind Silence and Solitude\" pubblicato nel 2002 con la Prosthetic/Razor &amp; Tie. Hanno prodotto in seguito altri quattro album, \"This Darkened Heart\" nel 2004, \"The Fall of Ideals\" nel 2006, \"Overcome\" nel 2008 e \"For We Are Many\" nel \"2010\"\nNel 2010 collabora con la cantante finlandese Tarja Turunen (ex vocalist dei Nightwish) nel suo album \"What Lies Beneath\", con la quale registra la canzone \"Dark Star\"."}
{"id": "795302", "revid": "126257", "url": "https://it.wikipedia.org/wiki?curid=795302", "title": "Giovanna Bonanno", "text": "Biografia.\nPoche le notizie biografiche di Giovanna Bonanno, vissuta nel XVIII secolo durante il regno del vicer\u00e9 Domenico Caracciolo.\nRisulta da alcune fonti che un tale Vincenzo Bonanno nel 1744 spos\u00f2 una donna di nome Anna Pant\u00f2: Giovanna Bonanno era il nome (probabilmente falsificato o trascritto male) che emerge dagli atti giudiziari del processo per veneficio e stregoneria.\nSecondo l'antropologo Salvatore Salomone Marino, la Bonanno visse nel XVIII secolo durante il regno del vicer\u00e9 Caracciolo, traendo sostentamento dalla mendicit\u00e0 e non gi\u00e0 dalla stregoneria. Peraltro, la scoperta del liquido che ella usava per avvelenare le persone fu del tutto casuale: nell'anno 1786 venne a sapere di una bambina che per errore aveva assaggiato aceto per i pidocchi e si era sentita male, peraltro senza che nessuno sospettasse di niente, e da quell'episodio scatur\u00ec l'intuizione che per pochi anni cambi\u00f2 la misera vita di Giovanna Bonanno (nonch\u00e9 quella di molte donne infelicemente sposate).\nL'aceto.\nDai documenti processuali studiati da S. S. Marino, risulta che la Bonanno fosse persuasa di offrire un servizio socialmente utile per ridare la serenit\u00e0 a quanti volessero disfarsi del proprio coniuge, in evidente analogia con quanto aveva fatto Giulia Tofana a suo tempo. Inoltre, non era estraneo il desiderio di migliorare la propria esistenza, da sempre caratterizzata dalla povert\u00e0 e dall'accattonaggio. In fondo, non era difficile procurarsi il liquido per i pidocchi, n\u00e9 complicato addizionarlo con vino bianco e arsenico.\nI delitti.\nLa prima cliente di Giovanna fu una sua vicina che desiderava \"separarsi\" dal marito per dedicarsi totalmente al suo amante. La \"cliente\" aveva per\u00f2 poco da spendere ed acquist\u00f2 una dose poi rivelatasi sufficiente solo per procurare forti dolori di pancia al marito. Dovette acquistarne altre due dosi per vedere il marito, inutilmente ricoverato in ospedale, morto. Nessun medico riusc\u00ec ad accertare la causa della morte, e questo diede a Giovanna la certezza di non essere scoperta. Fu cos\u00ec che cominci\u00f2 a chiamare la sua mistura \"arcano liquore aceto\".\nNel quartiere popolare Zisa di Palermo, cominciano a verificarsi morti molto misteriose. Dapprima il fornaio, la cui moglie era diventata insofferente e pag\u00f2 anche un premio extra, poi un nobile, colpevole di aver dilapidato il patrimonio familiare, poi ancora la moglie di un altro fornaio, che sospettava di essere tradito, poi ancora un tale che costituiva elemento di disturbo tra la propria moglie e il giardiniere.\nIl processo.\nLa discutibile carriera di Giovanna Bonanno (ormai prossima agli 80 anni) fu stroncata da un errore: come procacciatrice di clienti aveva una sua amica, Maria Pitarra, alla quale un giorno consegn\u00f2 una dose di \"aceto\" senza informarsi su chi fosse il destinatario. Venne a sapere che la vittima era il figlio di un'altra sua carissima amica, ma era troppo tardi per rimediare: pens\u00f2 allora di poter ricevere qualche ricompensa se avesse avuto modo di avvertire per tempo la madre (tale Giovanna Lombardo, come risulta dagli atti processuali esaminati da S. S. Marino).\nNel frattempo, la Lombardo aveva scoperto che proprio sua nuora aveva commissionato la pozione per avvelenare il marito e immediatamente tram\u00f2 la vendetta. Finse di voler comprare una dose di \"aceto\", ed al momento della consegna si present\u00f2 con quattro testimoni, cogliendo in flagrante la Bonanno. Nell'ottobre del 1788, davanti alla Regia Corte Capitaniale di Palermo, inizi\u00f2 il processo a Giovanna Bonanno per stregoneria, dove furono chiamati a testimoniare i coniugi superstiti di sei venefici (quelli scoperti e denunciati) ed anche il droghiere che vendeva sistematicamente l'aceto per i pidocchi alla Bonanno. La condanna riportata in primo grado fu confermata dal Tribunale della Gran Corte. Il 30 luglio 1789 l'avvelenatrice pendeva dalla forca.\nFolclore.\nIl 30 luglio del 1789 la famigerata Giovanna Bonanno veniva impiccata sulla forca in piazza Vigliena e il 5 settembre seguente gi\u00e0 si poteva assistere ad una rappresentazione sulla \"Vecchia dell'aceto\". Nel Museo etnografico siciliano Giuseppe Pitr\u00e9 \u00e8 custodito un busto di Giovanna Bonanno."}
{"id": "795303", "revid": "177966", "url": "https://it.wikipedia.org/wiki?curid=795303", "title": "Palazzo Miniscalchi Erizzo", "text": "Il palazzo Miniscalchi Erizzo \u00e8 un edificio civile che si trova nel cuore del centro storico di Verona, posto all'angolo tra via San Mammaso, lungo cui sorge la parte medievale del fabbricato, e via Giuseppe Garibaldi, dove si apre il cortile d'onore e l'estensione ottocentesca. Dal 1990 l'edificio \u00e8 stato aperto al pubblico e trasformato in casa-museo, avente il nome di Fondazione museo Miniscalchi-Erizzo.\nStoria.\nCostruzione e ampliamento.\nLa famiglia Miniscalchi, di origine bergamasca, si trasfer\u00ec a Verona tra la fine del XIV secolo e gli inizi del XV secolo, durante il breve intervallo della dominazione viscontea della citt\u00e0: capostipite del ramo veronese fu il mercante Zaninus Mereschalchus cui, nel 1409, fu conferita la cittadinanza. Nell'arco di pochi decenni, la famiglia riusc\u00ec a incrementare le proprie ricchezze e a conseguire la nobilt\u00e0, cosicch\u00e9 decise di fissare la propria dimora in via San Mammaso.\nIn questa via sorgeva, fin dal XIV secolo, un edificio con loggiato al piano terreno; questo venne acquistato dai Miniscalchi e pesantemente ristrutturato durante l'ultimo quarto del XV secolo, dando cos\u00ec origine a un prospetto di gusto tardo-gotico caratterizzato da un portale strombato e diciotto finestre. Nella documentazione d'archivio non \u00e8 stato trovato il nome del progettista, tuttavia l'autore fu probabilmente Angelo di Giovanni, noto per il suo lavoro presso i cantieri della loggia del Consiglio, della facciata della chiesa di San Tomaso Cantuariense e in altri edifici religiosi di Verona; oltretutto Alvise Miniscalchi affid\u00f2 proprio a questi, nel 1506, la sistemazione della cappella di famiglia nella basilica di Santa Anastasia.\nPlanimetricamente l'edificio si sviluppava attorno a un cortile rettangolare pavimentato in mattoni posti a spina di pesce, situato in corrispondenza dell'atrio dell'edificio, da cui si poteva accedere agli ambienti interni e a un secondo cortile di dimensioni pi\u00f9 contenute. Questa configurazione spaziale, ovvero uno spazio aperto delimitato verso strada dalla facciata monumentale e attorno a cui si organizzano gli spazi coperti residenziali, era piuttosto comune nell'edilizia veronese del XIV e XV secolo.\nSul finire del XVI secolo la famiglia commission\u00f2 a Michelangelo Aliprandi, seguace del Veronese, la decorazione a fresco della facciata, in cui si possono scorgere suggestioni rinascimentali, secondo la moda che ormai diffusa in citt\u00e0. La struttura interna dell'edificio fu per\u00f2 completamente trasformata durante il cantiere del 1880, che port\u00f2 alla costruzione, sul lato di via Giuseppe Garibaldi, di un imponente edificio in stile neoclassico, progettato da Gustavo Strauss. Il nuovo fabbricato si contraddistingue per il timpano entro cui trova spazio lo stemma in pietra della famiglia Miniscalchi Erizzo, con corona comitale e nastro su cui \u00e8 inciso il motto \u00abEx concordia fratrum\u00bb, oltre che dalla presenza del cortile d'onore delimitato da una monumentale recinzione di ferro.\nTrasformazione in museo.\nIl conte Mario Miniscalchi Erizzo, privo di discendenza diretta, nel 1955 decise di costituire la Fondazione museo Miniscalchi-Erizzo, avente lo scopo di allestire l'omonimo museo e di salvaguarda il palazzo e le raccolte che custodisce. La nobile famiglia, infatti, nel corso dei secoli aveva acquisito numerose opere: le collezioni dell'erudito Ludovico Moscardo, autore dell\"Historia di Verona\", grazie alle nozze tra Teresa Moscardo e Marcantonio Miniscalchi; varie opere d'arte a seguito del matrimonio tra Luigi Miniscalchi e Marianna Erizzo, discendente dell'illustre famiglia patrizia veneziana; gli arredi di villa Pull\u00e9, per via dell'unione tra Elvira Ponti Miniscalchi-Erizzo e Leopoldo Pull\u00e9.\nLa Fondazione, come da testamento, entr\u00f2 in possesso del monumento solamente alla morte della vedova del Miniscalchi, il 25 marzo 1977. Dall'anno successivo, pertanto, si poterono avviare gli interventi di restauro e allestimento degli ambienti interni e degli oggetti da esporre, tanto che nel 1983 fu gi\u00e0 possibile organizzare una mostra temporanea dedicata alle collezioni rinascimentali conservate nel palazzo. Grazie al successo della stessa, la Fondazione riusc\u00ec a ottenere ulteriori fondi che furono spesi nell'intervento di conservazione della facciata gotica di via San Mammaso, oltre che per lavori di risanamento sull'intero complesso. Tali lavori terminarono nel 1984 e offrirono l'occasione di inaugurare una nuova mostra dedicata alle facciate dipinte di Verona, con un'intera sezione destinata al restauro della facciata del palazzo; la mostra fu poi presentata tra il dicembre 1985 e il gennaio 1986 a Castel Sant'Angelo a Roma e nel 1987 al mus\u00e9e du Vieux N\u00eemes nell'ambito della \u00abSemaine veronaise\u00bb, organizzata per festeggiare il gemellaggio tra N\u00eemes e Verona.\nNel 1990 si conclusero tutti i lavori e si inaugur\u00f2 il museo, articolato in un'esposizione permanente disposta in sedici sale e con ulteriori spazi atti ad accogliere mostre temporanee. Tra le collezioni esposte al pubblico vi sono quella dei disegni antichi, opera per la maggior parte di esponenti della scuola veneta, la raccolta dei bronzetti rinascimentali, l'armeria, costituita in buona parte da armature da parata, e la sala archeologica. Un'intera sala del museo \u00e8 infine dedicata alla ricostruzione della figura di Ludovico Moscardo e della sua \"wunderkammer\".\nDescrizione.\nLa facciata di interesse maggiore \u00e8 quella quattrocentesca, antistante via San Mammaso, in stile tardo-gotico, che venne disegnata come se fosse stata una quinta teatrale, ritmata da un portale strombato e diciotto finestre. Essa, in alzato, \u00e8 articolata in tre ordini: in quello inferiore, sopra un'alta zoccolatura in pietra rosa bocciardata, si aprono sei finestre quadrate con cornici di marmo rosso veronese; il piano nobile \u00e8 invece caratterizzato dalla presenza di due monumentali bifore al centro e da due alte monofore ad arco a sesto acuto per lato, sempre in marmo rosso; l'ultimo piano vede invece sei finestre ogivali di dimensioni minori con davanzali in pietra.\nLa decorazione pittorica a fresco di gusto rinascimentale che caratterizza la facciata, si sviluppa simmetricamente differenziandosi, come la struttura architettonica, su tre livelli. Al piano terreno, negli intervalli maggiori tra le finestre quadrate comparivano, in finte nicchie, delle figure, di cui rimane solamente quella di sinistra; sopra le finestre, invece, corre un fregio in cui sono raffigurati dei putti (alcuni dei quali sostengono lo stemma dei Miniscalchi), delle belve e due divinit\u00e0 fluviali.\nAl centro del piano nobile \u00e8 rappresentata la scena del \"Banchetto di Damocle\", mentre negli intervalli maggiori tra le finestre si trovano alcune nicchie affrescate con all'interno personaggi mitologici: sulla sinistra \u00e8 ancora visibile Marte, mentre a destra le raffigurazioni di Venere e Amore sono andate perdute. Sopra le monofore, invece, sono dipinti alcuni busti femminili.\nInfine, al centro dell'ultimo piano, \u00e8 rappresentata la scena monocroma del \"Giudizio di Salomone\". Tra gli intervalli maggiori delle finestre, invece, vi sono le figure di Minerva sulla sinistra, ancora leggibile, e Diana sulla destra, ormai perduta."}
{"id": "795312", "revid": "287204", "url": "https://it.wikipedia.org/wiki?curid=795312", "title": "Aquilone (vento)", "text": "Laquilone \u00e8 un vento di tramontana, proveniente da nord e nord-est, di solito impetuoso e freddo. \nIl termine viene usato anche per indicare in generale vento forte. \nDeriva dal latino aquilo - aquilonis, cio\u00e8 \"vento settentrionale\".\nNella mitologia romana, Aquilone \u00e8 la personificazione del vento del nord.\nUna delle pi\u00f9 antiche testimonianze del suo utilizzo nella lingua ci \u00e8 stata lasciata da Orazio nelle sue \"Odi\", nelle quali celebra la poesia capace di resistere \"alla pioggia che corrode o all'impetuoso vento Aquilone\".\nIn alcune regioni italiane, come il Basso Lazio, il termine talvolta viene ancora utilizzato, pi\u00f9 prosaicamente nei racconti dei nonni che parlano di tetti scoperchiati e tegole rotte dalla furia del vento.\nQuesto vento \u00e8 in alcune occasioni associato al dominio di Lucifero sulla terra, Agostino nelle Confessioni indica che una volta allontanatosi da Dio, dopo aver osato imitarlo e cercato di esautorarlo, Lucifero:\n\"Decise di fissare la propria sede nell\"aquilone\", affinch\u00e9 gli uomini servissero questo tuo perverso e deforme imitatore in una \"gelida tenebra\"\""}
{"id": "795317", "revid": "17351", "url": "https://it.wikipedia.org/wiki?curid=795317", "title": "Saab JAS-39 Gripen", "text": ""}
{"id": "795322", "revid": "125942109", "url": "https://it.wikipedia.org/wiki?curid=795322", "title": "Sonic X", "text": " \u00e8 una serie televisiva anime prodotto da Tokyo Movie Shinsha, ispirato alla popolare serie di videogiochi \"Sonic the Hedgehog\", e tratto da \"Sonic Adventure\", \"Sonic Adventure 2\" e \"Sonic Battle\" per alcune parti delle stagioni della prima serie.\n\u00c8 stata trasmessa in patria da TV Tokyo dall'aprile 2003 al marzo 2004 per i primi 52 episodi, ed in seguito ripresa da Kids Station che ha mandato in onda la serie completa dal 6 gennaio al 30 aprile 2020. \u00c8 stata lanciata in Italia su Jetix dal 4 ottobre 2004, per approdare poi per la prima volta in chiaro su Italia 1 dal 29 agosto 2005. \u00c8 stata anche distribuita in DVD da One Movie e pubblicata online sul servizio on demand TIMvision che l'ha resa disponibile dal marzo 2016 al maggio 2017. Le prime due stagioni sono disponibili dal 1\u00ba dicembre 2019 su Netflix.\nAl di fuori del Giappone, l'anime fu distribuito dalla societ\u00e0 statunitense 4Kids Entertainment, la quale, come gi\u00e0 fatto anche con altre serie come \"Pok\u00e9mon\", \"One Piece\" e soprattutto \"Yu-Gi-Oh!\", ha censurato pesantemente o letteralmente stravolto la serie originale, con la rimozione di scene violente (o anche di morte), la riscrittura dei dialoghi, e l'adattamento di elementi nipponici estranei alla cultura occidentale.\nTrama.\nSerie 1 (stagioni 1 e 2).\nSonic the Hedgehog \u00e8 un riccio blu supersonico che, assieme ai suoi inseparabili amici, tentano di sventare i continui piani di dominio del diabolico Dr. Eggman e i suoi robot.\nLa serie si apre nel momento in cui Sonic si trova nella base di Eggman, che ha raccolto tutti e sette gli \"Smeraldi del Caos\". Quest'ultimo crea uno sbalzo dimensionale chiamato \"Chaos Control\" (\"Controllo del caos\"), facendo cos\u00ec in modo che tutti coloro che si trovano in quel raggio d'azione vengano catapultati su una versione parallela del loro pianeta, la Terra. Sonic si ritrova cos\u00ec solo in un pianeta del tutto sconosciuto in una citt\u00e0 chiamata Station Square. Attira immediatamente l'attenzione su di s\u00e9 grazie non solo al suo aspetto estetico, non del tutto normale agli occhi degli esseri umani, ma anche alle sue capacit\u00e0, come la sua incredibile velocit\u00e0. Una volta scappato dalla polizia, che intende catturarlo per poi esaminarlo con cura, Sonic intraprende una vera e propria gara di velocit\u00e0 con Sam Speed, capo dello \"Speedy Team\", un gruppo di esperti che si occupa di sicurezza sulle strade. Dopo essere riuscito a batterlo, Sonic si ritrova accidentalmente all'interno di una piscina di un'enorme villa. Dal momento che non sa nuotare, non riesce a raggiungere la superficie dell'acqua e rischia di annegare. Fortunatamente, il piccolo \"Christopher Thorndyke\" detto \"Chris\", il ricco bambino proprietario della villa, sente degli strani rumori provenire dal giardino e accorre in suo aiuto.\nInizia cos\u00ec l'amicizia tra i due, e ben presto si scopre che nel pianeta Terra non si trova solo Sonic, ma anche tutti i suoi amici (Miles \"Tails\" Prower, Knuckles the Echidna, Amy Rose, Cream the Rabbit e Cheese) che ben presto conosceranno il caro Chris e tutti i componenti di casa Thorndyke. Contemporaneamente, per\u00f2, il porcospino blu intuisce che anche Eggman si trova sulla Terra, capendo cos\u00ec che il perfido scienziato ha intenzione di conquistare il nuovo pianeta con i suoi robot. Le puntate della prima stagione, successivamente, si incentrano principalmente sui primi scontri con l'eterno nemico di Sonic e la ricerca dei sette Smeraldi del Caos, necessari al gruppo per poter tornare a casa. Dopo averne raccolti sei in seguito a diverse peripezie Knuckles, fra tutti il pi\u00f9 propenso a tornare a casa per via del suo compito (sorvegliare lo Smeraldo Gigante, Master Emerald in originale, ad Angel Island), stringe un patto con il Dottor Eggman, che si finge interessato a tornare a casa come tutti gli altri, ma in realt\u00e0 \u00e8 solo un imbroglio, perch\u00e9 quest'ultimo ha intenzione di farsi consegnare gli smeraldi finora raccolti da Sonic e gli altri per poter prendere il potere sulla Terra. Knuckles cade in pieno nel tranello e il dottore rapisce il povero Chris, che aveva accompagnato l'echidna rossa. Inizia cos\u00ec lo scontro finale tra Sonic ed Eggman, che ha trasformato la sua nave in un enorme robot da combattimento. Intanto Lucky, uno dei robot di Eggman, ritrova l'ultima delle pietre. Sonic, invece, nel tentativo di liberare Chris che si trova all'interno del robot di Eggman, si ritrova in serie difficolt\u00e0, poich\u00e9 il robot \u00e8 potenziato dagli smeraldi. Chris riesce fortunatamente a liberarsi e li ruba ad Eggman, ma successivamente finiranno in mare per sbaglio, dove Sonic \u00e8 stato lanciato dal robot. Una volta che gli smeraldi si riuniscono tutti e sette Sonic ne riceve i poteri, trasformandosi cos\u00ec in Super Sonic. Super Sonic sconfigge il robot di Eggman, creando cos\u00ec il Chaos Control, ma gli effetti non sono quelli sperati. Infatti, Sonic e i suoi amici non tornano a casa, ma una parte del loro pianeta viene trasferita nella Terra.\nInizia cos\u00ec la seconda stagione, durante la quale Sonic dovr\u00e0 affrontare un nuovo nemico, Chaos, una creatura millenaria che si nutre del potere degli smeraldi e risvegliata grazie al dottor Eggman, che in seguito allo scontro con Super Sonic nella prima stagione, era riuscito a trovare le tavole per risvegliare questa antica creatura.\nIn seguito Sonic affronter\u00e0 Shadow the Hedgehog, il suo misterioso rivale e forma di vita perfetta creata dal professor Gerald Robotnik, nonch\u00e9 il nonno del dottor Eggman, nei laboratori della colonia spaziale ARK 50 anni prima. Shadow nasconde un passato oscuro legato a Maria, la sua unica amica, nipote del suo creatore e cugina di Eggman. Egli nasce come creatura benevola, ma in seguito all'uccisione della piccola Maria da parte dei soldati della GUN, il professor Robotnik chiuse Shadow nella sua capsula, giurando che quando si fosse svegliato avrebbe avuto la sua fredda vendetta. Dapprima si mostrer\u00e0 ostile nei confronti di Sonic e lavorer\u00e0, insieme alla seducente quanto scaltra Rouge the Bat, per il Dottor Eggman, che lo risveglia una volta trovato all'interno della sua capsula a Prison Island. Alla fine, per\u00f2, le cose cambieranno. Shadow, infatti, anche se per poco, passer\u00e0 dalla parte di Sonic per aiutarlo nella battaglia finale contro il Biolizard, la prima \"versione\" della forma di vita perfetta, che anni prima venne programmata per portare a termine i propositi di vendetta del suo creatore. Sonic e Shadow dovranno inoltre impedire che il \"Cannone Eclissi\" (\"Eclipse Cannon\"), arma che il dottor Eggman aveva attivato in precedenza non conoscendo le intenzioni del nonno, distrugga il pianeta. I due riusciranno nel loro intento, anche se Shadow, dopo aver utilizzato il Chaos Control, scompare improvvisamente.\nAlla fine della seconda stagione Sonic e gli altri riusciranno a tornare a casa. Nell'ultima puntata, si vede ormai che Chris ha raggiunto un'et\u00e0 adulta e sta lavorando ad una macchina che, raggiungendo la giusta frequenza e con un po' di fortuna, gli consentir\u00e0 di raggiungere Sonic nel suo mondo. Sono passati ormai sei anni da quando i due si sono salutati per l'ultima volta. Nel frattempo Chris persevera nel suo intento.\nSerie 2 (stagione 3).\nDopo sei anni dal salvataggio del mondo e dal ritorno a casa di Sonic e i suoi amici, Chris, ormai adulto, dopo tanto tempo riesce a trovare la frequenza dello \"Smeraldo Gigante\" e a tornare dai suoi amici cui, a causa dello sbalzo dimensionale, ritorner\u00e0 all'et\u00e0 di dodici anni.\nStavolta, oltre ad Eggman, Sonic dovr\u00e0 vedersela con i \"Metarex\", creature sconosciute guidate dal malvagio Dark Oak, il cui unico, grande scopo \u00e8 dominare l'Universo. Tails costruisce il \"Tifone Blu\" (\"Blue Typhoon\"), un'astronave accessoriatissima con cui andranno a caccia dei sette Smeraldi del Caos. Oltre a ci\u00f2, nella schiera di eroi si aggiunger\u00e0 Cosmo; ultima della sua specie, sterminata dai malvagi Metarex, e figlia di Dark Oak. Cos\u00ec, Sonic e i suoi amici (tra cui il Dr. Eggman) dovranno combattere contro i Metarex e trovare tutti i sette Smeraldi del Caos per riportare a casa Chris.\nDoppiaggio.\nL'edizione italiana \u00e8 curata da Mariagrazia Boccardo per Fox Kids. Il doppiaggio \u00e8 stato eseguito presso Cine Doppiaggi, sotto la direzione di Anton Giulio Castagna, il quale \u00e8 il padre di Jacopo Castagna, il doppiatore di Chris Thorndyke.\nEpisodi.\nLa serie presenta un totale di 78 episodi, distribuiti nella maggior parte dei Paesi del mondo. Nella maggioranza dei Paesi occidentali \u00e8 stata doppiata e trasmessa la versione censurata della 4Kids mentre in quelli orientali ed in Francia \u00e8 basata sull'originale giapponese.\nColonna sonora.\nIn Italia, nella prima trasmissione su Fox Kids e Jetix, \u00e8 stata utilizzata la sigla inglese (usata anche nel resto d'Europa, in America Latina, Nuova Zelanda e Australia), chiamata semplicemente \"Sonic X\" e cantata da Marc Biagi e Nikki Gregoroff. La sigla italiana \"Sonic X\", cantata da Giacinto Livia, venne adoperata durante la messa in onda su Italia 1. Nelle repliche su K2, nelle prime due stagioni, vi era sempre la sigla di Jetix, mentre nella terza stagione era presente una terza sigla dal titolo \"Gotta Go Fast\" cantata da Norman J. Grossfeld e Russel Velazquez, originariamente utilizzata nella versione nord americana. Negli ultimi quattro episodi, per\u00f2, \u00e8 stata inserita nuovamente la prima sigla.\nNella pubblicazione online della serie su TIMvision \u00e8 stata impiegata nuovamente la sigla di Jetix per i primi 52 episodi e gli ultimi 4 (dal 75 al 78), mentre per i restanti della terza stagione vi \u00e8 sempre la sigla americana \"Gotta Go Fast\", fatta eccezione per l'episodio 69, dove \u00e8 stata sostituita da quella giapponese, \"Sonic Drive\", mai utilizzata nelle trasmissioni televisive. La versione pubblicata su Netflix invece presenta la sigla americana \"Gotta Go Fast\" per tutti gli episodi.\nNell'edizione originale giapponese gli episodi 26 e 52 presentano due versioni diverse, una televisiva in cui vengono utilizzate le canzoni inserite, e una per la pubblicazione DVD. Quest'ultima non presenta i brani: \"Kotoba ni dekinai\", \"Natsu no hi\" e \"Midori no hibi\", il primo ed il quarto vengono sostituiti con altre tracce strumentali mentre al posto del terzo viene utilizzato \"Hikari michi\", che \u00e8 anche la sigla finale utilizzata dall'episodio 14 al 39 e nuovamente dal 53 al 78. Invece \"Live &amp; Learn\" nell'episodio 38 viene mantenuto in entrambe le edizioni.\nCensura.\nLa versione integrale della serie animata \u00e8 stata trasmessa solo in Giappone, Francia e in alcuni Paesi dell'Asia. Negli altri Paesi del mondo \u00e8 stata trasmessa la versione censurata statunitense realizzata dalla 4Kids Entertainment, che gi\u00e0 in passato aveva stravolto altre serie di successo dell'animazione nipponica (per esempio \"Yu-Gi-Oh!\" e \"One Piece\").\nI censori della 4Kids hanno in particolare tagliato dall'anime numerose scene violente o con presenza di sangue, e in alcuni casi anche quelle di morte. Ad esempio, nell'episodio \"La vendetta di Robotnik\" \u00e8 stata tagliata la scena in cui Schmitz spara a Maria, nonostante venga comunque lasciato intendere che la ragazza sia stata uccisa; nell'episodio \"Storia di una rivoluzione\", invece, \u00e8 stata completamente eliminata la scena della morte di Molly, e lasciando cos\u00ec credere che sia ancora viva. Altre censure importanti sono state la sostituzione delle colonne sonore originali con musiche pi\u00f9 infantili, rimozione di parolacce, riferimenti sessuali e alcuni effetti sonori (come gli spari delle armi da fuoco), l'alleggerimento di interi dialoghi o temi romantici, e la modifica per mezzo della computer grafica di interi fotogrammi (ad esempio per alcuni design, come la riduzione delle dimensioni dei seni di Rouge, o per la presenza di prodotti alcolici, divenuti succhi d'arancia o cola). Sono state inoltre rimosse delle scene in cui alcuni personaggi rompono la quarta parete (uno dei pochi casi in cui sono state mantenute \u00e8 nell'episodio \"Strani detectives\" in cui il Team Chaotix parla ai telespettatori) e gli eyecatch. Inoltre in diversi episodi vennero aggiunti dei riassunti degli eventi precedenti, totalmente assenti nella versione originale.\nIn Italia la serie \u00e8 stata acquistata dalla Fox e successivamente dalla Mediaset e dalla Switchover Media, le quali hanno utilizzato la versione censurata della 4Kids, oltre ad aver alleggerito pi\u00f9 dialoghi, eccettuate alcune puntate dove vengono comunque utilizzate parole riferite alla morte come negli episodi \"Le avventure di Knuckles e Hawk\" e \"Duello nello spazio\". Nella seconda stagione, al contrario delle precedenti, i personaggi fanno un uso pi\u00f9 accentuato dei termini \"morire\" e \"uccidere\", rendendo quest'ultima un po' pi\u00f9 fedele a livello di dialoghi.\nAltri media.\nFumetto.\nOltre alla serie animata esiste un fumetto mensile americano riguardante \"Sonic X\", pubblicato nel Regno Unito ed in Italia all'interno della rivista \"Jetix Magazine\". Mentre i disegni sono molto simili a quelli dell'anime, la trama \u00e8 completamente differente.\nA differenza della serie, il fumetto presenta nell'ultimo numero Metal Sonic, uno degli antagonisti principali della serie \"Sonic\".\nIl fumetto conta in totale 40 numeri.\nRomanzi.\nUna serie di sei romanzi che fungono da adattamento i primi episodi dell'arco narrativo dei Metarex \u00e8 stata pubblicata esclusivamente in Nord America da Grosset &amp; Dunlap dal 2005 al 2007. I primi due sono stati scritti rispettivamente da Paul Ruditis e Diana Gallagher mentre i restanti quattro da Charlotte Fullerton.\nVideogioco.\nLa LeapFrog Enterprises pubblic\u00f2 un videogioco educativo ispirato alla serie per la console portatile Leapster e lo distribu\u00ec inizialmente per il mercato americano nel 2005 e successivamente anche in quello europeo nel 2007. Nella trama del gioco, Sonic e Chris devono salvare i loro amici Tails, Knuckles ed Amy, i quali sono stati rapiti dal malvagio scienziato Dr. Eggman. Il giocatore controlla il riccio blu, il quale dovr\u00e0 attraversare tre livelli con elementi tipici dei videogiochi a piattaforme mischiati ad elementi educativi legati all'apprendimento della matematica e lo svolgimento di brevi minigiochi.\nOmaggi.\n\"Sonic X\" ospita spesso diversi personaggi e velivoli appartenenti ad altre serie televisive giapponesi o riguardanti la cultura nipponica. Alcuni mostri apparsi nel corso degli episodi, come i numero 23 e 48, traggono ispirazione dai kaij\u016b, i colossali mostri del cinema giapponese (tra cui Biollante, Moguera, Mothra e l'immancabile Godzilla), nonch\u00e9 dai vari mecha presenti in numerosi anime e manga (come nell'episodio 13 in cui fa capolino un robot parzialmente uguale a \"Mazinga Z\"). Il Tifone blu (Blue Typhoon) e il resto della terza serie rende molto omaggio all'anime \"La corazza spaziale Yamato\" di Leiji Matsumoto, conosciuto in Italia e in America come \"Star Blazers\".\nNel doppiaggio italiano dell'episodio \"Mal di mare\", il Dr. Eggman propone di chiamare i componenti della sua Egg Fort II \"Bim, Bum, Bam\" (in omaggio all'omonima trasmissione condotta da Paolo Bonolis, oltre alla conta), oppure Soldatino, King e D'Artagnan (come i cavalli del film \"Febbre da cavallo\"), e ancora, Aldo, Giovanni e Giacomo (in omaggio al celebre trio comico).\nAccoglienza.\nConrad Zimmerman di Destructoid ha citato \"l'orribile localizzazione\" americana di \"Sonic X\" come il motivo principale dei voti negativi espressi dagli spettatori. Tim Jones di THEM Anime ha dato alla serie due stelle su cinque, criticando il doppiaggio in lingua inglese affermando: \"\u00c8 davvero fastidioso che come tutti i recenti giochi di \"Sonic\" utilizzino questi attori/attrici senza talento nei loro doppiaggi, perch\u00e9 fanno suonare le voci originali inglese come artisti pluripremiati\". Altri commenti furono rivolti all'aspetto grafico dell'anime che sono stati per lo pi\u00f9 positivi. Lo staff di GamesRadar ha ammesso che: \"Almeno la canzone si adatta. Non riesco a immaginare che Sonic ascolti il soft rock di Meat Loaf di \"Underground\", ma sicuramente starebbe bene con \"Sonic X\"\". Jones ha elogiato la musica rock di \"Sonic Adventure 1\" e \"2\", cos\u00ec come la \"bella musica a pianoforte\" e \"orecchiabili\" i temi giapponesi impiegati come sigle iniziale e finali. Ha anche trovato gli sfondi \"belli da guardare\", ma non gli piaceva l'uso della CGI per l'attacco di Sonic.\nFurono criticati anche i personaggi umani, e in forma minore, quelli animali. Jones denunci\u00f2 Chris come \"un personaggio noioso e privo di ispirazione\" e ha anche descritto Tanaka ed Ella come stereotipi \"blandi\", rispettivamente dei giapponesi e degli afroamericani (nonostante l'ironico e probabilmente dimenticato fatto che Tanaka sia giapponese esattamente come i creatori dell'anime e come lo \u00e8 la stessa serie di videogiochi su cui si basa). Jones ha anche criticato la presenza di Amy e Big, ma ha preso in particolare considerazione il ritratto della serie animata di Sonic, che ha riassunto come: \"Andr\u00f2 in giro per il centro finch\u00e9 non accadr\u00e0 qualcosa di eccitante e user\u00f2 un anello disgustoso per sconfiggere i miei nemici\". GamesRadar si lament\u00f2 sia dei \"poveri personaggi di \"Adventure\"\" che di quelli umani originali. Al contrario, lo scrittore Gan Plant di Nintendo Life ha affermato che \"uno dei successi chiave\" della serie \u00e8 stata l'incorporazione di numerosi personaggi dei giochi, inclusi quelli meno usati come Big e i Chaotix. I fan erano divisi per merito riguardo alla famiglia Thorndyke.\nLa serie \u00e8 stata ben accolta per aver seguito fedelmente il formato dei giochi. La rivista giapponese \"Famits\u016b\" ha offerto una recensione uniformemente positiva prima del primo episodio trasmesso nel 2003, lodando l'abile transizione della velocit\u00e0 e dello stile dei giochi all'animazione, e si aspettava che la serie continuasse a diventare pi\u00f9 interessante. Plant ha affermato che \"il vero successo di \"Sonic X\" \u00e8 stato nella rivisitazione di storie iconiche\". Indipendentemente dai personaggi coinvolti, GamesRadar ha apprezzato l'idea di seguire \"il concetto centrale di Sonic\". Anche le trame originali sono state ben accolte. Tra le sue critiche alla maggior parte dell'anime, Jones ha elogiato il primo episodio in generale, in particolare per il suo umorismo. Plant ha acclamato lo sviluppo dei personaggi basato sulle storie dei giochi originali, in particolare la relazione di Sonic e Amy e la ritrovata vitalit\u00e0 dei Chaotix come strumenti comici. Allo stesso tempo, ha trovato lo show \"sorprendentemente toccante\", in particolare nel suo climax finale \"emotivo\", e ha paragonato favorevolmente l'esplorazione spaziale della terza stagione alla \"Star Trek\". La prima anteprima di \"Famits\u016b\" ha definitivo la storia come .\nCommon Sense Media gli ha assegnato tre stelle su cinque e, pur non commentando ulteriormente la sua qualit\u00e0, ha affermato che era appropriato per i bambini delle scuole elementari ma che alcune scene violente erano sconsigliate per i telespettatori pi\u00f9 giovani. Una seconda recensione di \"Famits\u016b\" della fine del 2003 ha definito l'anime un successo eccezionale e ha incoraggiato i lettori a sintonizzarsi.\nCyril Ma di FandomSpot ha classificato il personaggio di Mr. Tanaka come il suo tredicesimo maggiordomo preferito del mondo anime.\nAndrea Stella di Everyeye.it trov\u00f2 \"Sonic X\" come una serie ben confezionata senza grandi pretese, nonostante la struttura narrativa basilare, riusciva comunque a catturare in maniera soddisfacente tanto la personalit\u00e0 sfrontata del protagonista Sonic quanto l'indole malvagia (ma comunque divertente) della sua storica nemesi, ovvero il Dr. Eggman. Stella grad\u00ec il buon comparto tecnico, in grado di presentare animazioni fluide seppure senza eccellere in nessun aspetto.\nPopolarit\u00e0 e impatto culturale.\nLa serie \u00e8 stata piuttosto popolare negli Stati Uniti, in Francia, Indonesia e Malesia, raggiungendo costantemente la prima posizione nella fascia oraria in entrambi i Paesi. Nel 2007, \u00e8 stato l'anime pi\u00f9 venduto prodotto da TMS nel mercato non nipponico, nonostante la terza stagione non sia mai andata in onda in Giappone fino al 2020, e ha ispirato lo studio d'animazione a concentrarsi sulle propriet\u00e0 che potevano vendere bene al di fuori della madre patria. Nell'aprile 2009, un bambino norvegese di sei anni di nome Christer ha insistito nei confronti dei suoi genitori per inviare una lettera al re Harald V di Norvegia per approvare il cambio del suo nome in \"Sonic X\". I genitori del bambino gli hanno permesso di scrivere la lettera in questione, ma hanno deciso di non spedirla ma il figlio ha talmente insistito a tal punto che hanno dovuto accontentarlo, cos\u00ec la lettera venne recapitata al re e questi rispose che non poteva approvare il cambiamento perch\u00e9 Christer non aveva diciotto anni. Dopo oltre un decennio dall'uscita della serie, la frase \"Gotta Go Fast\" (il nome della sigla americana dell'anime) \u00e8 stata usata nei titoli di svariati articoli di periodici di videogiochi per rappresentare la serie di \"Sonic\" e altri videogiochi dal ritmo frenetico."}
{"id": "795328", "revid": "3871", "url": "https://it.wikipedia.org/wiki?curid=795328", "title": "Kranjska", "text": ""}
{"id": "795333", "revid": "212348", "url": "https://it.wikipedia.org/wiki?curid=795333", "title": "Golden Globe 1995", "text": "La 52\u00aa edizione della cerimonia di premiazione di Golden Globe si \u00e8 tenuta il 21 gennaio 1995 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "795339", "revid": "767487", "url": "https://it.wikipedia.org/wiki?curid=795339", "title": "Brusco", "text": "Conosciuto in passato come Papa Giovanni o Papa G, \u00e8 noto per la sua carriera solista e come membro di una delle posse storiche del reggae italiano: la Villa Ada Posse. Brusco \u00e8, come viene chiamato in Giamaica il suo stile, un \"DJ\", che nell'isola caraibica \u00e8 inteso come colui che, accanto al selecter, tiene in mano il microfono e fa del toasting.\nBiografia.\nAppassionato di musica sin da bambino Giovanni mette in pratica la sua passione musicale all'epoca della frequentazione del liceo Giulio Cesare di Roma, nell'epoca in cui si muovevano Piotta, i Villa Ada Posse e Chef Ragoo, quest'ultimo fonte di ispirazione e anello di congiunzione con il mondo dei centri sociali e delle dancehall. Giovanni prende in mano il microfono esibendosi in uno dei gioved\u00ec sera al Forte Prenestino chiamati \"Tortughe\" e organizzati dal sound system One Love hi powa.\nDa l\u00ec a poco nasce la Vatikan Posse formata da Papa Giovanni e Paolo II, che inizia a farsi conoscere durante il 1991 grazie a brani come \"Autoproduzione\", \"Legalizzate l'Erba\", \"Mai non se fermamo mai\", \"Spero soltanto\". L'esperienza della Vatikan Posse dura circa un anno, ed a causa della rigorosa politica di improvvisazione ed autoproduzione, del loro lavoro rimangono solo registrazioni \"live\" oltre a testimonianze dirette dei partecipanti. Pur rimanendo amici i due membri scelgono strade diverse: Paolo II cambier\u00e0 nome dapprima in Pippi Tramone e successivamente in Chef Ragoo dedicandosi alla scena hip hop, Giovanni invece si aggrega alla neonata Villa Ada Posse gi\u00e0 da qualche mese fattasi conoscere nel vivace ambiente capitolino.\nLa Villa Ada Posse.\nNel 1993 la Villa Ada pubblica il suo primo demo in cui figurano due brani di Papa G: \"Banale\" e \"Stretti Stretti\". Nel 1996 il gruppo pubblica il fortunato \"Musically\", autoprodotto. In questo cd Brusco G interpreta \"Ciocchino\" e \"Zumpi&amp;Balli\" (con Raina), \"Erba Libera\" (con Ginko) e \"Per i pisqui\". In questo periodo Giovanni mantiene viva l'amicizia con Chef Ragoo partecipando al demo \"La Connessione\" ed al mini-CD \"Explorandom\". Nel 1998 invece Brusco e Lady Flavia producono tramite la One Love hi powa, il 45 giri \"Tutta na famija\", stampato in Giamaica. Tuttavia, come successe per la Vatikan Posse, anche nel repertorio della Villa Ada ci sono diversi brani eseguiti solo dal vivo e mai incisi su pubblicazioni ufficiali, tra quelli eseguiti da Brusco ricordiamo: \"Umanamente\" (con tutta la VAP), \"Me piace che m'ascolti\" (con Aldan), \"Me piace la gente\", \"Famme fa\", \"L'ignoranza\", \"Parlo chiaro\" (con Lady Flavia), \"Comodit\u00e0\" (con Ginko), \"Vie a balla nella danza\", \"Famme vede l'accendino\", \"Chiss\u00e0 quanta gente\", \"L'uno contro l'altro\", \"Chiamami\" (con Ginko), \"Se me tuffo dentro ai tuoi occhi\", \"Nella musica\" (con Ginko), \"Se va!!!\" e \"Bella Prova\".\nCarriera solista.\nNel settembre del 2000 Brusco decide di intraprendere la carriera solista mentre sta registrando il brano \"Se vola\", parte della colonna sonora del film \"Zora la vampira\".\nNell'occasione conosce Francesco Lancia, il produttore di L9, l'etichetta discografica a cui Brusco \u00e8 tuttora legato. Con l'idea di far conoscere maggiormente le sue canzoni, limitate spesso ai soli cultori del genere per la rigorosa politica di autoproduzione della posse, Brusco inizia a lavorare con due produttori musicali come Mr Perez (L9) e Macro Marco (Gramigna). Nel giugno del 2001 viene cos\u00ec alla luce un mini-CD intitolato \"Brusco\" e contenente il brano \"Ancora &amp; Ancora\" dedicato alla AS Roma, pubblicando poi altri due singoli \"La mia strada\" da \"Combo\" assieme a Chef Ragoo, \"I sogni e le idee\" da \"VAP @ Raina studio anthology\" (Raina).\nNel 2002 Brusco ottiene un successo a livello nazionale dapprima con il brano \"Il mondo \u00e8 anche mio\" e poi con \"Sotto i raggi del sole\" che riprende il successo di Edoardo Vianello \"Abbronzatissima\". Nell'autunno dello stesso anno \u00e8 la volta di \"Buongiorno\", tratto dall'album \"Si fa presto a dire... Brusco\".\nNel primo semestre del 2003 dallo stesso album viene estratto il singolo che porter\u00e0 Brusco al culmine del suo successo: Ti Penso Sempre, cantato assieme alla cantante romana Erika Blu, che diventer\u00e0 un vero e proprio tormentone estivo. La canzone \u00e8 apparsa nella compilation del 2004 \"Italian Independent Music\", una raccolta di 3 CD edita dall'Associazione dei Fonografici Italiani.\nNel 2005 l'artista romano ha partecipato alla compilation \"Epicentro Romano Vol.3\" con il brano \"Rasta non casca\".\nNel 2006 Brusco pubblica il suo terzo cd Amore vero e nel 2007 pubblica altri due brani inediti: \"Questo mare\" e \"Bullet\".\nNel 2008 Brusco pubblica singoli come \"Ma chi sei\", \"L'Italia\", \"Solo Ganja\" ed altri.\nNel 2009 esce \"Quattroemezzo\", disco con diversi featuring tra cui i Sud Sound System, Lady Flavia, Boomdabash, Gioman, Roy Paci e Killacat.\nNel 2010 esce \"Take Off vol.1\", disco cantato completamente in lingua inglese seguito l'anno dopo da \"Take Off vol.2\".\nNel giugno aprile 2011 il nuovo album \"Fino all'alba\". il primo singolo presentato \u00e8 \"Fino all'alba\". Il 17 ottobre pubblica nella sua pagina Facebook un nuovo brano intitolato: \"La Cassetta e Il Vinile\" ed il 31 dicembre 2011 in free download il mixtape \"Il mio universo\" contenente oltre 15 canzoni inedite.\nIl 18 aprile 2013 annuncia nella sua pagina Facebook il nuovo album realizzato in collaborazione con i Roots in the sky dal titolo \"Tutto apposto\".\nIl 18 giugno 2013 esce \"Tutto Apposto\" realizzato interamente da Brusco e i Roots in the Sky, la band che lo sostiene durante i live dal 2004. \nLe 9 canzoni sono eseguite dai membri della band e il cd \u00e8 prodotto ancora una volta da U.B. Maior, l'etichetta indipendente creata da Brusco nel 2009.\nIl 9 giugno 2017 esce per GoodFellas il nuovo album di Brusco intitolato \"Guacamole\"."}
{"id": "795354", "revid": "2033069", "url": "https://it.wikipedia.org/wiki?curid=795354", "title": "Threshold (serie televisiva)", "text": "Threshold \u00e8 una serie televisiva statunitense di genere fantascientifico, trasmessa per la prima volta dalla rete americana CBS nel settembre 2005. Prodotta da Brannon Braga, David Goyer e David Heyman, la serie si basa sull'idea di un progetto governativo segreto volto ad investigare sul primo contatto con una specie extraterrestre.\nIn Italia \u00e8 stata trasmessa per la prima volta il 28 dicembre 2006 dalla rete televisiva Rai 2 e in contemporanea con Fox che trasmetteva gli episodi a distanza di 3 giorni.\nA causa degli alti costi di produzione, bastarono alcuni episodi con ascolti non abbastanza soddisfacenti per decidere la chiusura della serie.\nIl finale \u00e8 realizzato in fretta e furia e lascia molto spazio all'immaginazione.\nTrama.\nIn una nave, nel mezzo dell'Oceano Atlantico, vengono trovati i cadaveri, orribilmente deformati, di diversi membri dell'equipaggio, mentre altri risultano dispersi. Ad occuparsi delle indagini viene chiamata la dott.ssa Molly Anne Caffrey, esperta in analisi dei disastri, la quale forma una squadra di esperti. Quando comprende di trovarsi di fronte ad una minaccia aliena, rende operativo il piano concepito in risposta a tale eventualit\u00e0. Il piano, che prende il nome di \"Threshold\", prevede l'attivazione di una serie di protocolli realizzati per fronteggiare tale specifica emergenza (pericolo che, nella fattispecie, si concretizza mediante contagio delle persone, per indurne l'organismo a mutare)."}
{"id": "795360", "revid": "78273", "url": "https://it.wikipedia.org/wiki?curid=795360", "title": "Domus Romana di Asti", "text": ""}
{"id": "795367", "revid": "1865216", "url": "https://it.wikipedia.org/wiki?curid=795367", "title": "Congresso di Rastatt", "text": "Il Congresso di Rastatt (o Rastadt) (28 novembre 1797 \u2013 23 aprile 1799) fu una conseguenza del Trattato di Campoformio (17 ottobre 1797) del quale avrebbe dovuto definire alcuni accordi di massima rimasti nel vago ed in particolare la destinazione dei territori sulla riva sinistra del Reno alla Repubblica francese e si tenne a Rastatt, cittadina del Baden-W\u00fcrttemberg.\nAntefatto.\nIn effetti l'imperatore Francesco II aveva partecipato alla prima guerra di coalizione in qualit\u00e0 di Re di Ungheria ed Arciduca d'Austria ed era stato sconfitto ed in tale veste aveva rinunciato ad alcuni suoi territori ereditari. Inoltre aveva promesso di cedere anche i territori sulla riva sinistra del Reno che appartenevano tuttavia al Sacro Romano Impero. Il risarcimento ai feudatari delle localit\u00e0 cedute (fra i quali anche quelli della famiglia dei Metternich) sarebbe avvenuto a spese delle propriet\u00e0 delle signorie ecclesiastiche, che sarebbero state secolarizzate, come era successo alla conclusione della Guerra dei trent'anni e quindi di quelle dei principi-vescovi che stavano sulla riva destra del Reno. Questo indirizzo \u201cfaceva gioco\u201d ai francesi che, oltre a realizzare l'obiettivo secolarizzante gi\u00e0 attuato in Francia, riuscivano a mettere l'un contro l'altro i gi\u00e0 litigiosi signorotti tedeschi, con l'evidente indebolimento del fronte del Sacro Romano Impero.\nIl congresso.\nFrancesco II era rappresentato da tre diplomatici, ciascuno a diverso titolo:\nGli interessi di queste tre figure non erano sempre coincidenti, n\u00e9 coincidevano con quelle delle altre rappresentanze non francesi, il che andava a tutto vantaggio di questi ultimi.\nQuesti inviarono una delegazione (mentre Napoleone fece solo una fuggevole comparsa) costituita da:\nI delegati francesi si presentarono vestiti alla moda rivoluzionaria francese con marsine dozzinali, ampi calzoni, scarpe sporche e capelli lunghi ed incolti che uscivano di sotto a cappellacci a larghe falde con tanto di coccarda rossa, cosa che urt\u00f2 parecchio le altre delegazioni, vestite ancora con abiti tradizionali e parrucche. Cos\u00ec li descrive il futuro cancelliere austriaco Klemens von Metternich: \u00abSono sempre tappati nei loro appartamenti [anche se risulta che non disdegnassero i numerosi incontri conviviali e gli spettacoli che sempre facevano da contorno a quei tempi alle riunioni internazionali quando non ne prendevano, nei momenti di \"impasse\", il posto] e sono pi\u00f9 selvaggi degli orsi bianchi\u00bb.\nLe direttive impartite ai delegati francesi furono quelle conseguenti ad una decisione di perseguire una politica di dominio: \u00abIl Trattato di Campoformio \u00e8 solo un fatto preliminare e sar\u00e0 presto superato: l'Impero dovr\u00e0 accettare per forza nuove modifiche\u00bb.\nAvendo gi\u00e0 per conto loro Austria e Prussia come potenze pi\u00f9 importanti conclusa la pace con la Francia, i delegati dell'Impero non poterono far altro che conformarsi ad accordi gi\u00e0 presi ed il loro compito si limitava a decidere quale principe dovesse essere risarcito e quali beni ecclesiastici secolarizzati come massa patrimoniale a disposizione. Tanto che un delegato pot\u00e9 affermare: \u00abIl Congresso pare una Borsa di commercio\u00bb. Mentre le delegazioni austriaca e prussiana si dimostrarono molto accomodanti.\nTutto ci\u00f2 fece s\u00ec che i lavori si trascinassero stancamente sfilacciandosi in lunghe diatribe.\nLa delegazione svedese era guidata dal conte Hans Axel von Fersen, l'amante dell'infelice regina Maria Antonietta, il quale, essendo considerato il rappresentante del vecchio regime, si sent\u00ec profondamente oltraggiato da Napoleone.\nIl tragico epilogo.\nSembra che i delegati francesi avessero avuto fin dall'inizio l'incarico riservato di destare sentimenti ostili all'Austria, approfittando dell'immunit\u00e0 diplomatica, e di osservare e riferire sui movimenti di truppe. Questa attivit\u00e0 fu scoperta e cos\u00ec gli sforzi di pace tra francesi ed austriaci cessarono ed i rapporti si raffreddarono immediatamente.Il 10 marzo 1799 l'Arciduca Carlo, comandante in capo dell'esercito austriaco, intim\u00f2 a tutti i diplomatici francesi di lasciare il Paese ed il 17 dello stesso mese il colonnello Barbaczy ordin\u00f2 al suo reggimento di ussari di circondare la zona del congresso e di perquisire tutti i corrieri diplomatici francesi e requisirne i documenti segreti.\nGeorg von Metternich lasci\u00f2 il congresso il 22 aprile dichiarando: \u00abPoich\u00e9 ora la neutralit\u00e0 del Congresso \u00e8 venuta meno, nemmeno i francesi si intratterranno pi\u00f9 a lungo\u00bb. Tuttavia Talleyrand ordin\u00f2 ai suoi ministri di proseguire nell'attivit\u00e0 spionistica. Il 22 aprile fu tenuta l'ultima riunione ed il giorno dopo se ne andarono anche gli altri rappresentanti diplomatici ad esclusione dei francesi, per cui il colonnello Barbaczy dichiar\u00f2 ufficialmente di non poter pi\u00f9 garantire a questi ultimi la sicurezza personale. Il giorno 28 egli occupo militarmente la localit\u00e0 e diede ai francesi l'intimazione di andarsene entro le 24 ore, alla quale essi obbedirono nella notte stessa.\nCi\u00f2 che successe dopo non fu mai ben chiarito. Bonnier e Roberjot furono uccisi nei pressi della citt\u00e0 mentre Debry e Rosenstiel riuscirono a fuggire. Le loro carte furono recapitate prima all'Arciduca Carlo a Vienna, quindi furono riportate a Strasburgo. Bonnier e Roberjot furono seppelliti gi\u00e0 il 29 in Rastatt ed il colonnello Barbaczy promise di investigare sull'accaduto e di arrestare gli assassini. L'Arciduca Carlo istitu\u00ec il 1\u00ba maggio una commissione d\u2019inchiesta che si stabil\u00ec a Villingen nella Foresta Nera sotto la presidenza del conte von Spock. Il suo lavoro segreto dur\u00f2 circa sei mesi e termin\u00f2 con una notizia di stampa che il risultato dei lavori era stato inviato a Vienna, ove se ne persero le tracce.Il colonnello Barbaczy fu arrestato con alcuni soldati che si erano vantati del fatto ma poco dopo fu rimesso in libert\u00e0 e promosso maggior generale. I prussiani accusarono l'Austria di aver ordinato l'uccisione dei due rappresentanti francesi. Un'azione penale per omicidio a scopo di rapina fu presto insabbiata. Il congresso interrotto non fu pi\u00f9 ripreso anche a causa della formazione della seconda coalizione in quanto questa faceva venire meno i motivi dell'istituzione del congresso. Secondo le rivelazioni di Maria Carolina D'Absburgo (\"sic\") in punto di morte, \"sedussi coll'oro e colle carezze un colonnello degli Usseri imperiali e lo decisi ad assassinare i plenipotenziari della repubblica francese inviati al congresso di Rastadt e cos\u00ec feci svanire ogni speranza di pace...\""}
{"id": "795371", "revid": "1452073", "url": "https://it.wikipedia.org/wiki?curid=795371", "title": "Caruso", "text": ""}
{"id": "795372", "revid": "767487", "url": "https://it.wikipedia.org/wiki?curid=795372", "title": "The Scream (gruppo musicale)", "text": "The Scream furono una heavy metal band di Los Angeles formata nel 1989. Il gruppo fu in sostanza il progetto rimanente dei Racer X, tenuto in piedi dai membri Juan Alderete e Bruce Bouillet.\nStoria.\nNati dalle ceneri dei Racer X nel 1989, la band era formata originariamente da Juan Alderete e Bruce Bouillet dei Racer X, il batterista Scott Travis e John Corabi uscente dagli Angora. Corabi era entrato nella formazione dei Racer X in sostituzione di Jeff Martin. Quest'ultimo, cambiando ruolo in batterista, aveva raggiunto i Badlands (band fondata da Jake E. Lee). Realmente l'intenzione era quella di continuare il progetto sotto il nome di Racer X poich\u00e9 la band aveva inizialmente cambiato solo cantante, ma poi optarono per cambiare nome in The Scream dopo aver scartato \"Saints and Sinners\". Travis lasci\u00f2 la band nello stesso anno per raggiungere i Judas Priest, e venne sostituito da Walt Woodward III, ex batterista degli Americade e Shark Island. Nel 1990 venne chiesto a Corabi di sostituire Dean Davidson nei Britny Fox, ma egli rifiut\u00f2 l'offerta. Egli per altro aveva gi\u00e0 rifiutato qualche anno prima la proposta da parte degli Skid Row, poi diventati celebri con Sebastian Bach. Nello stesso anno riuscirono a trovare un contratto discografico per la Hollywood Records, con il produttore Eddie Kramer e la partecipazione di Jimmy Waldo alle tastiere (ex membro degli Alcatrazz, partecip\u00f2 anche ad alcuni lavori dei Vinnie Vincent Invasion e Quiet Riot). Nel 1991 venne cos\u00ec realizzato il debut \"Let It Scream\", a cui parteciparono come coristi anche l'ex singer dei Racer X Jeff Martin, e il singer dei Badlands Ray Gillen (ex Black Sabbath).\nLa band suon\u00f2 al fianco dei Bulletboys e Blackeyed Susan verso la fine del 1991, e segu\u00ec una data all'Astoria Theatre di Londra.\nNel 1992 la band partecip\u00f2 alla colonna sonora del film Encino Man.\nSempre nel 1992 i M\u00f6tley Cr\u00fce cacciarono il singer Vince Neil, e Corabi divenne un candidato a sostituirlo. Infine abbandoner\u00e0 i The Scream per entrare nei Cr\u00fce, e la band reclut\u00f2 cos\u00ec Billy Fogarty con il quale registr\u00f2 il secondo album, \"Takin' It To The Next Level\" nel 1993, ma il disco fu bocciato dalla loro etichetta prima della realizzazione. Il gruppo si sciolse poco dopo nello stesso '93.\nNel luglio 2006, la Versailles Records annuncia le intenzioni di pubblicare un live album dei The Scream, registrato per la KNAC radio nel 1992, che sarebbe stato intitolato \"The Scream Live - The Official Bootleg\". Tuttavia le realizzazioni vennero sospese per motivi legali."}
{"id": "795378", "revid": "125018642", "url": "https://it.wikipedia.org/wiki?curid=795378", "title": "Fattore di necrosi tumorale", "text": "Il fattore di necrosi tumorale \u03b1 (solitamente abbreviato come TNF\u03b1, dall'inglese Tumor necrosis factor) \u00e8 una citochina coinvolta nell'infiammazione sistemica ed \u00e8 membro di un gruppo di citochine che stimolano la reazione della fase acuta. \u00c8 prodotta principalmente dai macrofagi, sebbene possa essere prodotta da linfociti T CD4+, cellule NK, neutrofili, mastociti, eosinofili e neuroni. \nIl principale ruolo del TNF \u00e8 nella regolazione delle cellule del sistema immunitario.\nIl TNF, essendo un pirogeno endogeno, \u00e8 capace di indurre febbre, morte apoptotica delle cellule, cachessia, infiammazione. \u00c8 capace di inibire la carcinogenesi e la replicazione virale e di rispondere in caso di sepsi attraverso la produzione cellulare di IL-1 e IL-6.\nIl TNF viene talvolta detto anche cachessina, cachectina o TNF-\u03b1.\nDifetti nella produzione di TNF sono implicate nell'eziogenesi della malattia di Alzheimer, cancro, depressione maggiore e malattie infiammatorie croniche intestinali. \nTNF ricombinante viene utilizzato come immunostimolante sotto lo INN tasonermin. TNF pu\u00f2 essere prodotto ectopicamente in caso di tumore maligno e parallelamente all'ormone paratiroideo \u00e8 associato all'ipercalcemia secondaria.\nStoria e nomenclatura.\nIl TNF fu isolato come un fattore solubile rilasciato dalle cellule dell'ospite in risposta al trapianto di un tumore (un sarcoma). Questo fattore era in grado di causare la necrosi del tumore. Sebbene il TNF-\u03b1 causi la necrosi di alcuni tumori, esso pu\u00f2 stimolare la crescita di altri tipi. In tal senso il nome di questa citochina pu\u00f2 essere frainteso.\nNel 1984, fu sintetizzato il primo cDNA di TNF e ne fu individuata l'omologia di funzione e struttura con la linfotossina (LT), alcuni anni dopo, furono scoperti due recettori di membrana in grado di legare entrambe le citochine. Cos\u00ec, fu stabilito che il TNF faceva parte di un gruppo di citochine che venne chiamato \"TNF family\"\nGene.\nIl gene umano del TNF (denominato appunto \"TNFA\") fu clonato nel 1985. \u00c8 posizionato nel locus 6p21.3, occupa circa tremila basi e contiene 4 esoni. L'ultimo esone codifica l'80% degli amminoacidi riscontrabili nella proteina finale.\nStruttura.\nIl TNF \u00e8 prodotto, dapprima, come una proteina transmembrana di tipo II lunga 212 amminoacidi e arrangiata in uno stabile omotrimero. Da questa forma legata alla membrana, diventa una citochina solubile omotrimerica (sTNF) grazie al taglio proteolitico di una metalloproteasi detta \"enzima convertitore il TNF alfa\" (ossia \"TACE\") La forma trimerica solubile, del peso di 51 kDa, tende a dissociarsi per concentrazioni inferiori all'ordine delle nanomoli, perdendo la sua bioattivit\u00e0.\nFisiologia.\nIl TNF \u00e8 prodotto in massima parte dai macrofagi, ma anche da una serie di altri tipi cellulari inclusi cellule linfoidi, mastociti, cellule endoteliali, fibroblasti e cellule nervose. Una grande quantit\u00e0 di sTNF \u00e8 rilasciato dopo il contatto del macrofago con un lipopolisaccaride (o LPS, un'endotossina che compone la parete dei batteri gram-negativi, che viene rilasciata dopo la lisi del batterio), altri prodotti batterici e interleuchina 1 (IL1).\nAgisce su numerosi organi e sistemi, generalmente assieme a IL1 e IL6:\nUn aumento locale della concentrazione di TNF causa i segni tipici dell'infiammazione: calore, gonfiore, rossore, dolore.\nAlte concentrazioni plasmatiche di TNF-alfa possono causare shock settico, con MOF: multi organ failure e morte. La prolungata esposizione a basse concentrazioni di TNF pu\u00f2 portare a cachessia, una sindrome che porta alla deplezione del patrimonio proteico e lipidico dei tessuti (in particolare muscolare e adiposo). Questo tipo di risposta si riscontra nei pazienti affetti da tumore.\n\u00c8 stato dimostrato, nel topo, che la secrezione di TNF da parte delle cellule del Sertoli ha un ruolo fondamentale nell'apertura temporanea e nella riformazione delle giunzioni occludenti della barriera emato-testicolare durante la migrazione degli spermatociti dal compartimento basale verso quello adluminale.\nFunzioni e meccanismo d'azione.\nNella segnalazione cellulare.\nDue recettori, TNF-R1 (recettore per il TNF di tipo 1; CD120a; p55/60) e TNF-R2 (recettore per il TNF di tipo 2; CD120b; p75/80) si legano al TNF. TNF-R1 \u00e8 espresso costitutivamente nella maggior parte dei tessuti e pu\u00f2 essere attivato completamente sia dalla frazione di TNF legata alla membrana sia dalla forma trimerica solubile. Invece, il TNF-R2 si trova solo nelle cellule del sistema immunitario e risponde solo alla forma omotrimerica integrale del TNF. \nDopo il contatto con i loro ligandi, i recettori formano, anch'essi, trimeri. Ci\u00f2 provoca un cambiamento conformazionale, portando alla dissociazione della proteina inibitoria SODD dal dominio intracellulare detto \u201cdi morte\u201d (\"Death Domain\" DD). In tal modo la proteina adattatrice TRADD \u00e8 in grado di legarsi al DD, servendo appunto da adattatrice per successive proteine. Legata TRADD possono incominciare tre diverse vie biochimiche:\nLe miriadi di effetti, spesso conflittuali, mediati dalle vie del TNF sopraccitate, indicano la presenza di un estensivo e complesso dialogo incrociato (\"cross-talk\") di segnali biochimici.\nNell'immunit\u00e0 innata.\nSe un agente batterico supera la cute i macrofagi che vi risiedono riconoscono le proteine di membrana (in particolare LPS) e producono immediatamente citochine solubili, tra cui TNF. Queste agiscono sulle cellule endoteliali che aumentano l'espressione, verso il lume del vaso, di E-selectina e P-selectina. Queste molecole reclutano dal sangue i neutrofili e i monociti circolanti, che si agganciano alla parete del vaso. \nNel frattempo i macrofagi attivati e le cellule endoteliali producono chemochine, queste chemochine aumentano l'affinit\u00e0 di una molecola presente sui leucociti per il suo ligando, tale molecola ha il nome di integrina. Sempre il TNF ha stimolato le cellule endoteliali a esporre sulla propria superficie luminare dei ligando dell'integrina. In questo modo integrina e il suo ligando si fissano e, finalmente, il leucocita pu\u00f2 organizzarsi per il travaso nel tessuto connettivo circostante il vaso."}
{"id": "795379", "revid": "466539", "url": "https://it.wikipedia.org/wiki?curid=795379", "title": "Novyj Urengoj", "text": "Novyj Urengoj (in russo \u041d\u043e\u0432\u044b\u0439 \u0423\u0440\u0435\u043d\u0433\u043e\u0439) \u00e8 una citt\u00e0 situata nella Russia siberiana nordoccidentale, nel circondario autonomo Jamalo-Nenec, una sessantina di chilometri a sud del Circolo polare artico.\nStoria.\nFondata nel 1973, si svilupp\u00f2 rapidamente e ottenne lo \"status\" di citt\u00e0 nel 1980. La storia della citt\u00e0 \u00e8 legata a doppio filo con l'estrazione del gas naturale e del petrolio; negli immediati dintorni della citt\u00e0 si trova lo sterminato e ricchissimo giacimento di gas naturale di Urengoj, la zona di estrazione pi\u00f9 importante della Russia.\nInfrastrutture e trasporti.\nTreno.\nNovyj Urengoj \u00e8 il terminale settentrionale della linea ferroviaria da Tjumen', esistono inoltre collegamenti ferroviari con Jamburg e con Nadym.\nAereo.\nLa citt\u00e0 di Novyj Urengoj \u00e8 servita dall'Aeroporto di Novyj Urengoj (IATA: NUX, ICAO: USMU) situato a 5\u00a0km a sud-ovest dalla citt\u00e0. All'Aeroporto di Novyj Urengoj si basa la compagnia aerea russa il Distaccamento Aereo di Novyj Urengoj. All'Aeroporto di Novyj Urengoj effettuano i voli di linea le compagnie aeree russe Donavia, Gazpromavia, Jamal Airlines, UTair, S7 Airlines, Ural Airlines, Rossija Airlines, e la compagnia aerea azera Azal.\nLe destinazioni principali sono gli aeroporti russi: Mosca-Domodedovo, Mosca-Vnukovo, Ekaterinburg-Kol'covo, Krasnodar-Pa\u0161kovskij, Novosibirsk-Severnyj, Salechard, San Pietroburgo-Pulkovo, Samara-Kurumo\u010d, Tjumen', Ufa.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "795382", "revid": "80339", "url": "https://it.wikipedia.org/wiki?curid=795382", "title": "Tumor necrosis factor", "text": ""}
{"id": "795383", "revid": "80339", "url": "https://it.wikipedia.org/wiki?curid=795383", "title": "Novy Urengoj", "text": ""}
{"id": "795389", "revid": "729019", "url": "https://it.wikipedia.org/wiki?curid=795389", "title": "Nuova strada ANAS 40 ex SS 659 (Variante Crevoladossola-Oira)", "text": "La nuova strada ANAS 40 ex SS 659 (Variante Crevoladossola-Oira) (NSA 40) \u00e8 una strada statale italiana il cui tracciato costituiva una nuova variante della strada statale 659 di Valle Antigorio e Val Formazza. Attualmente, vista la sua maggiore efficienza, costituisce il primo tratto della strada statale.\nHa inizio dalla superstrada della strada statale 33 del Sempione, nel comune di Crevoladossola, e si innesta sulla strada statale 659 di Valle Antigorio e Val Formazza, dopo l'attraversamento della galleria Pontemaglio, nei pressi della localit\u00e0 di Oira (Crevoladossola).\nTrattandosi di una nuova variante il cui tracciato era decisamente pi\u00f9 scorrevole e che eliminava l'attraversamento dell'abitato di Crevoladossola, venne deciso che andasse a sostituire il vecchio percorso e che divenisse di fatto il tratto iniziale della strada statale 659 di Valle Antigorio e Val Formazza, con inizio appunto dalla superstrada della strada statale 33 del Sempione.\nIl vecchio tracciato della strada statale 659 di Valle Antigorio e Val Formazza che \u00e8 stato sostituito da questa nuova variante \u00e8 stato trasferito nel 2006 dall'ANAS al demanio della Provincia del Verbano-Cusio-Ossola e la nuova denominazione \u00e8 divenuta strada provinciale 72 Crevoladossola-Pontemaglio (SP 72)."}
{"id": "795392", "revid": "852396", "url": "https://it.wikipedia.org/wiki?curid=795392", "title": "ETM+", "text": "L'ETM+ (Enhanced Thematic Mapper Plus), \u00e8 un sensore montato a bordo del satellite artificiale Landsat 7.\nQuesto tipo di sensore va a sostituire dal 1999 il sensore Thematic Mapper (TM) che era montato sui satelliti Landsat precedenti.\nRispetto al precedente sensore, le caratteristiche delle bande spettrali sono rimaste invariate, con la differenza che, con il nuovo sensore, si \u00e8 in grado di riuscire ad ottenere immagini con una risoluzione geometrica, nell'\u00ednfrarosso termico, di 60 metri, invece dei precedenti 120. \nUtilizzando inoltre la nuova banda pancromatica, \u00e8 possibile avere la risoluzione geometrica di 15 metri, che fa del Landsat 7 un satellite ad alta (ma non altissima) risoluzione geometrica.\nTra il TM e l'ETM+, vi era il Enhanced Thematic Mapper, montato sul Landsat 6. Questo satellite per\u00f2 non ha mai raggiunto la sua orbita."}
{"id": "795398", "revid": "17351", "url": "https://it.wikipedia.org/wiki?curid=795398", "title": "De Havilland D.H.98 Mosquito", "text": ""}
{"id": "795404", "revid": "122077940", "url": "https://it.wikipedia.org/wiki?curid=795404", "title": "Inatsisartut", "text": "L'Inatsisartut (in groenlandese \"Kalaallit Nunaanni Inatsisartut\"; in danese \"Gr\u00f8nlands Landsting/Landstinget\") \u00e8 il Parlamento della Groenlandia, una nazione autonoma in seno al Regno di Danimarca. Creato nel 1979, il Parlamento \u00e8 guidato da una \"presidenza\" composta da quattro membri del Parlamento e dal Presidente. I membri del parlamento sono in tutto 31."}
{"id": "795406", "revid": "729019", "url": "https://it.wikipedia.org/wiki?curid=795406", "title": "Messerschmitt Me 410", "text": "Il Messerschmitt Me 410 \"Hornisse\" (in italiano \"calabrone\") era uno \"Zerst\u00f6rer\" (uno specifico tipo di caccia pesante) bimotore ad ala bassa prodotto dall'azienda tedesca Messerschmitt nei primi anni quaranta.\nEra uno sviluppo ulteriore del Me 210, a sua volta nato come successore del Bf 110. Dotato di due motori Daimler-Benz DB 603 da 1\u00a0750 CV, venne impiegato in diversi ruoli e su diversi fronti dalla \"Luftwaffe\", nel corso della seconda guerra mondiale.\nStoria del progetto.\nQuando le autorit\u00e0 tedesche decisero di sospendere la produzione del Me 210 (il 14 aprile 1942), aveva da poco volato il prototipo Me 210 V17 con il quale venivano introdotte le modifiche che avrebbero dato vita, alla fine di quello stesso anno, al nuovo modello Me 410.\nTralasciata l'opzione di creare un velivolo destinato specificamente all'impiego in alta quota e dotato di cabina pressurizzata, la cui denominazione avrebbe dovuto essere Messerschmitt Me 310, l'ufficio di progettazione dell'azienda bavarese si concentr\u00f2 sui risultati ottenuti modificando l'ala e la sezione terminale della fusoliera del bimotore, provvedendo ad installare i pi\u00f9 potenti motori Daimler-Benz DB 603A da 1\u00a0750 CV ciascuno.\nIl prototipo del nuovo Me 410 (caratterizzato dalla sigla V1, dal tedesco \"Versuchsmuster\") fu ottenuto modificando un Me 210A-0 (il Werk-Nr. 027, marcato DI+NW) e fu portato in volo nella nuova configurazione nel corso dell'estate del 1942. Anche nel caso dell'Me 410 gli esemplari di prova furono numerosi: le designazioni arrivarono fino al V22. In questo caso lo sviluppo fu piuttosto rapido e le prime consegne ai reparti ebbero inizio nel gennaio del 1943: si trattava di velivoli della versione Me 410A-1 da bombardamento, pi\u00f9 specificamente indicati come \"Schnellbomber\", bombardiere veloce. Andarono a sostituire nei reparti i pari ruolo Dornier Do 217 e Junkers Ju 88.\nLa versione immediatamente successiva, la A-2, era studiata per l'impiego come \"Zerst\u00f6rer\" ma era sostanzialmente identica nell'armamento, differenziandosi esclusivamente per l'assenza del puntatore \"Stuvi 5B\" utilizzato nelle azioni di bombardamento in picchiata; in merito a questa versione le fonti reperite non sono unanimi e in almeno un caso viene indicata come non realizzata.\nA partire dal mese di aprile del 1944 fu realizzata la versione Me 410B che impiegava i motori DB 603G che, caratterizzati da un pi\u00f9 elevato rapporto di compressione e dotati di compressore, sviluppavano la potenza di 1\u00a0900 CV. Anche in questo caso le diverse numerazioni della versione indicavano il ruolo primario per il quale i diversi velivoli erano concepiti. Tuttavia, analogamente ad altri velivoli tedeschi dell'epoca, la casa costruttrice realizz\u00f2 numerosi \"Umr\u00fcst-Baus\u00e4tze\", termine traducibile come \"kit di conversione\" ed identificati nella denominazione del velivolo mediante la lettera U seguita da un numero progressivo, che consentivano di installare con relativa facilit\u00e0 diverse tipologie di armamento o di strumentazione fotografica, adattando il singolo velivolo a compiti diversi.\nUlteriori sviluppi della cellula vennero studiati in epoca successiva ma non sfociarono in produzioni di serie: si tratt\u00f2 della Me 410C con ali e muso completamente riprogettati e che prevedeva l'impiego di motori DB 603ZJ o di radiali BMW 801TJ. Poi la versione Me 410D, derivata dalla precedente, ma realizzata in parte in legno, al fine di economizzare l'uso di materiali strategici. Infine la Me 410H, derivata dalla versione B, dotata di ali con apertura maggiorata per lo specifico impiego in alta quota.\nComplessivamente la produzione del Messerschmitt Me 410 raggiunse la quota di 1\u00a0160 unit\u00e0.\nTecnica.\nCellula.\nIl Me 410 riprendeva nelle linee generali il predecessore: la struttura era interamente metallica, l'ala era disposta in posizione bassa e gli impennaggi erano di tipo classico. Le gondole dei 2 motori erano sistemate in posizione pronunciata in avanti rispetto al bordo d'entrata e, nella parte posteriore, alloggiavano gli elementi principali del carrello d'atterraggio di tipo triciclo posteriore. La cabina di pilotaggio, disposta in posizione avanzata nella sezione anteriore della fusoliera, prevedeva l'alloggiamento in tandem dei due membri dell'equipaggio.\nLe differenze strutturali rispetto al Me 210 erano costituite da un leggero allungamento della fusoliera, che nella parte posteriore era stata resa pi\u00f9 profonda, e dall'introduzione di ipersostentatori automatici nel bordo d'attacco delle ali. Queste modifiche, testate sugli ultimi esemplari di serie del Me 210, consentirono la risoluzione dei problemi di stabilit\u00e0 da questo palesati fin dai primi collaudi.\nMotori.\nNella prima versione costruita in serie, la Me 410A, i motori installati erano una coppia di Daimler Benz DB 603 A da 1\u00a0750\u00a0CV (in tedesco \"Pferdest\u00e4rke\", abbreviato in PS). Nella versione Me 410B fu introdotta la pi\u00f9 recente versione delpropulsore, la DB 603G,con un incremento di potenza di 150\u00a0CV grazie all'impiego di un rapporto di compressione pi\u00f9 elevato e di un sistema di sovralimentazione.\nSistemi d'arma.\nL'armamento standard degli Me 410A era costituito da due mitragliatrici Rheinmetall MG 17 (calibro 7,92 mm) e da quattro cannoncini aeronautici Mauser MG 151/20 (calibro 20\u00a0mm) disposti all'estremit\u00e0 di prua della fusoliera e da due mitragliatrici Rheinmetall MG 131 (calibro 13\u00a0mm). Queste ultime erano alloggiate in barbette telecomandate FDL 131 disposte, una per ogni lato, sui fianchi della fusoliera in corrispondenza del bordo d'uscita delle ali. La disposizione peculiare di queste armi era stata ereditata direttamente dal Me 210.\nIl carico di caduta era rappresentato da 500\u00a0kg di bombe contenute in una stiva interna situata nell'estremit\u00e0 inferiore del muso del velivolo. La variante da bombardamento (Me 410A-1) si differenziava da quella da caccia per l'installazione di un collimatore di puntamento e per la possibilit\u00e0 di installare ganci subalari per quattro bombe SC 50 da 50\u00a0kg ciascuna.\nUn aspetto particolare nelle dotazioni dell'Me 410 era rappresentato dai numerosi equipaggiamenti alternativi forniti dall'azienda costruttrice: questi (i gi\u00e0 citati \"Umr\u00fcst-Baus\u00e4tze\") potevano essere installati sui velivoli direttamente sulle linee di montaggio oppure potevano essere forniti ai reparti per l'installazione sul campo. Questi equipaggiamenti potevano essere montati su diverse versioni del velivolo e, generalmente, trovavano alloggiamento nella stiva bombe anteriore o in posizione ventrale sulla fusoliera.\nEra cos\u00ec possibile aggiungere:\nTra gli altri, si trovano notizie anche di un equipaggiamento, denominato \"U4\" e sperimentato almeno su un prototipo, consistente in un cannone Rheinmetall BK 5 calibro 50\u00a0mm derivato da quello che equipaggiava il carro armato Panzer III. Oppure altre configurazioni particolari, tra le quali spicca l'impiego di un cannone Rheinmetall BK 3,7 calibro 37\u00a0mm derivato dal FlaK 18, o la presenza contemporanea di otto cannoni da 20\u00a0mm, oppure la sperimentazione di un lanciarazzi \"Nebelwerfer\" a tamburo rotante a sei tubi WGr 21 per razzi calibro 210\u00a0mm.\nImpiego operativo.\nIl numero complessivo di Me 410 (1\u00a0160 esemplari) ne consent\u00ec l'impiego su diversi fronti: lungo la Manica, sul fronte orientale, in Tunisia, in Italia, nei Balcani e in Norvegia.\nIl primo reparto a schierare il Me 410 fu il V./KG 2 (V gruppo del \"Kampfgeschwader\" 2 \u2013 2\u00ba stormo da bombardamento) di base a Lechfeld (nei pressi di Augusta) con i quali nei primi mesi del 1943 inizi\u00f2 la sostituzione dei propri Dornier Do 217E. Nel successivo mese di maggio, seppur per un breve periodo, alcuni esemplari vennero impiegati in Tunisia dal III./ZG 1 (\"Zerst\u00f6rergeschwader\" \u2013 stormo dotato di aerei \"Zerst\u00f6rer\") unitamente ai Me 210A. In Italia i primi Me 410A-1 vennero inquadrati nel II.(F)/122, di stanza in Sardegna, ed affiancati agli Ju 88.\nSi hanno notizie dell'impiego nel 1944 del Me 410 da parte del I./ZG 76 in Ungheria, in Francia con il KG 51 e nella 1.(F)/121 (1\u00aa squadriglia di un reparto da ricognizione basato a Parigi-Orly), in Polonia, nella 1.(F)/122 (di base a Varsavia-Okecie) ed a Riga, con la 3.(F)/122.\nFu con l'impiego del II./ZG 26 che il Me 410 acquis\u00ec l'appellativo, almeno inizialmente non ufficiale, di \"Hornisse\". Il II./ZG 26 era un reparto soprannominato \"Hornissengeschwader\", in tedesco \"stormo di calabroni\".\nI risultati operativi dell'Me 410 rivelarono dati contrastanti: in sostanza il velivolo guadagn\u00f2 risultati di un certo rilievo operando contro i bombardieri alleati nel ruolo di \"zerst\u00f6rer\" (ruolo nel quale sul finire della guerra fu progressivamente rimpiazzato dai Messerschmitt Me 262) ma risult\u00f2 meno efficace nel combattere contro i caccia (in particolare nei confronti del sempre pi\u00f9 diffuso P-51 \"Mustang\"). Per le crescenti perdite, l'Me 410 fu progressivamente relegato a ruoli di attacco antinave, ricognizione e caccia notturna; in quest'ultimo ruolo furono eseguite le ultime missioni di guerra degli Me 410.\nVersioni.\nI dati sulle versioni sono tratti da \"Enciclopedia l'Aviazione\", dove non indicato diversamente.\nAltre versioni, mai prodotte in serie:"}
{"id": "795407", "revid": "1861950", "url": "https://it.wikipedia.org/wiki?curid=795407", "title": "Royal Jordanian", "text": "Royal Jordanian Airlines (in arabo: \u0627\u0644\u0645\u0644\u0643\u064a\u064e\u0651\u0629 \u0627\u0644\u0623\u0631\u062f\u0646\u064a\u064e\u0651\u0629; traslitterato: Al-Malakiyyah al-'Urduniyyah) precedentemente nota come Alia Royal Jordanian Airlines, \u00e8 la compagnia aerea di bandiera della Giordania con sede nella capitale, Amman. La compagnia opera servizi internazionali di linea in quattro continenti dalla sua base principale all'aeroporto Internazionale Regina Alia, con oltre 500 voli a settimana e almeno 110 partenze giornaliere. \u00c8 entrata a far parte dell'alleanza Oneworld nel 2007.\nStoria.\nDagli anni 60' agli anni 90'.\nLa compagnia aerea venne fondata il 9 dicembre 1963 e inizi\u00f2 le operazioni il 15 dicembre 1963 dopo un decreto reale del defunto re Hussein. Venne battezzata Alia (o Aalya) in onore della figlia maggiore di re Hussein, la principessa Alia bint Al Hussein di Giordania (nata il 13 febbraio 1956). \u00c8 un equivoco comune che la compagnia aerea abbia preso il nome dalla terza moglie del re, la regina Alia, che il re Hussein non spos\u00f2 fino al 1972. La compagnia aerea fu fondata con il capitale di azionisti privati, ma il governo giordano successivamente rilev\u00f2 la compagnia.\nAlia (la Royal Jordanian Airline) inizi\u00f2 le operazioni con due Handley Page Dart Herald e un Douglas DC-7, servendo Kuwait City, Beirut e Il Cairo da Amman. Nel 1964 fu aggiunto un altro DC-7 e inizi\u00f2 il servizio verso Jeddah. Nel 1965, Alia inizi\u00f2 a servire Roma, la sua prima destinazione in Europa. I progressi compiuti dalla compagnia aerea furono minacciati da un raid aereo israeliano durante la Guerra dei Sei Giorni del 1967, quando uno dei DC-7 fu distrutto. Vennero sostituiti da due Fokker F27 Friendship.\nNel 1968, la compagnia aerea entr\u00f2 nell'era dei jet quando introdusse il Sud Aviation Caravelle e ampli\u00f2 la rete di rotte a Nicosia, Bengasi, Dhahran e Doha. Il 1969 vide l'aggiunta del servizio a Monaco, Istanbul e Teheran.\nNel 1970, Alia elimin\u00f2 gradualmente gli F27 e ordin\u00f2 un Boeing 707. Alla rete si aggiunsero Francoforte e Abu Dhabi. I 707 furono consegnati nel 1971. In quell'anno fu avviato il servizio a Madrid, Copenaghen e Karachi. Durante il resto del decennio, alla flotta furono aggiunti Boeing 720, Boeing 727 e Boeing 747. Venne istituito un dipartimento di ristorazione e aperti negozi duty-free all'aeroporto di Amman. Furono aggiunti servizi a destinazioni tra cui Bahrein, Dubai, Mascate, Rabat, Ginevra, Amsterdam, Baghdad, Bangkok, Vienna, Damasco, New York City, Houston e Ras al-Khaimah. Nel 1979, Alia divenne membro fondatore dell'Arab Airlines Technical Consortium (AATC).\nNegli anni '80, Tunisi e Tripoli si unirono alle rotte e fu inaugurato il centro informatico IBM di Alia. Lockheed L-1011 Tristars, Airbus A310 e Airbus A320 si sono uniti alla flotta. Nel 1986, Alia cambi\u00f2 il suo nome in Royal Jordanian, quando la principessa Alia si stava avvicinando al divorzio. La prima donna pilota della compagnia aerea pilot\u00f2 uno dei loro aerei durante questo decennio. I servizio vennero ampliati a Belgrado, Chicago, Los Angeles, Miami, Bucarest, Singapore, Riyadh, Kuala Lumpur -in collaborazione con MAS- Sana'a, Mosca, Montreal, Delhi, Calcutta e Ankara. Questo decennio vide anche l'introduzione del Gabriel Automated Ticket System (GATS).\nGli anni '90 videro un'ulteriore espansione. Royal Jordanian e altri nove vettori aerei arabi si iscrissero al Galileo GDS. Venne aggiunto il sistema di manutenzione e ingegneria IMCS, venne aperto un nuovo terminal nella citt\u00e0 di Amman al 7\u00b0 circolo della capitale giordana e iniziarono i servizi per Rafah, da allora interrotti. Alla rete si aggiunsero le citt\u00e0 di Toronto, Colombo, Giacarta, Berlino, Mumbai, Milano e Tel Aviv. Nel novembre 1997, Royal Jordanian divenne un partner di code-sharing con la compagnia aerea statunitense Trans World Airlines e trasfer\u00ec le operazioni al TWA Flight Center (Terminal 5) presso l'aeroporto Internazionale John F. Kennedy di New York.\nDagli anni 2000.\nNel 2000, la Federal Aviation Administration (FAA) degli Stati Uniti rinnov\u00f2 la licenza del dipartimento di manutenzione e ingegneria della compagnia aerea. Il negozio duty-free era tra i servizi che sarebbero stati privatizzati. Una holding, RJI, interamente controllata dal governo, venne costituita come societ\u00e0 per azioni nel febbraio 2001 per detenere la compagnia aerea e gli investimenti associati. Il nome della compagnia aerea \u00e8 stato cambiato il 5 febbraio 2001 in Alia - The Royal Jordanian Airlines Company, sebbene i viaggiatori utilizzino ancora il nome popolare di Royal Jordanian.\nLa sussidiaria della compagnia, Royal Wings, gestiva un Airbus A320-212 sia su servizi di linea che charter verso destinazioni in Egitto, Cipro e Israele.\nIl 20 dicembre 2006, Royal Jordanian annunci\u00f2 che avrebbe sostituito due Airbus A321 con due nuove unit\u00e0 e ordinato quattro nuovi Airbus A319 che sarebbero entrati in servizio all'inizio del 2008.\nNell'aprile 2007, entr\u00f2 a far parte di Oneworld, diventando cos\u00ec la prima compagnia aerea araba ad aderire a un tale sistema di alleanza globale. Il mese successivo, la compagnia annunci\u00f2 un ordine per un totale di 10 Boeing 787 Dreamliner, con l'ingresso in servizio previsto nel 2010. Questo \u00e8 stato il primo ordine che la compagnia ha effettuato con Boeing.\nMontreal \u00e8 stata nuovamente aggiunta alla rete il 25 maggio 2007, dopo che la rotta era stata cancellata nel 1997. Sempre nel mese di maggio, \u00e8 stata lo sponsor del Forum economico mondiale, che si \u00e8 tenuto presso il Mar Morto, in Giordania.\nL'11 luglio 2007, Royal Jordanian ha celebrato trent'anni di servizio non-stop tra Amman e New York City, rendendola la compagnia aerea araba pi\u00f9 longeva a questo gateway per gli Stati Uniti. RJ ha vinto il \"Airline Strategy Award\" nella categoria tecnologia al sesto Airline Strategy Awards annuale il 16 luglio 2007. Il 23 luglio, RJ ha visto l'introduzione dei voli cargo; Damasco \u00e8 stata la prima destinazione.\nHa effettuato il suo primo volo per Budapest il 28 luglio, utilizzando un Embraer 195. In ottobre, RJ ha annunciato il passaggio di due aerei Embraer 195 del suo ordine originale a due Embraer 175. Royal Jordanian ha aperto una nuova lounge all'aeroporto Internazionale Re Hussein di Aqaba.\nRJ \u00e8 stata la prima compagnia aerea del Medio Oriente a fornire ai propri passeggeri i servizi Internet e di telefonia mobile di OnAir, inclusi e-mail, SMS e chiamate vocali. Royal Jordanian ha aggiornato i suoi tre Airbus A310 a un costo di oltre 10 milioni di dinari giordani (JOD).\nLa compagnia \u00e8 stata privatizzata alla fine del 2007, con la vendita del 71% delle sue attivit\u00e0. La capitalizzazione di mercato della societ\u00e0 \u00e8 di 260 milioni di JOD e le negoziazioni di azioni sono iniziate il 17 dicembre 2007.\nIl 24 dicembre 2007, Royal Jordanian ha confermato Baku come una delle sue nuove destinazioni per il 2008, utilizzando un Embraer 195 due volte a settimana da Amman. All'inizio del 2008, tuttavia, i funzionari RJ decisero di non intraprendere la nuova rotta, affermando che i prezzi elevati del carburante e un nuovo mercato erano un rischio troppo grande da correre in quel momento. Royal Jordanian prevedeva di operare la rotta Amman-Baku alla fine del 2009 o all'inizio del 2010. Il 22 gennaio 2008, RJ ha lanciato voli per Hong Kong via Bangkok, con tre voli a settimana durante l'inverno e cinque voli a settimana durante l'estate, facendone la prima rotta della compagnia aerea verso la Cina.\nL'Airbus A319 \u00e8 entrato in servizio il 13 marzo 2008, rendendo RJ la prima compagnia aerea del Medio Oriente a utilizzare tre aeromobili della famiglia Airbus A320. Il 17 agosto 2008, ha aperto una nuova rotta per Kiev, utilizzando gli Embraer 195 per questo servizio bisettimanale. Il 24 agosto 2008, ha aperto la sua nuova lounge presso l'aeroporto internazionale regina Alia di Amman, in sostituzione delle lounge \"Petra\" e \"Jerash\". La nuova lounge si trova al secondo piano del Terminal Sud ed \u00e8 la seconda pi\u00f9 grande lounge dell'aeroporto del Medio Oriente, essendo in grado di gestire oltre 340 passeggeri.\nLa compagnia ha registrato un aumento del 18% del numero di passeggeri nel luglio 2008. Con 278.000 passeggeri, la percentuale dei posti occupati crebbe del 5% in quel mese, raggiungendo l'81%. Come parte dell'impegno di Royal Jordanian nei confronti della sua alleanza aerea Oneworld, il 3 febbraio 2009 \u00e8 stato fatto un annuncio in occasione delle celebrazioni per il decimo compleanno dell'alleanza che RJ avrebbe dipinto il suo nuovo A319 (che dovrebbe essere consegnato a fine marzo) secondo uno schema basato sul Nome e logo Oneworld. Questa \u00e8 la prima combinazione di colori speciale che Royal Jordanian ha mai utilizzato.\nLa Royal Jordanian ha ripreso il servizio per Bruxelles il 1\u00ba aprile 2009, sei anni dopo che la rotta era stata interrotta dalla compagnia aerea, volando due volte alla settimana da Amman.\nIl 28 marzo 2010, ha inaugurato voli diretti per Medina, Arabia Saudita, quattro volte a settimana. Il 23 marzo, sono stati confermati gli ordini di due A330-200 e di un Embraer 175. Royal Jordanian ha ripreso le operazioni verso la capitale della Malesia Kuala Lumpur il 2 giugno 2010, dopo aver sospeso questa rotta nel 2004.\nNel maggio 2011, la compagnia ha annunciato che avrebbe ritirato gli Airbus A310 nel dicembre 2011 e nel gennaio 2012. venivano utilizzati un Airbus A330 e un Airbus A321 per i voli non-stop verso Londra (Heathrow Terminal 3).\nNel giugno 2014, ha annunciato di aver sospeso i servizi per Mosul nel nord dell'Iraq a causa della conquista dell'aeroporto da parte dello Stato islamico.\nIl primo dei 10 Boeing 787-8 Dreamliner (267 posti, configurazione a due classi) \u00e8 entrato in servizio nel settembre 2014, collegando inizialmente Amman a Jeddah, in Arabia Saudita. Il 787 Dreamliner \u00e8 il primo Boeing di Royal Jordanian dai 707 e 747 e ha sostituito l'Airbus A340-200 che era giunto al fine vita. I Dreamliner hanno sostituito gli Airbus A330-200 poich\u00e9 i contratti di leasing di quegli aerei erano scaduti. I Dreamliner sono generalmente utilizzati nelle destinazioni dell'Estremo Oriente, a Londra e nel Nord America.\nNel maggio 2017, \u00e8 stata annunciata la nomina di Stefan Pichler, ex CEO di Air Berlin, Fiji Airways, Jazeera Airways, Virgin Australia e Thomas Cook come nuovo presidente e CEO. Pichler ha sviluppato un piano di inversione di tendenza che ha contribuito a riportare la compagnia in redditivit\u00e0 prima della fine del 2017. In questo contesto, la compagnia aerea ha annullato l'ordine dell'8\u00b0 Dreamliner e ha anche ritirato l'A330F dalla sua flotta Cargo per ragioni simili. Il CEO ha anche affermato che la strategia di Royal Jordanian avrebbe portato a una flotta a fusoliera stretta di tipo unico, senza menzionare se si tratter\u00e0 di Airbus, Boeing, Bombardier o Embraer. Nel settembre 2020, Pichler si \u00e8 dimesso dalle sue funzioni che sono state rilevate dal presidente Saeed Samih Darwazah.\nOrganizzazione.\nGli uffici.\nNel 2009 la Haddadinco Engineering Company for Contracting avvi\u00f2 la costruzione della nuova sede centrale della Royal Jordanian ad Amman. L'edificio \u00e8 stato progettato da Niels Torp. Il nuovo edificio \u00e8 stato completato alla fine del 2011 e i dipendenti hanno iniziato a lavorarci il 3 gennaio 2012. Negli anni '60 la sede centrale di Alia si trovava nel Mango Building ad Amman.\nOccupazione.\nRoyal Jordanian ha investito molto nella sua struttura di addestramento dell'equipaggio presso la sua sede di Amman. Al 2015, aveva 4.394 impiegati, secondo il rapporto annuale.\nRivalit\u00e0.\nLa Royal Jordanian \u00e8 l'unica grande compagnia aerea araba che serve Israele. Ha iniziato a mettere in atto una nuova strategia alla fine del 2002 che ha visto la compagnia aerea concentrarsi sui paesi vicini, con frequenze maggiori. In un piano per affermarsi come \"compagnia aerea regionale\" del Medio Oriente, inizi\u00f2 ad aggiungere rotte pi\u00f9 brevi come Alessandria in Egitto e Aleppo in Siria che le compagnie aeree pi\u00f9 grandi, come Emirates, non avrebbero intrapreso. Alla fine del 2008, il piano si era dimostrato efficace per la compagnia aerea, con i suoi principali rivali Middle East Airlines ed EgyptAir.\nDal 2008, la societ\u00e0 ha dovuto affrontare una maggiore concorrenza all'interno del Medio Oriente. L'arrivo di molte nuove compagnie aeree low cost come Air Arabia, Jazeera Airways e flydubai hanno causato problemi alla compagnia giordana. Con l'arrivo di queste nuove compagnie aeree, Royal Jordanian si \u00e8 concentrata sul miglioramento dei suoi servizi di bordo e di terra al fine di mantenere la quota di mercato.\nServizi.\nCatering.\nCibo e bevande serviti sui voli in partenza da Amman sono forniti dalla Dnata. I pasti caldi sono serviti su un volo della durata di almeno tre ore. Se il volo \u00e8 inferiore a un'ora, l'equipaggio fornisce snack e bevande. Questi voli includono quelli per Tel Aviv, Il Cairo, Baghdad, Beirut e Aqaba da Amman.\nIntrattenimento.\nIl sistema di intrattenimento di bordo di Royal Jordanian \u00e8 chiamato \"Sky Cinema\".\nI giochi interattivi sono disponibili in tutte le classi su tutti i voli, cos\u00ec come le notizie fornite dalla CNN. Sui voli molto brevi, da Amman a Tel Aviv, da Amman a Beirut e da Amman a Damasco, il sistema AVOD \u00e8 acceso ma c'\u00e8 solo la selezione di giochi, CNN News, il \"Flight Show\" e il canale comico. Ci\u00f2 \u00e8 dovuto al fatto che i voli sono inferiori a 45 minuti, quindi i film/spettacoli non sarebbero completati all'arrivo.\nI sedili.\nI posti Crown Class sui Boeing 787 sono letti completamente piatti. Il sedile \u00e8 largo 83 pollici sui Dreamliner e di 46 pollici sugli aerei a corto e medio raggio. In Economy Class, offre posti a sedere da 32 pollici a bordo dei suoi Embraer, mentre offre posti a sedere da 34 pollici a bordo dei suoi Airbus. Tutti i sedili della classe Royal Jordanian Economy offrono anche un poggiapiedi. Sugli Airbus A330-200, in Crown Class offriva sedili reclinabili da 62 pollici, nonch\u00e9 da 34 pollici nella cabina di classe economica.\nCrown Class lounges.\nI passeggeri della Crown Class possono utilizzare le lounge di tutto il mondo, comprese tutte le lounge delle compagnie aeree membri di Oneworld. Dall'agosto 2008, gestisce due lounge: una ad Amman, presso l'aeroporto internazionale Queen Alia, e una ad Aqaba, presso l'aeroporto internazionale King Hussein. Nell'agosto 2008, Royal Jordanian ha aperto la sua nuova lounge, che pu\u00f2 ospitare oltre 340 passeggeri. Si trova nel Terminal Sud al secondo piano e sostituisce le precedenti lounge Jerash e Petra dell'aeroporto. Durante gli anni, si sono aggiunge lounge in varie parti del mondo.\nProgramma frequent flyer.\nRoyal Club \u00e8 il programma frequent flyer di Royal Jordanian. Ai passeggeri vengono assegnate miglia in base al tipo, classe di volo e destinazione. I membri del Royal Club possono anche ottenere miglia viaggiando con altre compagnie aeree Oneworld. I titolari di carta Royal Plus Silver, Gold o Platinum possono utilizzare i servizi aeroportuali Oneworld in tutto il mondo, mentre Gold e Platinum hanno anche accesso alle lounge.\nDestinazioni.\nAl 2022, Royal Jordanian opera voli di linea verso destinazioni in Algeria, Arabia Saudita, Austria, Bahrein, Canada, Cina, Cipro, Danimarca, Emirati Arabi Uniti, Francia,Germania, Giordania, Grecia, Iraq, Italia, Kuwait, Libano, Malaysia, Paesi Bassi, Qatar, Regno Unito, Russia, Spagna, Stati Uniti, Sudan, Svizzera, Thailandia, Tunisia e Turchia.\nAccordi commerciali.\nAl 2022 Royal Jordanian ha accordi di code-share con le seguenti compagnie:\nAlleanze.\nIl 1\u00ba aprile 2007 Royal Jordanian \u00e8 entrata a far parte di Oneworld.\nFlotta.\nFlotta attuale.\nA dicembre 2021 la flotta di Royal Jordanian \u00e8 cos\u00ec composta:\nFlotta storica.\nRoyal Jordanian operava in precedenza con i seguenti aeromobili:"}
{"id": "795422", "revid": "1652635", "url": "https://it.wikipedia.org/wiki?curid=795422", "title": "Donatella", "text": ""}
{"id": "795424", "revid": "1564499", "url": "https://it.wikipedia.org/wiki?curid=795424", "title": "Ferrara (disambigua)", "text": ""}
{"id": "795425", "revid": "1318658", "url": "https://it.wikipedia.org/wiki?curid=795425", "title": "Parco nazionale del Como\u00e9", "text": "Il parco nazionale del Como\u00e9 \u00e8 un'area protetta che si trova in Costa d'Avorio, nella parte nord-occidentale del paese, vicino al confine con il Ghana e con il Burkina Faso. Il nome deriva dal fiume che lo attraversa da nord a sud, il Como\u00e9.\nNel 1983 il parco \u00e8 stato inserito nell'elenco dei patrimoni dell'umanit\u00e0 dell'UNESCO, per la notevole biodiversit\u00e0 della vegetazione che vi si trovava. Nel 2003, per\u00f2, \u00e8 stato dichiarato \"in pericolo\" a causa del diffuso bracconaggio, dell'incremento incontrollato dell'allevamento di bestiame all'interno dei confini del parco, e dell'assenza di una forma di gestione del parco. Questa situazione \u00e8 stata dichiarata superata nella XLI sessione del Comitato per il patrimonio dell'umanit\u00e0, che il 4 luglio 2017 ha tolto il parco dalla Lista dei patrimoni dell'umanit\u00e0 in pericolo."}
{"id": "795429", "revid": "255167", "url": "https://it.wikipedia.org/wiki?curid=795429", "title": "Kuito (Bi\u00e9)", "text": ""}
{"id": "795431", "revid": "47767", "url": "https://it.wikipedia.org/wiki?curid=795431", "title": "Tonino", "text": ""}
{"id": "795438", "revid": "985910", "url": "https://it.wikipedia.org/wiki?curid=795438", "title": "Emanuela Panatta", "text": "Biografia.\nDanzatrice, attrice, conduttrice italiana, oggi si occupa principalmente di teatro-fisico. Inizia a studiare danza all'et\u00e0 di 4 anni a Roma. Si forma a Roma, presso A.D.M. Mondial Dance scuola di danza privata diretta dal maestro Stefano Sellati, dove studia tutte le discipline che preparano al Musical, dagli 8 ai 16 anni. Si perfeziona come tersicorea con l'insegnante Ivana Gattei. Nell'estate del 1992 viene scelta nella sua scuola di danza, per partecipare a \"Bulli &amp; pupe\", programma estivo di Canale 5, condotto da Paolo Bonolis per la regia di Gianni Boncompagni, raggiungendo la finale della categoria danza.\nNello stesso anno debutta a \"Non \u00e8 la Rai\", dove rimane per due stagioni, fino al 1994, diventando una delle ragazze pi\u00f9 conosciute e amate del programma. In particolare, nel 1993, Walter Mastacchini, un ragazzo di Altare in provincia di Savona, ha raggiunto Roma a piedi per incontrarla; il fatto suscit\u00f2 la curiosit\u00e0 di molti giornali e riviste dell'epoca. All'interno del programma degli anni novanta, Emanuela si esib\u00ec in qualit\u00e0 di ballerina in diversi momenti del programma.\nNel 1994 lascia l'Italia per perfezionare i suoi studi di danza negli Stati Uniti, e al suo ritorno prende parte come ballerina a numerosi variet\u00e0 RAI, quali \"Numero Uno\" presentata da Pippo Baudo, con la regia di Gino Landi \"Per tutta la vita\" presentato da Fabrizio Frizzi e Romina Power; \"Il paese delle meraviglie \"presentato da Pippo Franco, per poi essere scelta nel 1998 come prima ballerina in \"Crociera\", con il suo pigmalione Gianni Boncompagni, in onda su Rai 2 e condotto da Nancy Brilli (il programma, un contenitore di esibizioni di comici, verr\u00e0 sospeso dopo la prima puntata, andata in onda nel dicembre 1998, su tredici previste, per via dei bassi ascolti rispetto alle aspettative della rete: solo 2.162.000 spettatori e l'8,85% di \"share\").\nConduce poi per due anni \"Cartoon Network\", programma-contenitore di cartoni animati per bambini in onda su TMC e TMC2 sul finire degli anni 90. In quel periodo \u00e8 anche inviata per il programma televisivo \"La casa dei sogni\", condotto da Milly Carlucci e in onda su Rai Uno.\nStudia recitazione durante la conduzione di \"Cartoon Network\" con il maestro Carlo Merlo (Direttore della Clesis Arte di Roma).\nSi diploma presso il Liceo Linguistico di Roma B. Russel. Si perfeziona dal 1999 al 2002 presso il\" Centro di formazione attori e registi\" acting training (corso di recitazione presso la scuola diretta da Beatrice Bracco) ricopre il ruolo di sua assistente dal 2001 e dal 2007 al 2012 insegna il movimento scenico presso la sua sede di Roma. Continua negli anni la sua formazione seguendo seminari di recitazione in Italia con Michael Margotta, Dominique De Fazio, Giancarlo Sepe, Mamadou Dioume, Danny Lemmo, Ivana Chubbuck, Juan Diego Puerta Lopez.\nSegue stages di danza e teatro-fisico in Italia e all'estero con insegnanti di fama internazionale a New York presso Steps Studio, Broadway Dance Center, Alvin Ailey, Pineapple di Londra, DWA di Amsterdam.\nNel 1997 debutta come attrice nel film TV \"Farfalle\" di Roberto Palmerini, in onda sulle reti Mediaset, nel ruolo della contessina \"Odette\", mentre nel 1999 \u00e8 protagonista della prima puntata della miniserie tv \"Turbo\" di Antonio Bonifacio, in onda su Rai 2, nel ruolo di \"Edvige\"; nel 2000 debutta sul grande schermo con \"Il segreto del giaguaro\", regia di Antonello Fassari (con protagonista il \"rapper\" italiano Piotta), dove interpreta il ruolo di \"Samantha\". Successivamente prende parte a importanti produzioni Rai e Mediaset come \"Carabinieri 2\", \"Tutti i sogni del mondo 4 puntate per la Rai\" e \"Un ciclone in famiglia 2\".\nNella stagione teatrale 2002-2003 interpreta il ruolo del \"Virus\" in \"Mai dire Mouse\" di Enrico Brignano e Mario Scaletta. Nel 2003 \u00e8 \"Tersicorea\" in \"Shooting Romeo e Giulietta\", per la regia di Philippe Talard, un progetto patrocinato dal Teatro dell'Opera di Roma e dal Ministero dei Beni e Attivit\u00e0 Culturali presso Istituti Penitenziari di Rebibbia e che vede protagonisti \"detenuti speciali\". Nello stesso anno conduce anche la 2\u00aa edizione del premio internazionale \"Bonifacio VIII\", presso il Palazzo Papale Bonifacio VIII di Anagni (Frosinone).\nNel 2004 collabora con \"La compagnia degli accesi\": da una sua idea nasce lo spettacolo \"Quattro + Quattro\", del quale scrive il soggetto e nel quale interpreta il ruolo di \"Martin Ego\". Lo spettacolo debutta a gennaio nel Teatro del penitenziario di Rebibbia di Roma.\nNel 2005 \u00e8 stata in tourn\u00e9e con \"Dirty times to dance\", commedia musicale per la regia di Gino Zampieri, dove interpreta la parte dell'infermiera \"Sally\". Recita in \"Coppia aperta, quasi spalancata\", commedia di Dario Fo e Franca Rame, presso il Teatro del Penitenziario di Rebibbia, nel ruolo di \"Antonia\", nel 2007, sempre presso il Teatro del Penitenziario di Rebibbia con \"La compagnia degli accesi\",recita in \"Sparkleshark\" di Philip Ridley, nella parte di \"Carol\". Nello stesso anno, interpreta il ruolo di \"Lisa\" in \"Piccoli crimini coniugali\", di Eric-Emmanuel Schmitt, regia di G. Giunti.\n\u00c8 Nadia nel film \"Diario di un serial killer\", con la regia di Antonio Bonifacio.\nNel 2008 esordisce alla regia con il cortometraggio \"Misono... persa\", da lei scritto diretto e interpretato, che vede protagonista George Hilton.\nNel 2008 collabora con la compagnia di danza www.flussodanceproject.com. Da una sua idea nasce il promo-video di teatro-fisico \"Le poetesse.. e il giardino che vive\", liberamente ispirato alla poesia di Federico Garc\u00eda Lorca che viene presentato presso il PLART (Centro museale di ricerca di Napoli) nella serata \"La seduzione prende Forma\".\nNell'estate 2008 \u00e8 prima ballerina del tour estivo itinerante con l'Orchestra Ico della Magna Grecia.\nDal 2009 ogni anno, far\u00e0 parte della giuria della dodicesima edizione del Festival-Concorso \"Inventa un film\" a Lenola (Latina).\n\u00c8 Claudia nel film \"Riflessi\" con la regia di Fulvio Paganin. Cura il movimento scenico dello spettacolo teatrale \"Crollo\" di J. Tay per la regia di Giulio Stasi in scena presso il Teatro Sala Uno di Roma e selezionato Fringe Festival E45 di Napoli.\n2011 Presenta Idea Sposa presso il Lingotto Fiere di Torino. Gira lo spot Proraso per la regia di Luca Lucini. Nel giugno 2012 cura il movimento scenico per lo spettacolo teatrale 'Il sogno di Cabiria' regia di Beatrice Bracco in scena presso il teatro Spazio Uno di Roma. Scrive e dirige 'Persone' performance di teatro-fisico in scena presso il teatro Millelire di Roma.\nNel 2013 dirige il suo primo Videoclip per l'artista Marco Trombin in arte Joseph Loud del brano It's Cold in Here del suo primo disco Per Aspera ad Astra, interpreta inoltre il ruolo della protagonista femminile. Nel 2013 sceglie come sede Berlino dove si trasferisce per approfondire la sua ricerca legata al Teatro - Danza. \u00c8 attiva come performer, nel 2011 inizia a dirigere laboratori di teatro-fisico con l'obiettivo di valorizzare ed esplorare la naturalezza dell'espressione corporale attraverso il movimento scenico e la parola. Presenta a Milano a giugno 2013 con pochi allievi selezionati, il suo progetto di ricerca 'Nothing words' laboratorio di teatro-fisico che sviluppa la tematica della trasposizione fisica del graffito. \u00c8 inoltre docente di movimento scenico, danza moderna-contemporaneo ed \u00e8 Trainer di Gyrotonic.\nNell'anno 2016 presenta \"Icone del Cinema\" performance di teatro-fisico presso lo Studio Emme di Sergio Martinelli a Roma dove dal 2013 \u00e8 docente di movimento scenico. Nel 2015 pubblica \"Civico 33 monologhi di donne pensati per la messa in scena teatrale. Dal 2017 porta avanti il progetto di Teatro Fisico Trasposizione Fotografica dirigendo classi e laboratori tra Roma, Milano e Torino.\"\nNel 2016 CIVICO 33 viene pubblicato e distribuito da Editrice Il Torchio di Padova.\nNel 2016 entra a far parte della compagnia teatrale diretta dal regista Giancarlo Sepe con sede a Roma presso il Teatro La Comunit\u00e0. Sar\u00e0 attrice in diversi spettacoli diretti e creati da Giancarlo Sepe: nella stessa stagione interpreta il ruolo di Gertrude nello spettacolo teatrale Amlet\u00f2 Gravi incomprensioni all'Hotel Du Nord (recitato in lingua francese) seguir\u00e0 tour teatrale nel 2018 presso il Teatro Studio di Scandicci e il Teatro Astra di Torino, nel 2017 in Washington Square Storie Americane interpreta il ruolo di Catherine moglie defunta di Austin (recitato in lingua inglese), in scena presso il Teatro La Comunit\u00e0 di Roma e il Teatro Nuovo di Udine, in Abecedario Americano (recitato in lingua inglese) interpreta il ruolo di Blanche lo spettacolo debutta presso Auditorium della Stella di Spoleto. \nNel 2019 dirige il Videoclip del brano Don't Tell (Gatta Nera) della cantautrice, compositrice e performer italo-irlandese Maria Laura Ronzoni 'Calliope'. Il videoclip viene selezionato alla XVII edizione del premio Roma Videoclip Il Cinema incontra la musica, manifestazione ideata e diretta da Francesca Pigianelli. \nDa ottobre 2019, scrive e conduce il format radiofonico, che prende spunto dal libro, \"CIVICO 33 Musica Sensi e Sessi\". \nIl 18 dicembre 2019 viene presentato un primo studio dello spettacolo \"CIVICO 33 Monologhi di Donne\", tratto dal libro omonimo (Editrice Il Torchio, 2016) presso il Teatro Cometa Off di Roma."}
{"id": "795439", "revid": "1632387", "url": "https://it.wikipedia.org/wiki?curid=795439", "title": "Aloperidolo", "text": "L'aloperidolo \u00e8 un farmaco antipsicotico ed \u00e8 il capostipite della famiglia dei butirrofenoni, i pi\u00f9 diffusi antipsicotici tipici.\n\u00c8 dotato di effetto antidelirante, sedativo e antiemetico. \u00c8 il farmaco antidelirante e antiallucinatorio per eccellenza. \u00c8 venduto con i nomi commerciali di Serenase, Haldol, Bioperidolo, Brotopon, Dozic, Duraperidol.\nStoria.\n\u00c8 stato scoperto in Belgio nel 1958 da Paul Janssen (medico e ricercatore farmaceutico) durante alcune ricerche sugli antidolorifici derivanti dall'oppio. Usato nei pazienti psichiatrici per trattare l'agitazione psicomotoria, si rivel\u00f2 un potente antipsicotico a dosi di molto inferiori a quelle della clorpromazina, e divenne uno dei farmaci pi\u00f9 utilizzati in psichiatria.\nMeccanismo d'azione.\nL'aloperidolo \u00e8 un antidopaminergico selettivo dei recettori della dopamina D2 (pu\u00f2 causare effetti collaterali simili al Parkinson). Interferisce inoltre sui recettori alfa-adrenergici (\u00e8 un antagonista alfa-adrenergico).\nIndicazioni.\n\u00c8 indicato prevalentemente in caso di agitazione psicomotoria (correlata a demenza, schizofrenia, stati maniacali, disturbi di personalit\u00e0, alcolismo) e come antidelirante e antiallucinatorio.\nUn suo derivato, l'aloperidolo decanoato, possiede un'azione farmacologica pi\u00f9 prolungata ed \u00e8 usato nel trattamento delle psicosi croniche.\nEffetti collaterali.\nI principali effetti collaterali sono:\nCome altri farmaci antipsicotici anche l'aloperidolo potrebbe provocare raramente la sindrome neurolettica maligna (S.N.M.), un gruppo di sintomi potenzialmente mortale caratterizzato da febbre elevata, rigidit\u00e0 muscolare, acinesia, elevati livelli di creatinfosfochinasi (CPK) sierica, disturbi neurovegetativi (irregolarit\u00e0 del polso e della pressione arteriosa, sudorazione, tachicardia, aritmie), alterazioni dello stato di coscienza che possono progredire fino al coma. Pu\u00f2 provocare anche glaucoma ad angolo chiuso.\nIn uno studio sui macachi, a cui \u00e8 stato somministrato aloperidolo e olanzapina, \u00e8 stata riportata una riduzione del volume cerebrale con la perdita parziale delle funzioni cognitive, con sintomi vicini a quelli della demenza. La risonanza magnetica nucleare permette di visualizzare concretamente i cambiamenti irreversibili nel cervello dovuti all'assunzione di neurolettici, in particolare l'aloperidolo."}
{"id": "795444", "revid": "628767", "url": "https://it.wikipedia.org/wiki?curid=795444", "title": "Parco nazionale di Ta\u00ef", "text": "Il parco nazionale di Ta\u00ef \u00e8 un parco nazionale situato in Costa d'Avorio. Si tratta di una delle ultime foreste primarie dell'Africa occidentale.\nIl parco si estende nella regione sud occidentale della Costa d'Avorio nel dipartimento omonimo; confina a ovest con la Liberia, a est con il fiume Sassandra, a nord con il monte Peko e i monti Saon, e a sud con il monte Nieno Kou\u00e9. Occupa una superficie di 3.300 chilometri quadrati, con una zona cuscinetto di circa 200 chilometri quadrati. Nel territorio vi sono stanziate le popolazioni Kru.\nNel 1982 il parco \u00e8 stato inserito nell'elenco dei patrimoni dell'umanit\u00e0 grazie alla presenza di un'ampia biodiversit\u00e0, sia come flora che come fauna. Tra gli animali pi\u00f9 importanti che sono protetti entro i confini del parco vi sono gli ippopotami pigmei."}
{"id": "795445", "revid": "729019", "url": "https://it.wikipedia.org/wiki?curid=795445", "title": "Vicente Y\u00e1\u00f1ez Pinz\u00f3n", "text": "Le origini.\nNacque da una ricca famiglia spagnola di armatori, in parte proprietaria delle caravelle \"Ni\u00f1a\" e \"Pinta\". Aveva due fratelli: Martin Alonso e Francisco, con i quali faceva parte dei meglio noti fratelli Pinz\u00f3n.\nI viaggi.\nNavig\u00f2 con Cristoforo Colombo nel suo primo viaggio del 1492 alla scoperta del Nuovo Mondo. Vicente era il capitano della \"Ni\u00f1a\" insieme a suo fratello Francisco, che ne era il timoniere. Il fratello maggiore Mart\u00edn Alonso, invece, comandava la \"Pinta\". A differenza di quest'ultimo, Vicente dimostr\u00f2 una ferrea disciplina e rest\u00f2 sempre fedele all'Ammiraglio, raccogliendo sulla piccola \"Ni\u00f1a\" i naufraghi della \"Santa Maria\". Nel viaggio di ritorno condivise il comando della caravella con lo stesso Colombo, approdando dopo un violentissimo uragano sulle coste delle Azzorre.\nNel 1499 Vicente Y\u00e1\u00f1ez navig\u00f2 verso l'America meridionale. Il 26 gennaio 1500, trascinato dalle correnti di una tempesta, giunse alle coste settentrionali dell'attuale Brasile. Sbarc\u00f2 quindi su una spiaggia chiamata Praia do Para\u00edso, presso Cabo de Santo Agostinho, nello stato di Pernambuco. Tuttavia, in accordo col Trattato di Tordesillas del 1494, la Spagna non pot\u00e9 rivendicare il territorio, che fu comunque battezzato come \"Cabo de Santa Maria de la Consolaci\u00f3n\" (Capo di Santa Maria della Consolazione) dallo stesso Vicente Y\u00e1\u00f1ez.\nPinz\u00f3n inoltre scorse in lontananza il Rio delle Amazzoni e risal\u00ec per circa 50 miglia il corso di un fiume che battezz\u00f2 \"R\u00edo Santa Mar\u00eda de la Mar Dulce\" (Fiume Santa Maria delle acque dolci), diventando cos\u00ec il secondo esploratore a individuare il Rio delle Amazzoni, il primo fu il fiorentino Amerigo Vespucci.\nGli ultimi anni.\nNel 1505 Pinz\u00f3n fu nominato dalla corona spagnola comandante in capo e \"Corregidor\" (governatore) della citt\u00e0 di \"Puerto Rico\", l'attuale San Juan. Questo era il primo passo per la colonizzazione dell'isola di \"San Juan Bautista\", l'attuale Porto Rico, ma Pinz\u00f3n non pot\u00e9 adempiere a tale incarico poich\u00e9 non raggiunse mai l'isola.\nNel 1508 navig\u00f2 nuovamente verso il sud America e la Penisola dello Yucat\u00e1n assieme a Juan D\u00edaz de Sol\u00eds. Torn\u00f2 in Spagna nell'agosto del 1509 e si pensa che mor\u00ec a Siviglia attorno al 1514; oggi riposa nel cimitero del Castello di San Jorge, sempre a Siviglia. Non esistono testimonianze storiche su Vicente Y\u00e1\u00f1ez Pinz\u00f3n posteriori al 1523.\nRiconoscimenti \"post mortem\".\nIl 19 novembre 1999, in occasione del cinquecentenario della scoperta del Brasile e del gemellaggio con Cabo de Santo Agostinho, \u00e8 stato eretto un monumento alla sua memoria a Palos de la Frontera, sua citt\u00e0 natia."}
{"id": "795446", "revid": "287204", "url": "https://it.wikipedia.org/wiki?curid=795446", "title": "Korona Kielce", "text": "Il Korona Kielce \u00e8 una societ\u00e0 calcistica polacca con sede nella citt\u00e0 di Kielce. Milita nella I liga, la seconda serie del campionato polacco di calcio. Le sue partite interne hanno luogo allo stadio municipale di Kielce (15 500 posti).\nStoria.\nFondata nel 1973, nei primi tre decenni di vita non comp\u00ec grandi progressi a livello calcistico.\nNel 2002 la propriet\u00e0 fu rilevata da Krzysztof Klicki, uno degli uomini pi\u00f9 ricchi di Polonia. Il club cambi\u00f2 nome in Kielecki Klub Pi\u0142karski Kolporter Korona, dal nome dello sponsor Kolporter, e inizi\u00f2 una rapida ascesa, diventando una delle societ\u00e0 economicamente pi\u00f9 floride e calcisticamente pi\u00f9 affidabili della nazione. Da allora, in quattro stagioni, la squadra \u00e8 stata promossa dalla terza divisione (dove gioca attualmente la squadra delle riserve del Korona) all'Ekstraklasa, la massima serie polacca. Nel 2005-2006 ha ottenuto il 5\u00ba posto finale e si \u00e8 trasferita in un nuovo stadio. Ripristinato il suo vecchio emblema, dopo le prime due giornate del 2006-2007 la squadra si \u00e8 ritrovata prima in classifica in Ekstraklasa per la prima volta nella propria storia, ma ha terminato l'annata al settimo posto. Nel 2007-2008 si \u00e8 classificata sesta, ma \u00e8 stata retrocessa in seconda serie per illecito (corruzione). Nell'agosto 2008 Kilcki ha venduto la societ\u00e0 al Comune di Kielce. Il club \u00e8 poi prontamente tornato in massima serie, piazzandosi terzo nel campionato di seconda divisione e vincendo i play-off.\nOrganico.\nRosa 2020-2021.\n\"Aggiornata al 29 marzo 2021.\"\nRosa 2019-2020.\n\"Aggiornata al 22 agosto 2019.\"\nSuccessi del club.\nNegli ultimi anni si sta affermando come una fucina di giovani talenti. Nella prima stagione disputata nella massima serie, ad esempio, l'attaccante Grzegorz Piechna, scoperto dagli osservatori del Korona nell'Heko Czermno, club di terza serie, fu annoverato tra i migliori dell'annata in Polonia, conquistando la maglia della Nazionale, con cui segn\u00f2 un gol al debutto.\nNel corso delle prime due stagioni in prima divisione la squadra forn\u00ec altri quattro giocatori alla Nazionale: Pawe\u0142 Gola\u0144ski, terzino destro con propensione offensiva che ha debuttato in Nazionale dopo l'arrivo del commissario tecnico Leo Beenhakker e che \u00e8 arrivato al Korona dal \u0141KS \u0141\u00f3d\u017a, club di seconda divisione.\nSecondo molti critici il Korona esprime un gioco d'attacco assai piacevole esteticamente e ha inaugurato un nuovo stile di gioco nella Ekstraklasa. Malgrado la scarsa esperienza internazionale, la squadra \u00e8 riuscita a raccogliere i frutti del suo impegno conquistando il 3\u00ba posto nel campionato polacco 2005-2006.\nOltre agli introiti televisivi il Korona trae giovamento da un'attenta amministrazione societaria e da una particolare attenzione rivolta alla ricerca di nuovi giocatori di talento. Il club si segnala anche per l'impegno in favore della promozione e l'accrescimento del livello del calcio in Polonia. Dalla stagione 2006-2007 la societ\u00e0 ha iniziato a selezionare atleti per la squadra femminile."}
{"id": "795452", "revid": "287204", "url": "https://it.wikipedia.org/wiki?curid=795452", "title": "Vicente Yanez Pinzon", "text": ""}
{"id": "795455", "revid": "125285422", "url": "https://it.wikipedia.org/wiki?curid=795455", "title": "Leopoldo I d'Asburgo (duca)", "text": "Biografia.\nEra il terzo figlio maschio del re Alberto I d'Asburgo (\u2020 1308) ed Elisabetta di Tirolo-Gorizia. Dopo la morte dei genitori, divenne capo della casa d'Asburgo e ottenne i territori dell'Austria Anteriore.\nSostenne il fratello Federico il Bello nell'elezione a re di Germania contro Ludovico il Bavaro. Nella guerra contro i cantoni svizzeri, Leopoldo venne sconfitto nella battaglia di Morgarten, il 15 novembre 1315. Dopo un'ulteriore sconfitta a M\u00fchldorf am Inn nel 1322, Leopoldo dovette impegnarsi a fondo per il rilascio del fratello fatto prigioniero. Federico venne liberato il 28 settembre, in cambio della rinuncia al trono di Germania: a quel punto Ludovico pot\u00e9 ottenere la ratifica della sua elezione da papa Giovanni XXII.\nDiscendenza.\nDal matrimonio con Caterina, figlia del conte Amedeo V di Savoia, ebbe due figlie:"}
{"id": "795458", "revid": "767487", "url": "https://it.wikipedia.org/wiki?curid=795458", "title": "Bezerk", "text": "Bezerk \u00e8 il secondo album dei Tigertailz, uscito nel marzo 1990 per l'Etichetta discografica Music For Nations."}
{"id": "795461", "revid": "767487", "url": "https://it.wikipedia.org/wiki?curid=795461", "title": "Orda Nogai", "text": "L'Orda Nogai fu l'orda tatara che controllava il territorio a settentrione delle montagne caucasiche dopo l'invasione mongola. L'etnia Nogai, ancor oggi presente nel Caucaso, si svilupp\u00f2 infatti dalla mescolanza tra la popolazione turca dei Kipchaki e i Mongoli che la sottomisero.\nIl loro Khanato, cos\u00ec chiamato in onore di Nogai Khan e fondato da Edigu (1352-1419), comprendeva un territorio compreso tra il Volga e il fiume Irty\u0161 e tra il Mar Caspio e il Mare d'Aral. La loro capitale era la citt\u00e0 di Saraycik, sita alla foce del fiume Yaik il quale, confine orientale del loro territorio, li separava dai Chirgisi e dai Kazachi.\nL'elemento etnico predominante nel Canato era composto dai Kipchaki, cos\u00ec come nei Khanati di Crimea, Astrakhan e Siberia. Tra queste trib\u00f9 quella dei Mangiti, probabilmente una trib\u00f9 mongola che aveva assunto costumi e modi di vita turchi, aveva uno status privilegiato.\nDopo la sottomissione dei Canati di Kazan e Astrakhan allo Regno russo (1552-1557) ad opera di Ivan il Terribile, il Canato di Nogai fu suddiviso in entit\u00e0 politiche distinte. Quelle a nord del Caucaso furono chiamate \"K\u00fc\u00e7\u00fck Orda\" (Piccola Orda), e quelle nelle vicinanze del Lago Emba furono chiamate \"Altiul Ordas\u0131\". Quelle infine che rimasero sotto il controllo del Khan Ismail furono unite nel nome collettivo di \"Grande Orda Nogai\", e diventarono uno stato vassallo di Mosca (1555-1557).\nPi\u00f9 tardi, i Nogai furono costretti a migrare in massa nel Dagestan. Nel XVII secolo infatti i Calmucchi furono costretti a stabilirsi nei territori un tempo possesso dell'Orda, territori che hanno oggi il nome di Calmucchia."}
{"id": "795481", "revid": "599013", "url": "https://it.wikipedia.org/wiki?curid=795481", "title": "Toc", "text": ""}
{"id": "795485", "revid": "1305772", "url": "https://it.wikipedia.org/wiki?curid=795485", "title": "TOD", "text": ""}
{"id": "795487", "revid": "1568601", "url": "https://it.wikipedia.org/wiki?curid=795487", "title": "Cascate del Nilo Azzurro", "text": "Le cascate del Nilo Azzurro sono cascate situate in Etiopia. Conosciute come \"Tis Issat\" o \"Tissisat\" in amarico, sono situate nella prima parte del corso del fiume, a circa 30\u00a0km dalla cittadina di Bahir Dar e dal lago Tana.\nLe cascate, che si stima siano alte dai 37 ai 45 metri, consistono di quattro corsi d'acqua che variano da gocciolii nella stagione secca ai 400 metri di ampiezza durante quella delle piogge. La regolazione del lago Tana influisce molto sulle cascate e, a partire dal 2003, una centrale idroelettrica preleva una gran parte dell'acqua che prima fluiva per le cascate. Sono considerate una delle attrazioni turistiche pi\u00f9 conosciute in Etiopia.\nA breve distanza seguendo la corrente, si trova il primo ponte di pietra costruito in Etiopia, edificato per volere dell'imperatore Susenyos nel 1626. La costruzione fu supervisionata da architetti provenienti da Spagna e India."}
{"id": "795489", "revid": "767487", "url": "https://it.wikipedia.org/wiki?curid=795489", "title": "Honey (film 2003)", "text": "Honey \u00e8 un film statunitense del 2003, diretto da Bille Woodruff ed interpretato da Jessica Alba.\nNel 2011 e nel 2016 sono stati realizzati due sequel: \"Honey 2 - Lotta ad ogni passo\" e \"Honey 3 - Il coraggio di ballare\", sempre per la regia di Bille Woodruff. Nel film sono presenti svariati cameo di veri artisti hip-hop e R&amp;B come Missy Elliott, Tweet, Rodney Jenkins e Jadakiss.\nTrama.\nHoney Daniels \u00e8 una ragazza a cui piace l'hip hop, che per mostrare la sua bravura decide di esibirsi in una discoteca serale. Il suo sogno, infatti, \u00e8 quello di poter lavorare come ballerina nei video musicali, anche se per il momento si limita a fare da insegnante in una scuola di danza locale. Sua madre, anche lei ballerina, avrebbe voluto un'altra carriera per lei. Un giorno incontra il noto regista Michael Ellis, il quale apprezzando il suo talento, si complimenta con lei e le propone di partecipare ad alcuni video. Dopo un fortunatissimo provino, Honey inizia a lavorare con artisti hip-hop di grandissimo successo, acquistando una popolarit\u00e0 sempre maggiore anche fra gli addetti ai lavori.\nIn un primo momento Honey si lascia distrarre da tutto ci\u00f2 e trascura la sua migliore amica, tuttavia in un secondo momento ricomincia a seguire molto da vicino due ragazzini del suo quartiere, entrambi vittima di un patrigno violento, di una madre assente e della criminalit\u00e0 del quartiere. I tentativi di Honey di sottrarre i ragazzini alla criminalit\u00e0 hanno successo con il pi\u00f9 piccolo ma non con il fratello maggiore, e la mettono fra l'altro contro il \"boss\" del quartiere: per fortuna il barbiere Chaz, anche lui da sempre in contrasto con la criminalit\u00e0 del luogo, interviene a sua difesa.\nMentre tutto sembra andare a gonfie vele nella vita lavorativa da Honey, nel corso di una serata tutto cambia. Il regista, attratto dalla sua bellezza, prova ad approfittarsi di lei, ma Honey si rifiuta. L'uomo decide allora di vendicarsi: dopo aver precedentemente approvato l'idea di Honey di coinvolgere i suoi studenti di danza in un video musicale, egli cambia le carte in tavola e non solo boccia l'idea ma sostituisce Honey con Katrina, ragazza che era sua rivale ai tempi delle performance in discoteca. A questo punto Honey torna alla sua vecchia vita, con un solo obiettivo: salvare la scuola di danza del quartiere dal pignoramento e i suoi ragazzi dalla strada.\nPer riuscirci, allestisce uno spettacolo di beneficenza insieme ai suoi allievi. La sua migliore amica, con cui aveva precedentemente litigato, fa di tutto per aiutarla e sprona addirittura la dipendente della banca che gestisce il pignoramento dell'immobile al suo spettacolo. Nel frattempo accade qualcosa di molto inaspettato: la grande rapper Missy Elliott pretende di lavorare con Honey ed \u00e8 molto critica con Katrina e le sue idee. Il regista supplica dunque Honey di tornare a lavorare con lui, ma la ragazza ha intuito cosa \u00e8 accaduto e rifiuta categoricamente di aiutarlo.\nNel frattempo Benny, uno dei ragazzi che Honey cercava di strappare dalla strada, va nel carcere minorile a causa di un colpo finito male: nessuno dei criminali va a trovarlo in carcere, e questo aiuta Honey ad aprirgli gli occhi ed a portarlo dalla sua parte. Benny esce di galera in tempo per preparare lo spettacolo insieme al resto della crew. Alla fine, lo show ottiene un successo enorme e permette ad Honey di racimolare tutto il denaro che le serviva per salvare la scuola di danza. Al termine della serata l'amore fra Honey e Chaz arriva inoltre a concretizzarsi, e perfino dive musicali Tweet e Missy Elliott si presentano alla serata: quest'ultima ingaggia Honey per coreografare il video di una girlband che intende lanciare nel mercato, restituendo quindi la ballerina al mondo dello spettacolo."}
{"id": "795499", "revid": "1305772", "url": "https://it.wikipedia.org/wiki?curid=795499", "title": "Leopardi (disambigua)", "text": "Persone.\nFamiglia di Giacomo Leopardi.\nRamo di Recanati della nobile famiglia Tomasi:"}
{"id": "795504", "revid": "30610", "url": "https://it.wikipedia.org/wiki?curid=795504", "title": "Captive portal", "text": "Un Captive portal \u00e8 una pagina web che viene mostrata agli utenti di una rete di telecomunicazioni quando tentano di connettersi ad Internet mediante una richiesta http del loro browser. Questo meccanismo forza la visualizzazione di tale pagina (usualmente finalizzata all'autenticazione degli utenti) prima di poter accedere alle risorse internet, tipicamente la fruizione del web.\nFunzionamento.\nIl termine \"captive\" (bloccato, chiuso), deriva dal fatto che la navigazione libera \u00e8 disabilitata finch\u00e9 non si accettano determinate condizioni. Ci\u00f2 si ottiene intercettando tutti i pacchetti, relativi a indirizzi e porte, fin dal momento in cui l'utente apre il proprio browser e tenta l'accesso alla rete. Il captive portal \u00e8 presentato all'utente e solitamente allocato sul gateway della rete o sul Server web che ospita la pagina che ha richiesto l'utente. A seconda delle specifiche settate nel gateway, le porte TCP (Transmission Control Protocol) o i siti web, possono essere inseriti in whitelist in modo che quando l'utente tenta l'accesso, venga reindirizzato al captive portal relativo. L'Indirizzo MAC di un utente autenticato, pu\u00f2 essere usato per bypassare il processo di login.\nUso.\nI captive portal sono comunemente utilizzati per presentare una pagina di login che pu\u00f2 richiedere l'inserimento di password, pagamenti, accettazione di EULA/policy, o altre credenziali dell'utente che intende accedere.\nI captive portal sono impiegati per un ampio set di servizi, inclusi esercizi commerciali o hotspot domestici wifi o cablati.\nUn captive portal pu\u00f2 anche essere usato per fornire l'accesso per reti cablate aziendali o residenziali (appartamenti, centri commerciali, hotel).\nI captive portal sono ampiamente adottati anche in reti wireless aperte dove agli utenti \u00e8 mostrato un messaggio di benvenuto, che li informa delle condizioni di accesso (porte consentite, responsabilit\u00e0, etc.).\nGli amministratori tendono ad adottare questa politica in modo che gli utenti che si connettono alla rete si assumano le responsabilit\u00e0 delle loro azioni al fine di evitare qualche problema maggiore.\nI captive portal hanno avuto un incremento presso i free open wireless network dove al posto dell'autenticazione degli utenti viene semplicemente mostrata una pagina di accettazione delle condizioni \nd'uso. Anche se la legge al riguardo \u00e8 ancora poco chiara (specialmente negli USA) \u00e8 pensiero comune che forzare gli utenti ad accettare le condizioni d'uso del provider sollevi quest'ultimo da particolari obblighi di legge.\nImpiego in marketing ed analytics.\nSpesso i captive portal sono utilizzati per la comunicazione commerciale e di marketing.\nIn questo caso, l'accesso a internet tramite wifi aperto \u00e8 proibito sino a quando l'utente non fornisce i propri dati, riempiendo il form di registrazione.\nIl form online si apre automaticamente nel browser del dispositivo o appare quando l'utente prova a visitare una pagina web tramite il suo broswer.\nIl captive portal \u00e8 anche uno strumento per segmentare gli utenti. Oltre a fornire i dati necessari all'autenticazione, i captive portal possono essere predisposti ad ottenere anche altre informazioni (anagrafiche, geografiche, ecc.). Questo consente di generare statistiche per chi gestisce la rete. \nIl meccanismo del captive portal consente inoltre al provider del servizio di far visualizzare o inviare pubblicit\u00e0 agli utenti che sono connessi.\nImplementazione.\nCi sono diversi modi per implementare captive portal:\nRidirezione HTTP.\nSi tratta del metodo pi\u00f9 comune: direzionare tutto il traffico web su un server, che restituisce una ridirezione http ad un captive portal.\nPer rendere attivo un captive portal, si fa ricorso all'utilizzo di un gateway che funge da router di default per la rete. \nQuando un dispositivo, abilitato per la navigazione internet si connette per la prima volta ad una rete, esso invia una request http (well known host + URI) e, in condizioni normali, riceve un http status code di 204.\nQuesto gateway ha il compito di bloccare il traffico IP verso l'esterno e catturare ogni request http o https verso le porte TCP 80 e 443, che ridireziona ad un web server. \nQuesto server fa quindi visualizzare ai client il captive portal, con codice di ritorno http di 302. \nSe l'utente accede con le sue credenziali, il web server riferisce al gateway che il client ha l'autorizzazione alla navigazione e sono inibiti i filtri per il traffico per quell'utente.\nRidirezione ICMP.\nIl traffico del client pu\u00f2 anche essere ridirezionato utilizzando un reindirizzamento ICMP sul terzo livello di layer.\nRidirezione del DNS.\nQuando un client richiede una pagina web, il DNS \u00e8 interrogato dal browser.\nIn un setup che prevede l'utilizzo di un captive portal, il firewall assicurer\u00e0 che solo il server DNS fornito dal DHCP della rete, potr\u00e0 essere usato da un client non autenticato (o in alternativa, esso ridirezioner\u00e0 tutte le request dei client non autenticati verso quel server DNS). \nIl server DNS restituir\u00e0' l'indirizzo IP della pagina del captive portal come un risultato del lookup di tutti i DNS, fintanto che i client non sono autorizzati all'accesso.\nIl captive portal usa una tecnica analoga al DNS hijacking per effettuare un'azione simile ad un attacco man in the middle nei confronti degli utenti non autenticati. Per limitare l'impatto della manomissione del DNS \u00e8 utilizzato un TTL di 0.\nSicurezza.\nAttacchi di spoofing.\nLa maggior parte delle implementazioni di captive portal richiede agli utenti di superare una pagina SSL di login criptata, dopo la quale il loro indirizzo IP e MAC sono abilitati a passare attraverso il gateway. \u00c8 stato dimostrato che questo tipo di accesso \u00e8 facilmente attaccabile tramite un semplice packet sniffer. Una volta ottenuti IP e indirizzi MAC di altri dispositivi gi\u00e0 autenticati e connessi, chiunque dotato di mezzi e conoscenza tecnica pu\u00f2 superare i controlli falsificando le proprie credenziali (spoofing) con quelle degli utenti autorizzati e attraversare indisturbato il gateway.\nPer questa ragione sono state create alcune soluzioni di autenticazione estesa per limitare i rischi di usurpazione di captive portal.\nUna possibile soluzione a questo problema consiste nell'utilizzare una finestra di controllo che continuamente rinnova l'autenticazione mandando al gateway un pacchetto criptato. Tale tecnica \u00e8 implementata per esempio nel captive portal di Zeroshell.\nAttacchi DNS.\nI captive portal sono noti per avere il set di regole del firewall incompleto. \nIn alcune configurazioni, il set di regole instrada le richieste al DNS, dai client ad internet oppure il DNS individuato fornisce un DNS arbitrario al client.\nIn questo caso un client pu\u00f2 bypassare un captive portal ed avere accesso libero ad internet, con un traffico di tunneling arbitrario dentro ai pacchetti del DNS (porta 53).\nL'amministratore, non pu\u00f2 bloccare tale porta poich\u00e9 il client deve poter risolvere nomi di dominio; pu\u00f2 optare per le restrizione delle regole di accesso al DNS. \nIn modo tale da permettere solo al server stesso di accedervi, poi, il server distribuisce ai client gli IP ricavati dalle interrogazioni di quel DNS. \nAttacchi tramite clonazione di MAC address.\nUn captive portal che usa indirizzi MAC per tracciare i dispositivi connessi pu\u00f2 spesso essere aggirato connettendo un router che consente l'impostazione degli indirizzi MAC.\nUna volta che un dispositivo \u00e8 stato autenticato al captive portal, il suo indirizzo MAC pu\u00f2 essere immesso nel router, che verr\u00e0 in questo modo, autorizzato alla navigazione.\nAttacchi agli account.\nAlcuni captive portal possono essere configurati per consentire agli utenti appropriatamente equipaggiati, di autenticarsi automaticamente (ad esempio un computer aziendale nella rete dell'azienda).\nUser agent e applicazioni supplementari (come Apple Captive Portal Assistant), possono, a volte bypassare la visualizzazione di un captive portal contro la volont\u00e0 dell\u2019operatore di servizio, per il tempo in cui si hanno le credenziali corrette. \nL'autenticazione avviene anche quando questi utenti provano ad autenticarsi con credenziali scorrette, con comportamenti risultanti come la conseguenza di una chiusura incondizionata dell'account associato a tali credenziali. \nAttacchi al proxy.\nSe \u00e8 aperta la porta 22 (ssh), molti server consentono la creazione di un tunnel cifrato tra due host. Questo tunnel pu\u00f2 essere utilizzato per configurare le opzioni del proxy del server. \nSi pu\u00f2 quindi settare questo proxy con richieste dirottate su un server esterno, bypassando le restrizioni delle porte http ed https. Allo stesso modo se \u00e8 aperta la porta 3128 (proxy). \nIn definitiva, per effettuare un attacco volto ad aggirare un captive portal, pu\u00f2 semplificare di molto le cose, fare uno scanning delle porte aperte. \nProtezione.\nTalvolta, l'utilizzo di tecniche di protezione del Layer 2, come WPA e WPA2 non sono adottabili per via del loro processo di setup oneroso per l'utente. \nAd ogni modo, la loro adottabilit\u00e0 dipende dall'utilizzo di hardware (schede di rete ed access point) e di sistemi operativi che siano in grado di supportare i suddetti protocolli. \nSovente, \u00e8 comunque necessario un sistema di sicurezza svincolato dal canale di comunicazione sia esso wireless o via cavo.\nSpostare il controllo degli accessi dal livello 2 al livello 3 (del modello OSI), si pu\u00f2 rivelare una politica vincente.\nLimiti.\nI captive portal richiedono l'utilizzo di un browser; questa \u00e8 solitamente la prima applicazione che gli utenti utilizzano quando si interfacciano alla rete internet. Gli utenti che utilizzano per prime applicazioni di email, o di altro tipo, possono riscontrare che queste non funzionino a causa della connessione inspiegabilmente assente, e hanno bisogno che venga aperto il broswer per essere validate tramite il \"passaggio\" per il captive portal. \u00c8 comunque possibile usare email e altre facilities che non fanno affidamento sul DNS (ad esempio, se l'applicazione specifica la connessione IP prima dell'accesso al web). Un problema simile pu\u00f2 manifestarsi se il client usa AJAX o raggiunge il network con pagine gi\u00e0 caricate nel suo broswer, causando un comportamento non definito, quando una pagina prova una richiesta HTTP al suo server di origine. \nDispositivi che non possono utilizzarlo.\nI dispositivi che possiedono connettivit\u00e0 Wi-Fi e TCP/IP ma non sono dotati di browser web che supporti https non possono usare i captive portals. Tali dispositivi includono ad esempio Nintendo DS con giochi che usino Nintendo Wi-Fi Connection. Esistono comunque dei produttori di dispositivi che grazie ad accordi per servizi di connettivit\u00e0 gratuiti o scontati permettono l'accesso alla rete. Per esempio, le porte VOIP SIP possono essere liberamente abilitate al traffico verso il gateway per permettere ai telefoni di connettersi."}
{"id": "795509", "revid": "6923", "url": "https://it.wikipedia.org/wiki?curid=795509", "title": "Neoplan", "text": "Neoplan Bus GmbH \u00e8 un'azienda tedesca, fondata nel 1935 e con sede a Stoccarda, controllata dalla MAN, a sua volta controllata dalla Volkswagen Aktiengesellschaft, che realizza prevalentemente autobus, pullman e filobus.\nStoria.\nLa societ\u00e0 fu fondata da Gottlob Auw\u00e4rter il 1\u00ba luglio 1935, con l'apertura di un'officina nel distretto di M\u00f6hringen di Stoccarda, e cominci\u00f2 realizzando carrozzerie per autobus e rimorchi per camion.\nDal dopoguerra in poi l'azienda inizi\u00f2 gradualmente ad avvicinarsi alla costruzione integrale degli autobus. Nel 1961 presso il salone dell'automobile di Ginevra l'azienda present\u00f2 il suo primo modello integrale: l'Hamburg. Tre anni dopo Konrad Auw\u00e4rter, figlio del fondatore, svilupp\u00f2 uno dei modelli di maggior successo dell'azienda: lo Skyliner, un bipiano gran turismo la cui produzione inizi\u00f2 nel 1967."}
{"id": "795512", "revid": "599013", "url": "https://it.wikipedia.org/wiki?curid=795512", "title": "Toh", "text": ""}
{"id": "795518", "revid": "599013", "url": "https://it.wikipedia.org/wiki?curid=795518", "title": "Toi", "text": ""}
{"id": "795520", "revid": "729019", "url": "https://it.wikipedia.org/wiki?curid=795520", "title": "P\u00ebtr Ivanovi\u010d Bagration", "text": "Biografia.\nNato nel 1765 a Kizljar, in Daghestan, era un principe della dinastia reale georgiana dei Bagration. Il padre, principe Ivan, era un colonnello dell'armata russa. Dopo avere ricevuto una educazione consona al suo rango, specialmente in ambito militare, entr\u00f2 nell'esercito russo nel 1782.\nNegli anni successivi fece esperienza nelle battaglie del Caucaso, dove numerosi furono gli scontri con l'Impero Ottomano. Nel 1788, prese parte all'assedio di O\u010dakov, nel quale l'esercito russo fu guidato alla vittoria dal generale Pot\u00ebmkin, mentre nel 1794 partecip\u00f2 alla campagna polacca, a seguito della quale fu nominato generale. Nel 1799 il \"generalissimo\" Suvorov, accortosi delle grandi capacit\u00e0 del Bagration, lo volle con s\u00e9 nella campagna militare che vide impegnato l'esercito russo in Italia e in Svizzera. Decisivo fu il suo apporto nella vittoria di Lecco (26 aprile) e in quella di Cassano d'Adda il giorno successivo sul generale francese Moreau e si distinse nelle battaglie sul Trebbia del 17, 18 e 19 giugno contro le truppe del MacDonald, al punto che il suo comandante Suvorov lo defin\u00ec: \u00abil mio braccio destro\u00bb.\nNel 1805, durante le guerre napoleoniche, Bagration accrebbe ulteriormente la fama di grande e coraggioso generale. Infatti, nella battaglia di Sch\u00f6ngrabern, la grande resistenza di P\u00ebtr e del reparto da lui controllato si rivel\u00f2 decisiva per la copertura della ritirata di gran parte dell'esercito russo, guidato da Kutuzov verso Znaim, evitando\nche questo venisse distrutto dall'armata francese.\nIl 2 dicembre, nella disastrosa sconfitta di Austerlitz, Bagration guid\u00f2 l'ala destra dell'esercito russo, non riuscendo a evitare il gravissimo rovescio.\nNel 1807, combatt\u00e9 valorosamente nell'armata del generale Bennigsen, nelle battaglie di Eylau, Heilsberg e Friedland, e concluse il 20 giugno l'armistizio con Gioacchino Murat, cui fece seguito la pace di Tilsit. L'anno successivo, nella guerra di Finlandia contro gli svedesi, guid\u00f2 l'esercito alla conquista delle Isole \u00c5land, mentre nel 1809 combatt\u00e9 contro i Turchi. Per le vittorie riportate in questo periodo, ottenne vari riconoscimenti.\nNel 1812, dopo molti successi, fu sconfitto dai francesi a Mogilev, in Bielorussia; tuttavia la fiducia dello zar Alessandro I nei suoi confronti non venne meno e per questo motivo gli fu affidata la guida dell'ala sinistra dell'esercito russo durante la battaglia di Borodino. Il 7 settembre, nel momento centrale dello scontro, fu ferito gravemente: mor\u00ec il 12 settembre nel villaggio di Simy."}
{"id": "795525", "revid": "599013", "url": "https://it.wikipedia.org/wiki?curid=795525", "title": "Toj", "text": ""}
{"id": "795539", "revid": "729019", "url": "https://it.wikipedia.org/wiki?curid=795539", "title": "Sonda Genesis", "text": "La sonda Genesis costituisce il primo tentativo di raccogliere un campione di vento solare e la prima missione per il ritorno di campioni sulla Terra a tornare da oltre l'orbita lunare. Venne lanciata l'8 agosto 2001 e ritorn\u00f2 sulla Terra l'8 settembre 2004, ma si schiant\u00f2 al suolo a causa di un problema che imped\u00ec l'apertura dei paracadute. Questo rovinoso atterraggio compromise molti raccoglitori di campioni, ma in seguito si riuscirono a isolare campioni utili per le analisi e da verifiche effettuate nel 2015 alcuni obiettivi della missione sembra siano stati raggiunti.\nOperazioni.\nLancio e raccolta dei campioni.\nGenesis \u00e8 una missione NASA che fa parte del programma Discovery. La sonda \u00e8 stata progettata e costruita dalla Lockheed Martin, per un costo totale di 264 milioni di dollari.\nIl lancio venne effettuato da un razzo Delta II l'8 agosto 2001 da Cape Canaveral. La sonda segu\u00ec una complessa traiettoria attraverso una orbita ad anello nel punto lagrangiano L1 tra la Terra e il Sole. Dal 3 dicembre 2001 al 1\u00ba aprile 2004 la sonda espose i raccoglitori dei campioni per catturare gli atomi di vento solare inviati dal Sole.\nErano presenti tre gruppi di raccoglitori, di cui uno solo era esposto in un dato momento, destinati a raccogliere tipi diversi di vento solare ed esposti in base alle osservazioni del Sole. Ogni gruppo era costituito da una griglia di wafer ultrapuri di silicio, oro, zaffiro, diamante ed altri materiali.\nRitorno dei campioni.\nDopo la fase di raccolta, i gruppi di raccoglitori vennero inseriti in una capsula di ritorno e la sonda fece ritorno sulla Terra. Tutto procedette bene durante i primi stadi di rientro mentre la sonda si avvicinava alla Terra.\nUn normale atterraggio con il paracadute avrebbe potuto danneggiare i delicati campioni, quindi la missione era progettata per un \"recupero a mezz'aria\" della capsula contenente i campioni. Ad una altezza di circa 33\u00a0km, un paracadute avrebbe rallentato la discesa, mentre ad una altezza di 6.7\u00a0km sarebbe stato spiegato un paracadute secondario (\"parafoil\") per rallentare ulteriormente la velocit\u00e0 e stabilizzare il volo della capsula. Un elicottero avrebbe quindi dovuto catturare in volo la capsula attraverso un uncino lungo 5 metri. Una volta recuperata, sarebbe stato infine portata in sicurezza a terra.\nL'8 settembre 2004 la capsula entr\u00f2 nell'atmosfera, mentre la sonda era stata deviata su un'orbita verso il Sole per evitare un ingresso nell'atmosfera. A causa di un difetto di progettazione in un sensore di decelerazione, non venne attivato il paracadute e la discesa venne rallentata solo dall'attrito con l'aria. Non fu possibile effettuare il recupero con l'elicottero e la capsula si schiant\u00f2 nel deserto dello Utah ad una velocit\u00e0 di 86\u00a0m/s (circa 331\u00a0km/h).\nLa capsula si ruppe all'impatto, assieme al danneggiamento di parte dei campioni interni. Nonostante la sua velocit\u00e0 di impatto i danni si sono rivelati meno seri del previsto, a causa del terreno piuttosto soffice e fangoso che avrebbe attenuato la caduta.\nEstrazioni dei campioni.\nLa capsula danneggiata venne trasportata in una camera pulita per le analisi e vennero disattivati alcuni dispositivi pirotecnici che non erano stati attivati. I primi studi rivelarono che alcuni wafer si erano polverizzati all'impatto, mentre altri erano ancora intatti. Della polvere del deserto era penetrata all'interno della capsula ma si deposit\u00f2 solo sulla superficie, rendendo pi\u00f9 facile il recupero dei campioni.\nIl team di analisi era quindi speranzoso di essere in grado di ricavare alcuni dati utili dalla capsula. Roger Wiens, del Los Alamos National Laboratory il 10 settembre 2004 afferm\u00f2 che, nonostante la contaminazione il contenitore interno era intatto e si sarebbero potuti raggiungere molti, se non tutti gli obiettivi scientifici primari. NASA annunci\u00f2 il 27 gennaio 2005 che il primo campione era stato inviato agli analisti della Washington University per le analisi..\nIl 20 aprile 2005 gli scienziati del Johnson Space Center finirono di rimuovere i quattro raccoglitori e li trovarono complessivamente in buono stato. Essi contenevano degli ioni di ossigeno e furono analizzati per misurare la composizione isotopica, l'obiettivo scientifico con maggiore priorit\u00e0 della missione.\nCommissione di indagine.\nVenne formata una commissione di indagine composta da 16 membri, tra cui esperti pirotecnici, avionici e altre specialit\u00e0 rilevanti. La commissione inizi\u00f2 i lavori il 10 settembre 2004.\nUna prima causa principale per la mancata apertura del paracadute venne annunciata il 14 ottobre: la Lockheed Martin avrebbe costruito il sistema montando un sensore di accelerazione difettoso, con le sue parti interne orientate in modo errato. Il sensore era progettato in modo da creare un contatto elettrico quando l'accelerazione avesse raggiunto i 3 g (29\u00a0m/s2) mantenerlo fino ad un massimo di 30 g e interromperlo non appena si fossero raggiunti nuovamente i 3 g per attivare l'apertura del paracadute. Tuttavia il contatto non avvenne.\nLo stesso sistema per il paracadute venne anche usato nella missione Stardust, che atterr\u00f2 senza problemi nel 2006.\nIronicamente, l'incidente si rivel\u00f2 un esempio della Legge di Murphy: l'incidente che ispir\u00f2 Edward A. Murphy fu esattamente lo stesso della missione Genesis - un accelerometro montato al contrario.\nIl 6 gennaio 2006 Ryschkewitsch rivel\u00f2 che una procedura di pre-test sulla sonda che non venne eseguita dalla Lockheed Martin avrebbe potuto rivelare il problema facilmente."}
{"id": "795545", "revid": "599013", "url": "https://it.wikipedia.org/wiki?curid=795545", "title": "Tol", "text": ""}
{"id": "795549", "revid": "363629", "url": "https://it.wikipedia.org/wiki?curid=795549", "title": "TOP", "text": ""}
{"id": "795552", "revid": "697352", "url": "https://it.wikipedia.org/wiki?curid=795552", "title": "Top", "text": ""}
{"id": "795559", "revid": "21079", "url": "https://it.wikipedia.org/wiki?curid=795559", "title": "Trasposta di una matrice", "text": ""}
{"id": "795561", "revid": "72396", "url": "https://it.wikipedia.org/wiki?curid=795561", "title": "Metal detector industriale", "text": ""}
{"id": "795563", "revid": "1456895", "url": "https://it.wikipedia.org/wiki?curid=795563", "title": "Canis lupus albus", "text": "Il lupo grigio della tundra (Canis lupus albus), detto anche lupo grigio del Turuchan, \u00e8 una sottospecie di lupo grigio indigeno delle zone di tundra e boscose dell'Eurasia, dalla Finlandia a Kam\u010datka. Fu prima descritto nel 1792 da Robert Kerr, che lo descrisse come un abitante della zona presso lo Enisej, e che avesse una peliccia molto pregiata.\n\u00c8 una sottospecie grande, con i maschi adulti lunghi 118-137 cm e le femmine 112-136 cm. Sebbene spesso descritto come pi\u00f9 grande del lupo grigio europeo, in realt\u00e0 sono stati segnalati esemplari pi\u00f9 grossi di quest'ultimo. Il peso medio \u00e8 di 40-49 chili per i maschi e 36.6-41 chili per le femmine. Il peso pi\u00f9 elevato rinvenuto fra 500 lupi abbattuti presso le penisole del Tajmyr e di Kanin nel 1951-1961 fu di un vecchio maschio ucciso a nord della Dudypta, pesante 52 chili. Il pelame \u00e8 molto lungo, denso, e soffice, solitamente di colore grigio chiaro.\nSi riposa generalmente nelle valli dei fiumi, nelle boscaglie e nelle radure. Nell'inverno, si ciba quasi esclusivamente degli esemplari femmine o giovani delle renne selvatiche e addomesticate, sebbene le volpi artiche e altri animali vengono talvolta cacciate. I contenuti degli stomaci di 74 lupi catturati nel Circondario autonomo dei Nenec durante gli anni cinquanta contenevano 93.1% resti riconducibili alle renne. Nell'estate, si ciba di uccelli e piccoli roditori, insieme ai cuccioli neonati delle renne."}
{"id": "795570", "revid": "767487", "url": "https://it.wikipedia.org/wiki?curid=795570", "title": "Carbon/Silicon", "text": "I Carbon/Silicon sono un supergruppo garage rock inglese formato nel 2003 da Mick Jones (ex chitarrista/cantante dei Clash) e Tony James (ex Generation X).\nStoria.\nFormatisi nel 2003, i Carbon/Silicon hanno come obiettivo quello di rompere il tradizionale approccio al rock'n'roll. Infatti il gruppo (dal suono molto simile a quello dei primi lavori dell'altro gruppo in cui milit\u00f2 Mick Jones, i Big Audio Dynamite) fa largo uso di samples sia nei lavori in studio che nelle esibizioni dal vivo. Il gruppo \u00e8 inoltre orientato principalmente alla diffusione della sua produzione attraverso la rete Internet ed i software peer to peer. Il primo pezzo scritto dai due si intitolava infatti \"MPFree\", nel quale esprimono la loro disponibilit\u00e0 ad utilizzare la tecnologia internet e del file sharing nell'interesse della diffusione della loro musica, a discapito dei profitti. Il gruppo realizza quindi diversi bootleg registrati dal vivo e registrazioni in studio, disponibili per il download libero dal loro sito ufficiale e dal fansite carbonsilicon.info.\nIl gruppo ha realizzato quattro demo CD (\"Sample This, Peace\", \"Dope Factory Boogie\", \"The Grand Delusion\" e \"The Homecoming\") e tre CD ufficiali (\"Value What is Necessary\", \"Lose What is Not\", \"Global War on Culture and The News\"). Tutte le tracce sono disponibili per il download dal fansite in formato MP3. Il primo album ufficiale dal titolo \"A.T.O.M\" (\"A Twist of Modern\") \u00e8 stato pubblicato sul sito ufficiale il 28 luglio 2006, mentre il secondo album ufficiale, \"Western Front\", \u00e8 disponibile dal 14 ottobre 2006, e include delle versioni ri-registrate dei primi pezzi scritti dal gruppo.\nNell'ottobre 2007 \u00e8 uscito il loro nuovo album, \"The Last Post\"."}
{"id": "795572", "revid": "1869172", "url": "https://it.wikipedia.org/wiki?curid=795572", "title": "Toungoo", "text": "Toungoo (Birmano: \u1010\u1031\u102c\u1004\u103a\u1004\u1030\u1019\u103c\u102d\u102f\u1037; MLCTS: \"taung ngu mrui.\", trascritto anche Taung\u00f9) \u00e8 una citt\u00e0 nella divisione di Pegu in Birmania, situata a 220 km da Rangoon, prossima al confine nord della divisione con montagne sia ad est che ad ovest. Conta circa 65.861 abitanti secondo le stime del 1983. La principale industria consiste nei prodotti di legno, come teak e altri legni duri provenienti dalle montagne. La citt\u00e0 \u00e8 anche conosciuta per le palme tanto che un proverbio birmano per un'inaspettata buona fortuna \u00e8:\nStoria.\nFondazione.\nTaungoo fu fondata nel 1280 nel periodo in cui si frantum\u00f2 il potente Regno di Pagan, del quale era una delle citt\u00e0 ai confini meridionali. Dopo la caduta di Pagan, nel 1287 Toungoo entr\u00f2 a far parte della giurisdizione del Regno di Myinsaing, retto da una dinastia i cui monarchi avevano origini miste shan-birmane, che nel 1310 divenne il Regno di Pinya. Nel 1313 Uzana, che in seguito sarebbe stato re di Pinya, fu nominato governatore di Toungoo. Verso la fine del XIV secolo, Taungoo entr\u00f2 a far parte del Regno di Ava i cui sovrani concessero ai governatori di Toungoo un alto grado di autonomia, soprattutto nel periodo delle guerre tra Ava ed il Regno di Hanthawaddy. Nel 1470, una ribellione fu domata dal generale Sithu Kyawhtin, al quale il sovrano di Ava affid\u00f2 il governatorato della citt\u00e0.\nIl Regno di Toungoo.\nNel 1486 divenne governatore Mingyinyo, il nipote di Kyawhtin, e la citt\u00e0 aument\u00f2 la propria influenza al punto che nel 1510 Mingyinyo proclam\u00f2 la fondazione del Regno di Taungoo. Tale regno riunific\u00f2 la Birmania sotto il controllo dei Bamar ad oltre due secoli di distanza dalla caduta di Pagan.\nLa storia della dinastia del regno si compone di 3 periodi, che prendono il nome dalle capitali del regno:\nRiunificazione della Birmania.\nDopo che Ava fu conquistata dagli shan nel 1527, molti fuggitivi si stabilirono a Toungoo, che divenne il nuovo polo di aggregazione per il popolo birmano. L'unificazione del paese avvenne grazie a Tabinshwehti, figlio e successore di Mingyinyo. Nel 1539 spost\u00f2 la capitale a Pegu dopo aver sottomesso il locale sovrano mon del Regno di Hanthawaddy. Pegu estese la sua influenza nel regno siamese di Lanna e, dopo un periodo di instabilit\u00e0 dovuto alla morte del re, il regno fu ingrandito enormemente con le conquiste del nuovo sovrano Bayinnaung, definito da alcuni storici il Napoleone della Birmania. Nel giro di pochi anni vennero annessi i principati shan e una parte del Regno di Chiang Hung a nord-est. Nel 1557 fu definitivamente sottomesso il Regno Lanna, che perse l'indipendenza a 265 anni dalla fondazione. Nel 1564 cadde per la prima volta nella sua storia il Regno di Ayutthaya, che divenne vassallo di Pegu, e nel 1574 fu la volta del potente Regno di Lan Xang, nell'odierno Laos.\nFrammentazione del regno e nuova riunificazione.\nIl figlio e successore di Bayinnaung, Nanda Bayin, venne travolto dalle ribellioni degli Stati sottomessi dal padre. La Birmania si disgreg\u00f2 e nel 1599 il re venne deposto e ucciso da un attacco congiunto delle municipalit\u00e0 di Toungoo e dell'Arakan. L'altro figlio di Bayinnaung Nyaungyan Min, che regn\u00f2 dal 1599 al 1606, salv\u00f2 la dinastia astenendosi dalle lotte fatali al fratellastro Nanda. Seppe mantenere il trono che gli era stato assegnato ad Ava ed espanse i suoi territori riconquistando tutta l'alta Birmania, compresi i principati shan ad ovest del fiume Saluen. Mantenne anche la supremazia sul vassallo Lanna. L'ennesima riunificazione del paese fu portata a termine dai suoi figli Anaukpetlun (regno dal 1606 al 1628) e Thalun (regno dal 1629 al 1648), che ripresero il controllo della bassa Birmania e riorganizzarono il regno.\nDeclino e fine del regno di Toungoo.\nI sovrani successivi condussero il regno ad un progressivo declino, risultando spesso sconfitti dai principali antagonisti cinesi e siamesi. Nel XVIII secolo, il Regno di Lanna si ribell\u00f2 con successo dalla dominazione birmana e vi furono devastanti incursioni provenienti da Manipur nel nord-ovest. Il regno ebbe fine il 23 marzo 1752 con la caduta della capitale Ava per mano delle truppe del Regno restaurato di Hanthawaddy.\nL'odierna Toungoo.\nSebbene oggi poche testimonianze storiche rimangono, tutta la cinta muraria della citt\u00e0 risalente al periodo dinastico, tranne la parte meridionale, resiste. Il fossato largo quasi 10 metri \u00e8 stato prosciugato, eccetto in alcune delle sue sezioni nella parte di levante, dove \u00e8 volutamente mantenuto e conservato opportunamente.\nLa parte est del distretto di Toungoo \u00e8 abitata da molti Karen."}
{"id": "795579", "revid": "729019", "url": "https://it.wikipedia.org/wiki?curid=795579", "title": "Guglielmo Pecori Giraldi", "text": "Biografia.\nOrigini.\nNato da una nobile e antica famiglia di patrizi fiorentini nel 1856 dal conte Francesco e dalla nobildonna Maria Genta, dal 1879 ebbe il titolo di Conte del Sacro Romano Impero.\nCarriera militare.\nFormatosi all'accademia militare di Torino, ne usc\u00ec nel 1877 con il grado di sottotenente, servendo quindi in diversi reparti di artiglieria. Successivamente venne promosso a capitano\nDopo essere entrato nel corpo di Stato Maggiore nel 1887, fu inviato presso il comando delle truppe d'Africa. In Eritrea prese parte alla Campagna d'Africa Orientale (1896-1897), ottenendo poi il comando delle truppe eritree. Qui (con la spedizione di Alessandro Asinari di San Marzano) port\u00f2 le tecnologie innovative che aveva imparato a Parigi (ad esempio gli aerostati da cui si procedeva all'osservazione del campo, le fotoelettriche per la difesa notturna, i telegrafi ottici e le mitragliatrici Montigny Cristophe dotate di 31 canne) e le adatt\u00f2 alla situazione, portando avanti le truppe fino a sorprendere le forze nemiche sul loro campo.\nTorn\u00f2 in patria nell'aprile 1889, per poi essere promosso maggiore nel 1891. Venne poi inviato in Alsazia-Lorena e a Salisburgo, per poi tornare nel 1895 in Italia, dove divenne colonnello di Stato maggiore nel 1898. Nel 1900 fu nominato Capo di Stato Maggiore dell'VIII Corpo d'armata.\nDivenne poi comandante del corpo delle truppe coloniali dell'Eritrea italiana, assumendo anche per alcuni mesi la carica di reggente civile della colonia.\nRimpatriato in Italia nel 1907 con il grado di maggior generale comand\u00f2 le brigate \"Pisa\" e \"Cuneo\".\nPromosso tenente generale, dal 12 luglio 1911 divenne comandante della divisione Messina e partecip\u00f2 alla Guerra italo-turca guidando le operazioni per la conquista dell'oasi di Ain Zara. L'occupazione dell'oasi permise di allentare la stretta ottomana sulla citt\u00e0 di Tripoli e permise di espandere l'occupazione italiana anche a tutte le oasi della cintura tripolina. Nel 1912 fu posto nella riserva.\nRichiamato in servizio nel 1915 con la prima guerra mondiale, grazie al generale Luigi Cadorna che ne aveva grande stima, comand\u00f2 la 27\u00aa divisione (che comprendeva le brigate di Benevento e della Campania). , fu promosso comandante del VII Corpo d'armata e, dopo essere stato insignito nel maggio 1916 dell'onorificenza di Grande Ufficiale dell'Ordine militare di Savoia, fu posto al comando della 1\u00aa armata, schierata sul fronte degli Altipiani sino al termine del conflitto, con il grado di tenente generale in comando d'armata. Il 3 novembre 1918, Pecori Giraldi divenne il primo governatore militare e civile della citt\u00e0 di Trento, e pochi giorni dopo del Trentino e dell'Alto Adige, la cosiddetta \u201cVenezia Tridentina\u201d fino al 20 luglio 1919 e venne sostituito da Luigi Credaro. Il 19 maggio 1919 fu insignito dell'onorificenza di Cavaliere di Gran Croce dell'Ordine militare di Savoia e in novembre venne nominato Generale d\u2019esercito, il pi\u00f9 alto grado della gerarchia militare italiana.\nSenatore e Maresciallo d'Italia.\nSempre nel 1919 venne nominato Senatore del Regno.\nNel 1923, fu eletto vice presidente del consiglio dell\u2019Esercito.\nIl 17 giugno 1926 fu nominato da Mussolini Maresciallo d'Italia. Nel 1926 ritorn\u00f2 a capo del Trentino, e poi nel 1932 gli venne chiesto per due volte di iscriversi al Partito Nazionale Fascista, offerta che declin\u00f2 in entrambe le circostanze.\nFu presidente del Consiglio di amministrazione della Cassa di Risparmio di Firenze.\nMor\u00ec a Firenze nel 1941, e fu sepolto nel 1953 all'Ossario del Pasubio per suo volere, insieme ai suoi soldati che caddero durante le cruente battaglie della Prima guerra mondiale.\nRiconoscimenti.\nVicenza si onora di avere all'interno del Museo del Risorgimento, la raccolta di suoi documenti come lascito.\nOggi la villa Pecori Giraldi a Borgo San Lorenzo ospita il Museo Chini legato alla Manifattura fiorentina \"Arte della Ceramica\" e alla manifattura borghigiana \"Fornaci San Lorenzo\" guidata prima da Galileo Chini e successivamente dal 1925 da Tito Chini. Sempre a Borgo San Lorenzo (FI), fu presidente della Societ\u00e0 Mugellana di Studi Storici, istituita nel 1925 con l\u2019intento di promuovere scavi archeologici e salvaguardare il patrimonio locale, con la creazione di un museo storico artistico regionale, e con la ricostruzione storica del contributo dato dal Mugello al Risorgimento Nazionale.\nSpada d'onore.\nGalileo Chini nel 1919 forn\u00ec il progetto per l\u2019impugnatura della \u201cspada d\u2019onore\u201d custodita nel Museo civico di Vicenza che fu offerta al generale Pecori Giraldi in segno di ammirazione per la sua opera. \nNel decoro dell\u2019elsa erano impresse le figure simboliche di Ercole, di Trento e di Trieste avviluppate queste due dal serpente della schiavit\u00f9, con in mezzo la testa di Medusa.\nLa lama della spada fu lavorata in una coltelleria di Scarperia da Torquato Tonerini, mentre al lavoro di plastica attese Guido Calori, e alla fusione Mario Nelli; e tutto pass\u00f2 sotto il giudizio di Domenico Trentacoste.\nQuest\u2019espressione viva e spontanea che il Mugello volle assicurargli, in segno di ammirazione e di affetto, fu molto gradita dal generale Guglielmo Pecori Giraldi, anche se, nel febbraio del 1919, al ricevimento fatto in suo onore nel Palazzo Comunale (Borgo San Lorenzo), egli aveva manifestato il desiderio che l\u2019omaggio fosse pi\u00f9 modesto, e che l\u2019avanzo fosse destinato agli orfani di guerra come riporta l'avvocato Giuseppe Ungania ne \"Il Messaggero del Mugello\".\nLa cerimonia di consegna della \u201cspada d\u2019onore\u201d, si svolse il 4 giugno 1922, e fu presente anche il generale Luigi Cadorna, e grande fu il concorso di tutto il Mugello.\nFondazione \"3 novembre 1918\".\nLa \u201cFondazione 3 novembre 1918\u201d, voluta da Guglielmo Pecori Giraldi e dedicata alla memoria dei caduti della Grande Guerra, eresse il Sacello-Ossario sul Monte Pasubio, la cui decorazione pittorica interna fu affidata a Tito Chini il quale decor\u00f2 anche gli Ossari di guerra di Treviso, Schio, Verona, Trento e il Tempio-Ossario di Bassano del Grappa.\nL\u2019inaugurazione dell'Ossario del Pasubio avvenne il 29 agosto 1926 alla presenza del re, e da allora fino ad oggi, si ripete il pellegrinaggio annuale in onore e in memoria della I\"a\" Armata. \nGuglielmo Pecori Giraldi aveva espresso il desiderio di essere sepolto con i suoi soldati e infatti questo accadde il 19 luglio del 1953 quando la salma del generale fu traslata al Pasubio dalla cappella gentilizia della famiglia Pecori Giraldi nella Villa Rimorelli a Borgo San Lorenzo, dove era stata custodita per dodici anni.\nCuriosit\u00e0.\nL'artista Tito Chini rese omaggio al generale Guglielmo Pecori Giraldi ponendolo come unico vivente al centro della decorazione degli \u201cuomini illustri\u201d del Mugello eseguita nella sala del podest\u00e0 del Palazzo Comunale (Borgo San Lorenzo). \nAccanto alle glorie del passato \u2013 tra i quali figurano Giotto, Beato Angelico, Andrea del Castagno, Francesco Ubertini detto il \u201cBachiacca\u201d, Antonio da Sangallo il Giovane, monsignor Giovanni della Casa, Filippo Pananti, don Lino Chini, Luigi Fiacchi detto il \u201cClasio\u201d, Giovanni Lapi, Antonio Cocchi etc...\u2013 l\u2019unico vivente ricordato \u00e8 il Maresciallo d\u2019Italia, generale Guglielmo Pecori Giraldi.\nOnorificenze.\nMaresciallo d'Italia --- 25 giugno 1926"}
{"id": "795587", "revid": "123776172", "url": "https://it.wikipedia.org/wiki?curid=795587", "title": "Colonna della Vittoria", "text": "La colonna della Vittoria (in tedesco \"Siegess\u00e4ule\") \u00e8 uno dei monumenti pi\u00f9 celebri di Berlino. Si trova al centro della piazza stellare denominata \"Gro\u00dfer Stern\", all'interno del parco del Tiergarten.\nCome il resto della piazza, la colonna \u00e8 posta sotto tutela monumentale (\"Denkmalschutz\").\nJohann Heinrich strack afferm\u00f2 che l'idea venne dopo aver visto, durante un suo viaggio in Italia, il faro del Cimitero monumentale di Brescia\nStoria.\nFu progettata nel 1864 da Heinrich Strack, per commemorare la vittoria della Prussia nella guerra prussiano-danese, e inaugurata il 2 settembre 1873.\nDifferentemente dai piani originari, venne aggiunta una scultura di bronzo della Vittoria alta 8,3 m e pesante 35 tonnellate. La scultura, opera di Friedrich Drake, venne aggiunta per celebrare le vittorie della Prussia sull'Austria e la Francia. Originariamente il monumento aveva trovato collocazione nei pressi del Reichstag, ma nel 1938-39 il regime nazista fece spostare il monumento all'interno del parco perch\u00e9 potesse essere visto dalla porta di Brandeburgo. Nel 1941 terminarono i lavori per l'aggiunta di un quarto blocco ai tre originali, teso a celebrare la recente vittoria sulla Francia. Dopo la guerra, i francesi avrebbero voluto distruggere la colonna, che ricordava le sconfitte inflitte dai tedeschi alla Francia, trovando per\u00f2 la ferma opposizione degli alleati anglo-americani. Diversi elementi decorativi vennero comunque rimossi per \"depotenziare\" il monumento e ripristinati solo successivamente.\nArchitettura.\nFissata su un pesante fondamento di granito rosso, la colonna si trova al di sopra di una cerchia di pilastri con un mosaico in vetro progettato da Anton von Werner, che rappresenta la nascita dell'Impero tedesco. La colonna in s\u00e9 \u00e8 composta di quattro grossi blocchi di arenaria, tre dei quali sono decorati con le bocche da fuoco dei cannoni dei nemici sconfitti nelle tre guerre, mentre l'ultimo \u00e8 decorato con una ghirlanda aggiunta quando il monumento fu ingrandito. Il basamento \u00e8 decorato con quattro bassorilievi di bronzo, che commemorano le tre guerre e l'entrata trionfale delle truppe a Berlino. I bassorilievi furono opera di quattro artisti berlinesi, ossia di Moritz Schulz, Karl Keil, Alexander Calandrelli e Albert Wolff.\nCuriosit\u00e0.\nL'altezza complessiva \u00e8 di 66,89 m. I berlinesi la chiamano Goldelse, Elsa d'Oro.\nCircondata da una grande rotonda trafficata, la Gro\u00dfer Stern, i pedoni possono raggiungere la colonna attraverso quattro tunnel costruiti nel 1941. Attraverso una scalinata a spirale di 285 gradini si giunge appena sotto la statua, con una spettacolare vista della citt\u00e0 e del Tiergarten.\nLa colonna della Vittoria, che gli appassionati ricorderanno nel film di Wim Wenders del 1993 \"Cos\u00ec lontano cos\u00ec vicino\" (In weiter Ferne, so nah!) sequel de \"Il cielo sopra Berlino\" del 1987, \u00e8 oggi il simbolo della comunit\u00e0 gay di Berlino ed \u00e8 il punto di arrivo dell'annuale \"Christopher Street Parade\"."}
{"id": "795588", "revid": "684696", "url": "https://it.wikipedia.org/wiki?curid=795588", "title": "Indice di sviluppo umano (Rapporto 2005)", "text": "Rapporto 2005 (dati 2003).\nIl rapporto sullo sviluppo umano del 2005 che, in generale l'Indice di sviluppo umano sta migliorando per la maggior parte dei Paesi del mondo, con due evidenti eccezioni: l'Africa sub-sahariana e gli stati post-sovietici, entrambi riportanti un forte declino. Attualmente l'HIV/AIDS rappresenta la principale causa di declino per il gruppo dei Paesi a maggiore sviluppo umano, mentre la difficolt\u00e0 di accesso all'istruzione, i problemi economici e l'elevata mortalit\u00e0 rappresentano i principali problemi per i Paesi del secondo gruppo.\nSi evidenzia che i primi dieci Paesi sono presenti principalmente in Europa, Nord America e Oceania, mentre tutti i Paesi con un basso indice di sviluppo umano, a parte due, sono presenti in Africa. \u00c8 da sottolineare comunque che non tutti i Paesi membri delle Nazioni unite hanno potuto o voluto fornire i dati necessari alla classifica. \u00c8 evidente la mancanza dell'Afghanistan, dell'Iraq, della Liberia, della Corea del nord, del Montenegro, della Serbia e della Somalia. Finch\u00e9 questi Paesi non riporteranno i dati necessari alla classifica verranno considerati a medio o basso indice di sviluppo.\nViene qui riportata la classifica dei primi 58 Paesi ad alto indice di sviluppo umano:\nPaesi non presenti nella classifica.\nI seguenti Paesi non sono presenti nella classifica 2005 dell'Indice di sviluppo umano."}
{"id": "795598", "revid": "287204", "url": "https://it.wikipedia.org/wiki?curid=795598", "title": "Posipi", "text": ""}
{"id": "795599", "revid": "287204", "url": "https://it.wikipedia.org/wiki?curid=795599", "title": "Negapi", "text": ""}
{"id": "795600", "revid": "287204", "url": "https://it.wikipedia.org/wiki?curid=795600", "title": "Muciole", "text": ""}
{"id": "795601", "revid": "287204", "url": "https://it.wikipedia.org/wiki?curid=795601", "title": "Lumivole", "text": ""}
{"id": "795608", "revid": "729019", "url": "https://it.wikipedia.org/wiki?curid=795608", "title": "Sindrome di Wohlfart-Kugelberg-Welander", "text": "La sindrome di Wohlfart-Kugelberg-Welander identificata tra le malattie del gruppo delle atrofie muscolari spinali, con la sigla SMA III, \u00e8 una malattia rara con un'incidenza di circa 1/100\u00a0000 della popolazione. Questa malattia si presenta in un'et\u00e0 giovanile (principalmente tra i 12 e i 17 anni), e tra le altre atrofie \u00e8 spesso denominata come benigna, in quanto ha una progressione molto lenta.\nSintomi.\nI sintomi iniziali della sindrome sono molto simili a quelli della distrofia muscolare: un'andatura barcollante, la positivit\u00e0 al segno di Gowers. Data la lenta progressione della malattia, la perdita della facolt\u00e0 di camminare avviene in et\u00e0 adulta o molto avanzata. I muscoli del viso di solito non vengono colpiti dall'atrofia, al contrario di quelli del tronco e degli arti che vengono interessati ma in modo variabile e spesso asimmetrico. Particolare attenzione deve essere presentata per il pericolo di infezioni polmonari.\nTrasmissione.\nLa trasmissione della malattia da un individuo all'altro \u00e8 di tipo autosomico recessivo cio\u00e8 possono risultare affetti da questa sindrome solamente individui nati da due genitori entrambi malati o portatori sani del gene. L'unico modo per verificare se si \u00e8 portatori sani \u00e8 l'analisi del DNA.\nTerapia.\nNon esiste terapia risolutiva del quadro clinico. Il trattamento \u00e8 sintomatico, si basa sulla fisioterapia e sull'utilizzo di ausili ortopedici.\n\u00c8 utile l'effettuazione di una consulenza genetica da parte dei genitori o del paziente."}
{"id": "795609", "revid": "1442080", "url": "https://it.wikipedia.org/wiki?curid=795609", "title": "Zeffiro Furiassi", "text": "Carriera.\nClub.\nInizia la carriera in Serie C nel 1939-1940 nella squadra della sua citt\u00e0 natale, la Vis Pesaro, e l'anno successivo si trasferisce alla Fiorentina dove, dopo un anno trascorso con le riserve, fa il suo esordio in Serie A il 7 giugno 1942 in occasione di Bologna-Fiorentina (2-3). Quell'anno fa solo due apparizioni in prima squadra, poi gioca titolare la stagione 1942-1943 con 29 gettoni di presenza. Nel periodo bellico, con i campionati ridotti a competizioni a carattere locale, \u00e8 in forza al Carpi prima e poi, in prestito, alla , prima di tornare ad indossare la casacca viola nel 1946-1947. Nel 1949-1950 passa alla Lazio dove rimane per sei stagioni prima di passare al Foligno, dove concluder\u00e0 la sua carriera.\nTra Fiorentina e Lazio ha giocato otto campionati da titolare nella massima serie collezionando un totale di 237 presenze in Serie A.\nNazionale.\nHa vestito la maglia della Nazionale in occasione delle due partite disputate dall'Italia nei Mondiali del 1950 contro Svezia e Paraguay: saranno le sue uniche apparizioni in maglia azzurra."}
{"id": "795610", "revid": "838137", "url": "https://it.wikipedia.org/wiki?curid=795610", "title": "Intervallo di previsione", "text": "In statistica, un intervallo di previsione si rapporta ad una osservazione futura allo stesso modo in cui un intervallo di confidenza si rapporta ad un parametro inosservabile della popolazione. Gli intervalli di predizione predicono la distribuzione di punti individuali, mentre gli intervalli di confidenza stimano la vera media della popolazione o altre qualit\u00e0 di interesse che non possono essere osservate.\nEsempio.\nSupponiamo di aver estratto un campione da una popolazione distribuita normalmente. La media e la deviazione standard della popolazione sono conosciute solo in quanto possono essere stimate basandosi sul campione.\nSia \"X\"1, ..., \"X\"\"n\", il campione e quindi sia \"n\" la sua numerosit\u00e0; siano inoltre \u03bc\ne \u03c3 rispettivamente la media e la deviazione standard della popolazione impossibili da osservare.\nSi desideri predire la successiva grandezza osservabile che denotiamo con \"X\"\"n\"+1. Introduciamo le grandezze\ne\n\u00c8 facile mostrare che la grandezza\npossiede una distribuzione t di Student con \"n\" \u2212 1 gradi di libert\u00e0. Conseguentemente abbiamo:\ndove \"Ta\" \u00e8 il formula_5-esimo percentile della variabile casuale t di Student con \"n\" \u2212 1 gradi di libert\u00e0. Dunque i numeri\nsono gli estremi di un intervallo di previsione al (100\u00b7 p)% per l'osservazione \"X\"\"n+1\""}
{"id": "795611", "revid": "287204", "url": "https://it.wikipedia.org/wiki?curid=795611", "title": "Gloupti", "text": ""}
{"id": "795612", "revid": "287204", "url": "https://it.wikipedia.org/wiki?curid=795612", "title": "Avaltout", "text": ""}
{"id": "795613", "revid": "287204", "url": "https://it.wikipedia.org/wiki?curid=795613", "title": "Chamallot", "text": ""}
{"id": "795616", "revid": "287204", "url": "https://it.wikipedia.org/wiki?curid=795616", "title": "Chartor", "text": ""}
{"id": "795617", "revid": "287204", "url": "https://it.wikipedia.org/wiki?curid=795617", "title": "Groret", "text": ""}
{"id": "795618", "revid": "34119", "url": "https://it.wikipedia.org/wiki?curid=795618", "title": "Christopher Francis Patten", "text": ""}
{"id": "795619", "revid": "287204", "url": "https://it.wikipedia.org/wiki?curid=795619", "title": "Kraknoix", "text": ""}
{"id": "795620", "revid": "287204", "url": "https://it.wikipedia.org/wiki?curid=795620", "title": "Vibraninf", "text": ""}
{"id": "795621", "revid": "287204", "url": "https://it.wikipedia.org/wiki?curid=795621", "title": "Libegon", "text": ""}
{"id": "795623", "revid": "287204", "url": "https://it.wikipedia.org/wiki?curid=795623", "title": "Cratere Daly (Luna)", "text": "Daly \u00e8 il nome di un piccolo cratere lunare da impatto intitolato al geologo canadese Reginald Aldworth Daly, situato nella zona orientale della luna, a nord-ovest del cratere Apollonius. Questa formazione \u00e8 approssimativamente circolare, con un piccolo rigonfiamento nel bordo interno settentrionale. Le pendici interne sono pi\u00f9 massicce nella met\u00e0 meridionale, rispetto a quelle a nord. Il cratere si sovrappone parzialmente al cratere \"Apollonius F\", di dimensioni paragonabili, situato a est-sud-est.\nQuesto cratere era designato come \"Apollonius P\", prima di essere ribattezzato dall'Unione Astronomica Internazionale."}
{"id": "795625", "revid": "287204", "url": "https://it.wikipedia.org/wiki?curid=795625", "title": "Tylton", "text": ""}
{"id": "795626", "revid": "287204", "url": "https://it.wikipedia.org/wiki?curid=795626", "title": "Mangriff", "text": ""}
{"id": "795627", "revid": "287204", "url": "https://it.wikipedia.org/wiki?curid=795627", "title": "Seleroc", "text": ""}
{"id": "795628", "revid": "287204", "url": "https://it.wikipedia.org/wiki?curid=795628", "title": "Solaroc", "text": ""}
{"id": "795630", "revid": "2075278", "url": "https://it.wikipedia.org/wiki?curid=795630", "title": "Gazprom", "text": "Gazprom (in russo: \u0413\u0430\u0437\u043f\u0440\u043e\u043c, talvolta traslitterata in Gazprom) \u00e8 una azienda energetica russa parzialmente controllata dallo Stato con sede nel grattacielo Lachta-centr di San Pietroburgo.\nVendite annuali superiori ai 120 miliardi di dollari la rendono la pi\u00f9 grande azienda di gas naturale quotata in borsa e la 40\u00aa azienda al mondo per fatturato, nonch\u00e9 la principale societ\u00e0 russa per fatturato. Il nome Gazprom \u00e8 una combinazione delle parole russe \"Gazovaja Promy\u0161lennost\"' (in russo: \u0433\u0430\u0437\u043e\u0432\u0430\u044f \u043f\u0440\u043e\u043c\u044b\u0448\u043b\u0435\u043d\u043d\u043e\u0441\u0442\u044c - industria del gas). Essa conta per circa il 70% della produzione russa di gas naturale e ha riserve che ammontano a 18.991\u00a0km\u00b3, controllando altres\u00ec il 18% delle riserve mondiali di gas conosciute.\nDopo l'acquisizione della compagnia petrolifera Sibneft, Gazprom, con riserve di 119 miliardi di barili, si pone subito dopo Arabia Saudita, con 263 miliardi di barili e Iran, con 134 miliardi di barili, come il maggior possessore mondiale di petrolio e petrolio equivalente in gas naturale.\nDalla fine del 2004 Gazprom \u00e8 il solo fornitore di Bosnia ed Erzegovina, Estonia, Finlandia, Macedonia, Lettonia, Lituania, Moldavia e Slovacchia, oltre a fornire il 97% del gas della Bulgaria, 89% dell'Ungheria, l'86% della Polonia, quasi i tre quarti di quello della Repubblica Ceca, il 67% della Turchia, il 65% dell'Austria, circa il 40% della Romania, il 36% della Germania, il 27% dell'Italia e il 25% della Francia. L'Unione europea ottiene circa il 25% delle sue forniture di gas da questa compagnia.\nOltre alle sue riserve di gas ed alla rete di condutture pi\u00f9 lunga al mondo con i suoi 158200\u00a0km, controlla anche societ\u00e0 bancarie, di assicurazioni, mediatiche, di costruzioni ed agricole.\nCon 270 miliardi di dollari statunitensi di capitalizzazione azionaria del maggio 2006, Gazprom \u00e8 la terza compagnia al mondo seguendo questo criterio di ordinamento.\nGazprom \u00e8 inoltre proprietaria (ed anche sponsor) della squadra di calcio dello e sponsor del Chelsea Football Club, dello , della e della UEFA Champions League, mentre per varie stagioni \u00e8 stata lo sponsor del team di Formula 1 Minardi.\nStoria.\n1989-1992: Fondazione.\nIn seguito alla scoperta di enormi riserve di gas in Siberia e nella regione del Volga tra gli anni settanta ed ottanta, l'Unione Sovietica divenne uno dei maggiori produttori di gas. Esplorazioni, sviluppo del settore e distribuzione erano governati da un apposito ministero. Nel luglio 1989 il Presidente Michail Gorba\u010d\u00ebv un\u00ec i ministeri del petrolio e del gas come parte delle sue riforme economiche, e pi\u00f9 tardi nomin\u00f2 Gazprom ente responsabile per la produzione, la distribuzione e la vendita di gas. (\"Gazprom\" \u00e8 la contrazione di '\u0413\u0430\u0437\u043e\u0432\u0430\u044f \u043f\u0440\u043e\u043c\u044b\u0448\u043b\u0435\u043d\u043d\u043e\u0441\u0442\u044c' (\"Gazovaja Promy\u0161lennost\"), che significa 'industria del gas'.) Viktor \u010cernomyrdin era a capo di Gazprom.\nDopo il crollo dell'Unione Sovietica nel 1991, Gazprom perse gran parte dei suoi possedimenti fuori dalla Russia - un terzo delle condutture e un quarto della sua capacit\u00e0 di compressione.\n1993-1997: Privatizzazione.\nDopo che il nuovo presidente Boris El'cin ebbe nominato \u010cernomyrdin suo Primo Ministro nel dicembre 1992, l'influenza politica di Gazprom si accrebbe notevolmente.\nDal momento che il nuovo governo stava approntando riforme economiche, Gazprom inizi\u00f2 a essere privatizzata, divenendo una societ\u00e0 per azioni in seguito al Decreto del Presidente della Federazione Russa del 5 novembre 1992 e la Risoluzione del Consiglio dei ministri della Federazione Russa del 17 febbraio 1993, ed iniziando a distribuire azioni secondo il metodo dei buoni, in cui ciascun cittadino russo riceveva buoni per comprare azioni della vecchia azienda di Stato. Tuttavia, il commercio di tali azioni fu fortemente regolato, ed il regolamento interno della compagnia proibiva agli stranieri di possedere pi\u00f9 del 9% delle azioni.\nGazprom conquist\u00f2 lentamente credibilit\u00e0 presso il mercato azionario occidentale con un'offerta dell'1% del suo capitale azionario agli stranieri nell'ottobre 1996 e con un legame finanziario riuscito per un valore di 2,5 miliardi di dollari nel 1997.\nNel secondo incontro annuale degli azionisti il 31 maggio 1996, Aleksandr Kazakov, il presidente del Comitato delle propriet\u00e0 statali russe, fu nominato presidente del comitato direttivo, poich\u00e9 la legge russa sul JSC richiedeva che tale posizione e quella analoga al collegio azionario fossero occupate da persone differenti.\n1998-2000: Scandali.\nNel 1998 \u010cernomyrdin fu licenziato dalla carica di Primo Ministro dal presidente Boris El'cin. Allo stesso tempo, il governo russo inizi\u00f2 improvvisamente a richiedere il pagamento delle tasse arretrate da Gazprom. Quando i creditori iniziarono a sequestrare i possedimenti di Gazprom, la societ\u00e0 si riebbe e pag\u00f2. I registri della societ\u00e0 iniziarono mostrando inizialmente una perdita. Le ragioni sono poco chiare e possono essere spiegate dall'invecchiamento della rete di condutture, da una dirigenza che stava divenendo sempre pi\u00f9 corrotta, o da perdite preesistenti che comparvero per resoconti di polizza pi\u00f9 trasparenti.\nGazprom condusse transazioni dubbie con la compagnia Itera e con una joint-venture Gazprom/Itera, Purgaz, negli ultimi anni novanta, che a quanto si suppone and\u00f2 a vantaggio di vari membri della dirigenza e dei loro parenti. In aggiunta, una asset-stripping of su larga scala di Gazprom andava avanti a corrompere la dirigenza e i membri del CdA attraverso varie transazioni che coinvolgevano una societ\u00e0 figlia di Gazprom Stroitransgaz e la compagnia regionale del gas Sibneftegaz. L'auditor di Gazprom PwC ovviamente era a conoscenza e aveva coperto tali transazioni.\nIl fondo di investimento Hermitage Capital Management, un azionista di minoranza di Gazprom, riport\u00f2 riguardo agli scandali dell'Ottobre del 2000: \"Gli investitori stanno valutando questa compagnia come se il 99% delle sue risorse sia stata rubata. La figura reale \u00e8 di circa il 10%, per cui \u00e8 una buona notizia\".\nNel quarto meeting annuale degli azionisti il 26 giugno 1998, Farit Gazizullin, il nuovo Presidente del Comitato per le Propriet\u00e0 di Stato della Russia, \u00e8 stato eletto presidente del Consiglio di Amministrazione.\nNel quinto meeting annuale degli azionisti del 30 giugno 1998, Viktor \u010cernomyrdin lo sostitu\u00ec in tale ruolo.\nNel settimo meeting degli azionisti, il 30 giugno 2000 (il sesto aveva avuto luogo il 26 agosto 1999), il capo deputato del amministrazione presidenziale Russa Dmitrij Medvedev occup\u00f2 tale posizione.\n2001-2004: Anni delle riforme.\nIl Presidente russo Vladimir Putin ha perseguito attivamente le riforme della dirigenza della compagnia negli anni successivi agli scandali, aiutato in questo dall'attivismo azionistico del CEO dell'Hermitage William Browder e dal ministro delle finanze Boris Grigor'evi\u010d F\u00ebdorov, scegliendo come direttore generale della \"Gazprom Invest Holdings\" Alisher Usmanov, che tenne la carica fino al 2014.\nIl 30 maggio 2001, il Consiglio di Direzione ha rimpiazzato Rem Vjachirev, il cui contratto era scaduto, con Aleksej Miller come nuovo CEO per guidare le riforme; Rem Vjachirev fu spostato nella posizione di Presidente del Consiglio all'ottavo meeting degli azionisti del 29 giugno 2001, rimpiazzando temporaneamente Dmitrij Medvedev che divenne suo vice.\nNell'aprile 2001 Gazprom acquist\u00f2 la rete NTV, l'unica televisione indipendente Russa posseduta dalla holding Media Most di Vladimir Gusinskij, il che caus\u00f2 grandi cambiamenti nella sua politica editoriale. L'8 novembre 2001 per decisione della corte di Mosca del 4 maggio 2001 un pacchetto azionario comprendente il 25% del capitale complessivo della holding Media Most \u00e8 stata trasferita alla Gazprom Media, una holding mediatica fondata nel 1998 e posseduta da Gazprom (Nel 2006 \u00e8 stata trasferita a Gazprombank, una filiale di Gazprom). Nel luglio del 2002 Gazprom Media acquis\u00ec tutte le azioni di Vladimir Gusinsky delle compagnie mediatiche della holding, che risult\u00f2 nei cambiamenti drammatici delle loro politiche editoriali e la chiusura di alcune pubblicazioni. Nel giugno 2005 Gazprom Media acquist\u00f2 anche l'influente quotidiano russo Izvestija.\nFino al 2004 il governo russo possedeva una quota del 38,37% dell'azienda, e manteneva la maggioranza nel consiglio direttivo. Gazprom forniva il 25% del gettito fiscale russo (pi\u00f9 di 4 miliardi di US$ all'anno tra il 1993 e il 2003) e contava per l'8% del PNL della Russia. Gli investitori stranieri possono acquistare azioni Gazprom legalmente solo attraverso Azioni Depositarie, che costano di pi\u00f9 delle azioni per gli investitori russi.\nNel 2004, il presidente Putin annunci\u00f2 che Gazprom stava per acquisire la compagnia petrolifera statale Rosneft e che questo avrebbe potuto \"eventualmente portare al rafforzamento delle restrizioni al possesso di azioni Gazprom da parte di investitori stranieri\", dal momento che la quota di Gazprom posseduta dal governo russo sarebbe cresciuta dal 38,37% a una posizione di controllo.\nComunque, Gazprom \u00e8 stata ostacolata sia nel suo intento di acquisire Rosneft, e nel suo precedente tentativo di acquistare un posto importante in Jukos, quando Jukos and\u00f2 in bancarotta. Gazprom si ritir\u00f2 dalla gara per l'acquisto di Jukos quando il governo russo lo mise all'asta nel dicembre 2004, lasciando alla maggiore gung-ho di Rosneft l'azienda. Dopo che Rosneft si fu appropriata di una tale e controversa posizione, le procedure per incorporarla in Gazprom divennero troppo complicate. Rosneft rimase quindi indipendente, per la gioia della sua dirigenza. Lo Stato rafforz\u00f2 la sua partecipazione in Gazprom ad oltre il 50% pagando per una quota del 10,4%, portando cos\u00ec avanti la principale pre-condizione per l'abolizione delle restrizioni della propriet\u00e0 straniera delle azioni Gazprom. Attualmente, il mercato sta ancora attendendo questo sviluppo.\nIl 26 luglio 2004, Gazprom vendette il 49,979% del suo pacchetto che ammontava al 100% delle azioni di SOGAZ Ltd. gruppo di assicurazioni, ad un acquirente anonimo per 1,69 miliardi di rubli, ed un ulteriore 26% di SOGAZ nell'agosto 2004 per 879.3 milioni di rubli. Nel gennaio 2005 si scopr\u00ec che ABRos, una filiale della banca di Russia, aveva acquistato il 49,97% delle azioni di SOGAZ.\n2005-2006.\nNel giugno 2005 la Gazprombank, la Gazpromivest Holding, la Gazfond e la Gazprom Finance B. V., filiali di Gazprom, concordarono nel vendere il 10,7399% delle azioni alla compagnia statale Rosneftegaz per 7 miliardi di dollari statunitensi, ritenuto un prezzo ampiamente inferiore a quello di mercato, dal 25 dicembre, che, combinato con il 38% delle azioni possedute dal Comitato di Propriet\u00e0 Statale, avrebbe dato allo Stato una posizione di controllo.\nNel settembre 2005, Gazprom acquist\u00f2 il 72,633% della compagnia petrolifera Sibneft (ora Gazprom Neft) per 13,01 miliardi di dollari, anche grazie ad un prestito di 12 miliardi di dollari, che consolida la posizione di Gazprom come gigante globale dell'energia e maggiore compagnia russa. Il giorno dell'accordo l'azienda fu valutata 69,7 miliardi di \u00a3/123,2 miliardi di dollari.\nGazprom \u00e8 stata anche un'azienda rivelatasi fruttuosa per gli affari della criminalit\u00e0 organizzata; Le cellule della 'ndrangheta tedesca hanno investito molti liquidi nelle azioni Gazprom.\nStruttura azionaria di Gazprom (dati del 5 settembre 2005):\nGazprom city.\nIl 15 novembre 2005, il CEO di Gazprom Aleksej Miller ed il governatore di San Pietroburgo Valentina Matvienko hanno annunciato che la Sibneft sta per costruire il Gazprom City business center che includer\u00e0 grattacieli di 300 metri con il quartier generale dell'azienda situato sulla sponda destra del Fiume Neva davanti alla Cattedrale di Smolny a San Pietroburgo, nonostante gli attuali piani regolatori vietino la costruzione di edifici di altezza superiore a 42 metri (48 con apposita approvazione).\nLo scontro con Kiev.\nIl 1\u00ba gennaio 2006, alle 10:00 (fuso orario di Mosca), Gazprom blocc\u00f2 le forniture di gas al mercato Ucraino, richiamando il governo di Kiev a pagare tariffe maggiorate che riflettono parzialmente la crescita globale dei prezzi di carburante.\nNella notte tra il 3 gennaio e il 4 gennaio 2006, Naftohaz Ukrainy e Gazprom negoziarono un accordo che ha risolto il conflitto sul prezzo del gas tra Russia e Ucraina, soddisfacendo entrambe le parti in causa.\nDal momento che lo Stato russo manteneva una posizione di controllo in Gazprom, all'inizio del 2006 la restrizione al 20% sugli investimenti stranieri fu abbandonata e Gazprom divenne totalmente aperta agli investitori stranieri.\nMonopolista dell'export.\nNell'aprile 2006, il valore di mercato di Gazprom era di 270 miliardi di US$.\nIl 20 luglio 2006, viene pubblicata la legge federale russa sull'esportazione di gas che garantisce a Gazprom il monopolio nelle esportazioni di gas naturale (testo completo in Russo). \u00c8 stata approvata pressoch\u00e9 all'unanimit\u00e0 dalla Duma il 5 luglio, dal Consiglio federale della Federazione Russa il 7 luglio e firmata da Vladimir Putin il 18 luglio\nLo scontro con Minsk.\nIl 3 aprile 2006, Gazprom annunci\u00f2 che il prezzo del gas naturale erogato alla Bielorussia sarebbe triplicato dal 31 dicembre 2006. Nel dicembre 2006 Gazprom minacci\u00f2 una sospensione delle forniture alla Bielorussia alle 10 a.m. ora di Mosca del 1\u00ba gennaio 2007, se questa non avesse acconsentito all'aumento quantificabile nel passaggio dai $47 ai $200 per 1,000\u00a0m\u00b3 oppure a cedere il controllo sulla sua rete di distribuzione. Gli analisti hanno suggerito che Mosca volesse penalizzare Aljaksandr Luka\u0161\u0117nka, Presidente della Bielorussia, per non aver rispettato i patti di un maggior legame con la Russia. Pi\u00f9 tardi Gazprom ridimension\u00f2 l'aumento a $105 ma la Bielorussia rifiut\u00f2 nuovamente l'accordo, affermando che in caso di interruzione delle forniture, avrebbe impedito a Gazprom l'accesso ai suoi gasdotti, il che avrebbe bloccato la fornitura di gas all'Europa. Comunque, il 1\u00ba gennaio 2007, appena poche ore prima dello scontro, Bielorussia e Gazprom siglarono un accordo dell'ultimo minuto. La Bielorussia accett\u00f2 di pagare $100 per 1000\u00a0m\u00b3 nel 2007. In compenso, Gazprom ottenne il 50% delle azioni di Beltransgaz, la rete di gasdotti bielorussa. Immediatamente dopo la sigla di tale accordo la Bielorussia dichiar\u00f2 una tassa di trasporto di $42/tonnellata per il passaggio del petrolio russo che attraversava i suoi territori.\nL'acquisto della Sakhalin-II.\nIl 21 dicembre 2006, Gazprom prese il controllo del 50%-pi\u00f9-uno del pacchetto azionario del progetto Sachalin-II appartenente alla Royal Dutch Shell dopo che i responsabili russi ritirarono il permesso ambientale alla Sachalin-II il 18 settembre 2006, accusando la Sachalin-II di danni ai banchi di salmone. L'evento successivo \u00e8 stato ampiamente interpretato come una mossa del governo russo per obbligare ad una rinegoziazione dell'accordo Sachalin-II..\n2007.\nNel febbraio 2007 un gruppo di deputati della Duma propone di concedere alle compagnie statali Gazprom e Transneft il diritto di formare unit\u00e0 speciali armate. Il compito principale del nuovo corpo sarebbe stato proteggere le strutture di produzione e le infrastrutture per il trasporto. Se tale provvedimento sar\u00e0 approvato, gli ufficiali di Gazprom e Transneft saranno autorizzati all'uso di armi per auto-protezione e per l'esecuzione degli \"obblighi di servizio\u201d.\nAleksandr Medvedev ha annunciato che la compagnia mira a ottenere una capitalizzazione di mercato di 1\u00a0000 miliardi di US$ \"in un periodo compreso tra sette e dieci anni.\", aggiungendo che: \"vogliamo essere la compagnia pi\u00f9 valutata e pi\u00f9 capitalizzata del mondo.\"\nNel giugno 2007, la BP plc ha venduto il suo pacchetto di un giacimento di gas Siberiano a Gazprom dopo che le autorit\u00e0 russe avevano messo in dubbio il diritto di BP ad esportare gas in mercati esterni a quello russo. Il 23 giugno 2007, i governi di Russia e Italia hanno siglato un memorandum di intesa per cooperare in una joint venture tra Gazprom ed ENI per costruire un gasdotto lungo 900\u00a0km al fine di trasportare 1.05 Tcf (30 miliardi di\u00a0m\u00b3) di gas all'anno dalla Russia all'Europa. Il gasdotto meridionale si estender\u00e0 sotto il Mar Nero fino alla Bulgaria con una successiva biforcazione, di cui quella meridionale giunger\u00e0 in Italia e quella settentrionale in Ungheria.\nIl 1\u00ba agosto la societ\u00e0 ha annunciato una riduzione del 45% delle forniture verso la Bielorussa dal 3 agosto per inadempienza contrattuale. Secondo Gazprom la Bielorussa dovrebbe alla societ\u00e0 465 milioni di dollari per le forniture del primo semestre e dato che lo Stato non avrebbe fornito garanzie certe sul pagamento del debito la societ\u00e0 ha deciso di ridurre le forniture.\nFiliali.\nLista incompleta per Paesi"}
{"id": "795633", "revid": "1226", "url": "https://it.wikipedia.org/wiki?curid=795633", "title": "Condominium", "text": ""}
{"id": "795635", "revid": "93556", "url": "https://it.wikipedia.org/wiki?curid=795635", "title": "Segno di Gowers", "text": "Il segno di Gowers \u00e8 un indice di valutazione utilizzato per diagnosticare malattie quali la distrofia e l'atrofia muscolare. Questo indice verifica i movimenti che il paziente effettua per eseguire un particolare movimento.\nL'azione pi\u00f9 comune utilizzata durante questo test \u00e8 far alzare il paziente dal pavimento: la positivit\u00e0 \u00e8 di solito data quando questo si alza con il tronco flesso in avanti facendo principalmente forza con le braccia poggiate sulle ginocchia per compensare la poca forza agli arti inferiori. La distrofia muscolare di Duchenne, ad esempio, colpisce per primi gli arti inferiori in et\u00e0 infantile, e chi ne \u00e8 affetto tende quindi ad utilizzare principalmente le braccia per alzarsi in piedi."}
{"id": "795640", "revid": "729019", "url": "https://it.wikipedia.org/wiki?curid=795640", "title": "Brunoro II Zampeschi", "text": "Figlio di Antonello I Zampeschi, ne calc\u00f2 le gesta e ne ampli\u00f2 la portata divenendo signore illuminato, poeta ed amante dell'arte. Giovanissimo, spos\u00f2 la principessa Battistina, della famiglia Savelli di Roma.\nBiografia.\nSi diede ben presto all'avventura tanto che nel 1552 fu arrestato a Forl\u00ec dal cardinal legato di Romagna Girolamo Capoferro e liberato solo quando la matrigna consegn\u00f2 al pontefice la rocca di Forlimpopoli. Fu in seguito papa Giulio III a reintegrarlo dei suoi possedimenti e a riabilitarlo.\nIl 1556 ebbe inizio la sua carriera di condottiero combattendo a fianco del papato contro i Bagno. In nome di Paolo IV, Brunoro toglie a Giovan Francesco da Bagno i castelli di Gatteo, Ghiaggiolo e Montebello, distinguendosi cos\u00ec presso la Santa Sede. Nel marzo dello stesso anno si trova impegnato nel Lazio difendendo Roma dagli attacchi del Duca d'Alba, infine si trasferisce negli Abruzzi a supporto delle truppe francesi del duca di Guisa.\nNel 1559 risiede a Forlimpopoli, e si avvicina all'arte.\nMa il richiamo delle armi fu forte e nel 1562 parte per Crema, in veste di capitano del cavalleggeri di Venezia.\nNel 1564 rientra in Romagna dove si dedica alla gestione dei suoi fondi, ma l'inattivit\u00e0 dura ben poco: nel 1568 parte per la Francia dove, per sostenere il Duca Emanuele Filiberto di Savoia, combatte contro gli ugonotti, coadiuvando le truppe di re Carlo IX. \u00c8 in questa occasione che \u00e8 insignito dell'Ordine di San Michele.\nNel luglio dello stesso anno invia in Francia il proprio luogotenente mentre egli prende parte agli scontri con l'Impero Ottomano affiancando le truppe veneziane. Combatte in Croazia, Friuli e Veneto, viene trasferito in Dalmazia al comando di 225 fanti. Richiamato in Friuli, viene nominato governatore generale. Rende possibile la ricostruzione delle mura di Udine, rafforzando le difese in Monfalcone e Cividale. Quando l'avanzata dei turchi raggiunge Cattaro viene chiamato a Venezia per presiedere le difese della citt\u00e0, edificando un forte nel porto di Malamocco. La campagna veneziana termina raccogliendo 3000 fanti per la difesa di Cipro, sempre contro gli Ottomani.\nNel 1573 abbandona le armi e rientra nei suoi possedimenti. Ma nell'agosto lo troviamo ad Urbino al fianco del duca Guidobaldo della Rovere, intento a sedare i tumulti che scuotevano la citt\u00e0. \nNel settembre del 1573 s'imbarca per un lungo viaggio a capo di 2000 fanti dal porto di Ancona. Raggiunge la Candia divenendone governatore-plenipotenziario. Qui si impegna in una meticolosa opera di ispezione delle difese dell'isola migliorandone l'efficacia e costituendo una Milizia dei Cavalieri di Candia.\nNel giugno del 1577 rientra in Romagna, date le precarie condizioni di salute. Coltiva la passione della poesia ma a soli 38 anni nel maggio del 1578 trova la morte. Viene sepolto a Forlimpopoli nella Basilica di San Rufillo, nel sarcofago monumentale fatto costruire dalla moglie, la principessa Battistina Savelli. Non lascia eredi.\nA Brunoro Zampeschi il poeta Torquato Tasso dedic\u00f2 un sonetto inserito nella sezione conclusiva della prima parte delle \"Rime\"."}
{"id": "795647", "revid": "5901", "url": "https://it.wikipedia.org/wiki?curid=795647", "title": "David Dalin", "text": ""}
{"id": "795649", "revid": "5901", "url": "https://it.wikipedia.org/wiki?curid=795649", "title": "Dalin", "text": ""}
{"id": "795650", "revid": "36426", "url": "https://it.wikipedia.org/wiki?curid=795650", "title": "John Wesley", "text": "\u00c8 commemorato dalla Chiesa anglicana il 3 marzo.\nIl metodismo ha avuto tre tappe fondamentali: la prima all'Universit\u00e0 di Oxford con la fondazione del cosiddetto \"Holy Club\" (santa associazione), la seconda mentre Wesley era curato nella citt\u00e0 statunitense di Savannah, in Georgia, e la terza a Londra, dopo il ritorno di Wesley in Inghilterra. Il movimento ha preso forma dopo la terza tappa, intorno al 1740 con Wesley, insieme ad altri, istituendo predicatori locali e le societ\u00e0 religiose per la formazione dei fedeli. Questo \u00e8 stato il primo grande movimento evangelicale della Gran Bretagna. L'organizzazione metodista di Wesley includeva comunit\u00e0 in Inghilterra, Scozia, Galles e Irlanda prima di diffondersi negli altri paesi anglofoni e non solo. Wesley ha diviso le sue comunit\u00e0 religiose in classi (\"classes\") e gruppi (\"bands\") per garantire istruzione religiosa e assistenza capillare a tutti, in special modo alle classi povere.\nI metodisti, sotto la direzione di Wesley, sono diventati promotori di molte iniziative volte a garantire giustizia sociale, incluse la riforma della legge penale e movimenti abolizionistici. Wesley incentr\u00f2 le sue riflessioni teologiche e spirituali su quella che chiam\u00f2 \"perfezione cristiana\", o santit\u00e0 del cuore e della vita. Wesley insisteva sul fatto che in questa vita ogni cristiano pu\u00f2 giungere a uno stato dell'anima dove l'amore di Dio, o amore perfetto, regna supremo nel cuore di ogni persona. Insisteva continuamente sull'usare i mezzi di grazia (\"means of grace\") quali preghiera, meditazione delle Scritture, Santa Cena, ecc. come mezzi tramite i quali Dio trasforma i credenti. Wesley a un certo punto della sua vita si stacc\u00f2 dalla chiesa anglicana e riteneva che anche il suo movimento avrebbe dovuto farlo.\nBiografia.\nJohn Wesley nacque a Epworth, 37\u00a0km nord-est da Lincoln, figlio di Samuel Wesley, laureato a Oxford e reverendo della Chiesa anglicana, e di Susanna Annesley. John era il quindicesimo di diciannove figli. Nel 1696 Samuel Wesley fu nominato rettore di Epworth dove John nacque.\nAll'et\u00e0 di sei anni, John fu salvato dalla canonica in fiamme. Questo fatto suscit\u00f2 in lui una profonda riflessione. Wesley si laure\u00f2 in lettere al Christ Church College di Oxford nel 1727. Fu ordinato diacono nel 1725 ed eletto membro del Lincoln College l'anno seguente.\nSpinto dalla lettura dell\"Imitazione di Cristo\" a scegliere la vita religiosa, fu nominato pastore nel 1728. Uomo con una forte personalit\u00e0, dotato di capacit\u00e0 di guida spirituale e di organizzazione, assunse presto la direzione dell'Holy Club fondato dal fratello Charles (il futuro innologo del metodismo e padre del compositore Samuel Wesley) per realizzare una vita di continuo studio della Bibbia e di religione ben regolata. Infatti, a Oxford, dopo aver condotto una vita ben regolata, studiato le Scritture e messo diligentemente in pratica i doveri religiosi, Wesley scopr\u00ec la propria pratica per la fede cristiana. L'Holy Club \u00e8 stato il nucleo su cui si \u00e8 sviluppato il metodismo. Il nome \"metodisti\" \u00e8 stato dato dagli studenti di Oxford per prenderli in giro per le loro abitudini metodiche. A proposito dei giovani era solito dire: \"Con i giovani \u00e8 bene ripetere le cose venti volte: ripetendole solamente diciannove, c'\u00e8 il rischio di sprecare il fiato\".\nL'inizio del rinnovamento religioso.\nOsteggiato in patria, intraprese senza successo missioni negli USA (Georgia) dove conobbe i Fratelli Moravi in un momento particolare; a un certo punto di un viaggio via mare cui Wesley prese parte, un temporale sopraggiunse e ruppe l'albero della nave. Mentre i membri dell'equipaggio furono colti dallo spavento, i Fratelli Moravi cantarono tranquillamente inni e recitarono preghiere. Questa esperienza lo fece riflettere al punto da ritenere che i Moravi possedessero una forza interiore che a lui mancava. Da allora Wesley ebbe molte esperienze di fede che volle annunciare tramite i suoi numerosi sermoni. In uno di essi \u00e8 rimasta celebre la sua frase sulla dottrina della grazia personale e gratuita per fede, secondo cui essa \u00e8 \"libera in tutto, libera per tutti\".\nNel 1738 consult\u00f2 il medico George Cheyne e ne adott\u00f2 la dieta vegetariana, affermando in seguito: \u00abSia ringraziato Dio: da quando ho abbandonato la carne e il vino, sono stato liberato da ogni infermit\u00e0 del corpo\u00bb. Nello stesso anno, volle approfondire i contatti con la societ\u00e0 morava e con il pietismo, recandosi in visita presso la comunit\u00e0 di Herrnhut in Sassonia, il quartier generale dei Moravi in Germania, accogliendone princ\u00ecpi e metodi per la sua azione. Al suo ritorno in Inghilterra ide\u00f2 i gruppi (\"bands\") e pubblic\u00f2 una collezione di inni per loro. S'incontrava spesso con le \"societas\" religiose a Londra; dato che molte parrocchie anglicane non lo volevano accogliere per farlo predicare, inizi\u00f2 la predicazione itinerante all'aperto, attirando l'attenzione soprattutto delle classi umili. Continu\u00f2 a predicare nelle chiese, all'aperto, nelle cappelle, nei campi, nelle case di campagna (dovunque lui avrebbe trovato un'assemblea riunita per ascoltare la parola di Dio) per 50 anni.\nLa teologia di Wesley.\nLe fonti della sua teologia.\nIl pensiero di Wesley pu\u00f2 essere approfondito partendo da alcune linee guida delle sue idee, partendo quindi da quello che \u00e8 noto come il \"Quadrilatero\".\nLa teologia wesleysiana.\nL'uomo \u00e8 creato a immagine e somiglianza di Dio ed \u00e8 destinato a vivere in armonia con Lui e con gli altri esseri viventi. Ma il peccato tende a separare l'uomo da Dio. Il peccato si manifesta in due modi:\ncome offesa contro Dio; persone che lo disprezzano, che trascurano il culto, la preghiera, la Bibbia. Altri preferiscono attaccarsi ai beni materiali, al denaro, al potere, al piacere, amano pi\u00f9 le creature che il Creatore. In questa condizione, il peccato li ha allontanati da Dio e li ha ripiegati su se stessi.\nConnessa all'offesa contro Dio \u00e8 l'offesa contro il prossimo. L'uomo pecca quando serba nel suo cuore e nella sua mente sentimenti negativi e distruttivi quali l'invidia, la malizia, la vendetta, l'odio, l'indifferenza, la negligenza. L'uomo che pecca \u00e8 anche responsabile dei peccati commessi a livello sociale, come per esempio la guerra e l'emarginazione di certe fasce di persone.\nPer ovviare a questa condizione di lontananza da Dio, dalla pace interiore Wesley risponde con la grazia divina, il non meritato amore di Dio. La grazia preveniente \u00e8 un aspetto del suo amore. La grazia \u00e8 preveniente perch\u00e9 Dio viene a noi per primo. Dio cerca noi prima ancora che siamo noi a cercare Lui. La grazia preveniente (preparatoria, perch\u00e9 ci prepara al perdono di Dio e a una vita santa) ci rende consapevoli della nostra natura di peccatori e ci rende pronti a ricevere il perdono da Dio e a vivere seguendo la sua parola e amando Lui e il prossimo. Wesley riteneva che ogni uomo e ogni donna potesse ricevere la grazia divina (Wesley era fortemente contrario alla predestinazione) ma al tempo stesso riteneva che l'uomo potesse perdere questo dono qualora non avesse pi\u00f9 saputo o voluto accogliere lo Spirito Santo nel suo cuore. La grazia preveniente ci prepara per una nuova vita, una \"vita da perfetto cristiano\", interrompendo l'azione separatrice del peccato e dandoci libert\u00e0. Wesley riprendeva il tema centrale della teologia di Martin Lutero, cio\u00e8 la giustificazione per fede; per le nostre offese contro Dio e contro il prossimo, l'essere umano \u00e8 ingiusto e non merita l'amore di Dio. L'uomo pu\u00f2 quindi accettare l'amore di Dio in modo incondizionato, ma non deve tenerlo per s\u00e9, deve diffonderlo a tutti gli esseri senzienti e condurre una vita che rispetti tutto ci\u00f2 che Dio ha creato.\nOpere.\nWesley s'impegn\u00f2 nell'attivit\u00e0 sociale assiduamente e volle che tutti gli aderenti del suo movimento facessero spontaneamente lo stesso. Oltre a predicare l'elargizione di soldi ai poveri, provvide egli stesso a organizzare e far organizzare raccolte di cibo, di vestiario, di denaro alle classi pi\u00f9 umili dei sobborghi delle citt\u00e0. S'impegn\u00f2 anche per il benessere fisico delle persone, leggendo molti libri di medicina e dando consigli (anche tramite stampa) per vivere in modo salutare a coloro i quali non potevano permettersi di pagare cure e medicinali. Per un certo periodo egli dispensava medicinali gratuiti nelle cappelle di Londra, Bristol e Newcastle. Wesley si preoccup\u00f2 a fornire assistenza materiale e spirituale ai carcerati, lott\u00f2 strenuamente contro lo schiavismo e promuoveva educazione ed elevazione culturale laica (non solo quindi religiosa). Scrisse oltre 40.000 sermoni e us\u00f2 molto la stampa, curando personalmente molte edizioni di libri da lui scritti."}
{"id": "795652", "revid": "1632387", "url": "https://it.wikipedia.org/wiki?curid=795652", "title": "Bloodpit", "text": "I Bloodpit sono un gruppo rock finlandese fondata a Tampere nel 1998. La band, sebbene ancora ufficialmente esistente, ha comunicato nel luglio del 2007 di sospendere tutti i concerti e le attivit\u00e0 previste a causa dei problemi di salute fisica e mentale del cantante Matthau Mikojan.\nCaratteristiche.\nIl simbolo del gruppo \u00e8 una B terminante con una testa di pitone. Lo stile camaleontico dei Bloodpit trova spiegazione nella personalit\u00e0 del leader singer Matthau Mikojan, che non sorride all'idea di identificarsi in uno stile, ma preferisce cambiare continuamente, e questo lo si pu\u00f2 notare dal suo modo di vestire: dal dark al glamour, dal metal al gothic. Finora hanno pubblicato un solo album (gli altri come \"No.2\" e \"Sauna p\u00e4\u00e4lle!\" sono EP), \"Mental Circus\" del 2005, hanno riscosso successo in Finlandia, la loro patria, ma anche in molti altri paesi europei, Italia compresa."}
{"id": "795656", "revid": "287204", "url": "https://it.wikipedia.org/wiki?curid=795656", "title": "Cratere Darwin (Luna)", "text": "Darwin \u00e8 un grande cratere lunare di 122,18 km situato nella parte sud-occidentale della faccia visibile della Luna. abbastanza vicino al bordo lunare da apparire allungato per effetto prospettico. Adiacente al margine meridionale si trova il cratere Lamarck, mentre a nord-est, pi\u00f9 lontano, si trova il cratere Cr\u00fcger. \nIl bordo esterno di Darwin \u00e8 stato fortemente danneggiato da impatti successivi, in particolare i bordi settentrionale e meridionale sono stati quasi distrutti. Il bordo orientale \u00e8 eroso, ma ancora abbastanza integro. Vi sono numerosi piccoli crateri lungo il margine sudorientale, ed il cospicuo cratere satellite \"Darwin B\", di 56\u00a0km di diametro, \u00e8 adiacente al bordo occidentale.\nAmpie parti del pianoro interno di Darvin sono state ricoperta da colate di lava o da materiale proiettato da grandi impatti vicini. Un sistema di rimae attraversa il pianoro settentrionale, supera il bordo orientale e prosegue verso sud-est. Questo gruppo di rimae sono chiamate Rimae Darwin e si estendono per circa 280\u00a0km. A est di Darwin queste rimae attraversano la Rima Sirsalis, una rima particolarmente larga che prosegue verso nord-est.\nIl pianoro meridionale di Darvin \u00e8 irregolare e solo rozzamente livellato, e presenta numerosi piccoli crateri. Nella regione nordorientale si trova una zona diseguale, invasa dai detriti proiettati dall'impatto che gener\u00f2 il Mare Orientale, verso est. Nella zona occidentale si trova un grande ed irregolare duomo lunare, una delle poche formazioni di questo tipo che non sono situate in un mare lunare. All'estremit\u00e0 meridionale del pianoro interno, ci sono i resti di un piccolo cratere.\nIl cratere \u00e8 dedicato al naturalista inglese Charles Darwin.\nCrateri correlati.\nAlcuni crateri minori situati in prossimit\u00e0 di Darwin sono convenzionalmente identificati, sulle mappe lunari, attraverso una lettera associata al nome."}
{"id": "795664", "revid": "984922", "url": "https://it.wikipedia.org/wiki?curid=795664", "title": "NGC 2268", "text": "NGC 2268 \u00e8 una galassia situata nella costellazione della Giraffa; abbastanza debole, con gradiente di luminosit\u00e0 dal nucleo ai bordi alquanto basso, inclinata nella visuale da NE a SW. I due bracci sono abbastanza distinti.\nLa stella pi\u00f9 vicina di magnitudine inferiore all'ottava, per facilitare il puntamento del telescopio, \u00e8 SAO 1081 di magnitudine visuale 7,35, di tipo spettrale G5, situata 11',0 ad ENE della galassia, in direzione del confine con la costellazione di Cefeo.\nLa stellina ben visibile su uno dei bracci verso SW non deve far pensare ad una probabile supernova in quanto \u00e8 una stella della Via Lattea, solo prospettica con NGC 2268, ed \u00e8 GSC 4618:159, di magnitudine 14,1.\nUna supernova vi \u00e8 stata effettivamente osservata il 12 febbraio 1982 che non ha superato la 14\u00b0 magnitudine SN 1982B.\nBibliografia.\nUranometria 2000.0 \u2013 Deep Sky Field Guide \u2013 Willmann-Bell (2001)"}
{"id": "795665", "revid": "31886", "url": "https://it.wikipedia.org/wiki?curid=795665", "title": "UGC 3653", "text": ""}
{"id": "795667", "revid": "767487", "url": "https://it.wikipedia.org/wiki?curid=795667", "title": "Sonny Curtis", "text": "La maggior parte dei suoi lavori sono assimilabili ai generi pop e country. Fu amico d'infanzia e componente del gruppo di Buddy Holly a Lubbock, in Texas. La sua canzone \"The Real Buddy Holly Story\" fu scritta in risposta alle inaccuratezze del film \"The Buddy Holly Story\".\nTra le sue canzoni pi\u00f9 famose sono da menzionare la sigla del The Mary Tyler Moore Show, \"Love Is All Around\", \"Walk Right Back\", un hit degli Everly Brothers e successivamente di Anne Murray, e \"I Fought the Law\", ripresa prima da Bobby Fuller, e dopo dal gruppo punk inglese The Clash.\nHa partecipato insieme con Duane Eddy, Tex Ritter, Billy Joe Shaver e Red Steagall al documentario di Jack McCallum \"Sing a Country Song\" (1973)."}
{"id": "795668", "revid": "31886", "url": "https://it.wikipedia.org/wiki?curid=795668", "title": "PGC 20458", "text": ""}
{"id": "795669", "revid": "31886", "url": "https://it.wikipedia.org/wiki?curid=795669", "title": "MCG +14-4-22", "text": ""}
{"id": "795672", "revid": "149727", "url": "https://it.wikipedia.org/wiki?curid=795672", "title": "K\u00f6then", "text": ""}
{"id": "795673", "revid": "83531", "url": "https://it.wikipedia.org/wiki?curid=795673", "title": "C\u00f6then", "text": ""}
{"id": "795679", "revid": "287204", "url": "https://it.wikipedia.org/wiki?curid=795679", "title": "Miss Baker", "text": "Miss Baker \u00e8 un album del 1987 della Premiata Forneria Marconi, suonato dalla formazione \"base\" dell'epoca (Di Cioccio-Djivas-Mussida-Fabbri-Calloni).\nPassato assolutamente in sordina, chiude comunque degnamente la prima fase della Premiata, presentando accenni di \"fusion\" in molte tracce, anche dovuti alla collaborazione di Vittorio Cosma alle tastiere (che arrangia sensibilmente gran parte dell'album) e di Demo Morselli ai fiati."}
{"id": "795680", "revid": "729019", "url": "https://it.wikipedia.org/wiki?curid=795680", "title": "Ferrovia Brunico-Campo Tures", "text": "La ferrovia Brunico-Campo Tures o ferrovia della Valle Aurina (in tedesco \"Tauferer Bahn\" o \"Lokalbahn Bruneck-Sand\") era una linea ferroviaria che collegava il paese di Campo Tures, seguendo il corso del torrente Aurino, con la stazione ferroviaria di Brunico, posta sulla ferrovia della Val Pusteria.\nStoria.\nLa ferrovia, nota come BrS (Bruneck-Sand in Taufers), venne costruita nei primi anni del XX secolo, quando il Tirolo faceva parte dell'Austria-Ungheria, per collegare il paese di Campo Tures (\"Sand in Taufers\"), che gi\u00e0 a quel tempo era una meta di villeggiatura molto amata, alla gi\u00e0 esistente ferrovia della Val Pusteria.\nL'iniziativa nacque dal dottor Hans Leiter e dall'industriale locale Josef Beikircher (1850-1925), che fondarono un comitato promotore il quale nel luglio 1907 riusc\u00ec ad ottenere l'autorizzazione alla costruzione e il finanziamento statale.\nIl progetto di massima dell'opera fu approvato con decreto ministeriale del 1904 e, ottenuti dallo Stato e dai Comuni interessati, la costruzione della linea fu affidata alla ditta dell'ingegner Josef Riehl; l'inaugurazione si tenne il 20 luglio 1908.\nFino alla fine della prima guerra mondiale il servizio venne espletato dalla S\u00fcdbahn, che gestiva altres\u00ec la ferrovia del Brennero e la ferrovia della Val Pusteria. Dopo il passaggio in territorio italiano, nel novembre 1919 la gestione della ferrovia fu affidata alle Ferrovie dello Stato; il processo di sviluppo della linea, che prevedeva altres\u00ec il prolungamento di 11\u00a0km fino a Cadipietra, si era nel frattempo per\u00f2 arrestato.\nCon l'avvento della motorizzazione su gomma e a causa dello stato sempre pi\u00f9 precario del materiale di trazione e della linea stessa, dal 1\u00ba febbraio 1957 l'attivit\u00e0 ferroviaria fu sostituita da corse con gli autobus; il materiale rotabile fu trasferito a Merano e venduto per la demolizione nel settembre del 1958. Dopo la chiusura la linea venne smantellata assieme a parte dei fabbricati.\nStudi di fattibilit\u00e0 per la sua ricostruzione non condussero ad alcun risultato concreto. La pista ciclabile Brunico-Campo Tures ricalca in minima parte il tracciato originario.\nCaratteristiche.\nLa linea a binario unico a scartamento mm. 1435, elettrificata in corrente continua a 800 V, superava un dislivello di con un percorso di 15,240\u00a0km caratterizzato da una pendenza massima del 18 per mille e da curve con raggio minimo di . L'armamento, con caratteristiche di tipo tranviario, permetteva un carico assiale di sole 10 tonnellate. Lungo il percorso si contavano 74 passaggi a livello.\nL'energia elettrica per l'alimentazione della linea, che era elettrificata sin dall'apertura, era fornita dalla centrale idroelettrica di Rio Molino - M\u00fchlbach con una linea a in corrente alternata che alimentava la sottostazione elettrica di Villa Ottone, equipaggiata con un convertitore rotante 3\u00a0kV~/750\u00a0V=.\nPercorso.\nI primi due binari e due binari tronchi della stazione di Brunico erano dotati della linea aerea di tipo tranviario a servizio dei treni da/per Campo Tures.\nLa ferrovia, subito dopo avere lasciato questa stazione, superava assieme alla ferrovia della Val Pusteria il ponte del fiume Rienza, quindi, dopo aver superato le stazioni di San Giorgio, Gais e Villa Ottone, localit\u00e0 servita da due impianti e caratterizzata dalla presenza della sottostazione elettrica e del ponte in ferro lungo 33 metri sull'Aurino, opera d'arte pi\u00f9 significativa della linea.\nServite Molini di Tures e Caminata di Tures, i treni giungevano infine alla stazione capolinea di Campo Tures.\nErano previste sei corse giornaliere con un tempo di viaggio da 45 a 50 minuti.\nMateriale rotabile.\nIl servizio viaggiatori veniva assicurato con materiale con caratteristiche prevalentemente tranviarie, che comprendeva due elettromotrici a due assi con cassa in legno marcate BrS 101-102, o BCD 101-102 secondo altre fonti, (dal 1918 FS MACD 701-702) e due carrozze marcate BrS 151-152 (poi FS RC 73000-73001).\nI treni merci venivano assicurate, in caso di necessit\u00e0, con carri trainati dalle elettromotrici.\nLe elettromotrici BrS 101-102 appartenevano ad un tipo unificato austriaco e facevano parte di un lotto di cinque macchine costruite dalla Grazer Waggon und Maschinenfabrik vorm. J. Weiter e dalla AEG, nel 1908, per la BrS e la ferrovia locale Neumarkt-Weizenkirchen-Peuerbach, dove furono immatricolate come NWP 21.001-003. Tali veicoli disponevano della frenatura elettrica reostatica e della frenatura a mano. Non essendo disponibile la frenatura pneumatica, i ceppi dei freni delle carrozze BrS 151-152 venivano azionati per mezzo di un solenoide. L'organo di presa di corrente era del tipo \"a racchetta\". Ogni motrice, con rodiggio Bo, disponeva di due motori che sviluppavano una potenza continuativa di (2x) e permettevano una velocit\u00e0 massima di . Le motrici comprendevano un compartimento di 1\u00aa classe a 12 posti e uno di 3\u00aa classe a 20 posti, separati da un vano per il trasporto bagagli. Le carrozze avevano 50 posti di 3\u00aa classe disposti in un unico ambiente.\nLe locomotive a vapore della ferrovia della Val Pusteria non erano adatte all'armamento leggero della Brunico-Campo Tures. Come spintore per il carro spartineve o per il traino di eventuali treni cantiere veniva usata la locomotiva n\u00ba 1 \"Meran\" della societ\u00e0 Bozen-Meraner Bahn, che eserciva la Ferrovia Bolzano-Merano, passata nel 1906 alle IR Ferrovie dello Stato Austriache come kkStB 294.09 e alle FS come 899.006; secondo altra fonte si trattava della locomotiva n\u00ba 10 \"T\u00f6ll\" della BMB, reimmatricolata come 294.13 nelle kkStB e quindi 899.008 nelle FS."}
{"id": "795681", "revid": "122545758", "url": "https://it.wikipedia.org/wiki?curid=795681", "title": "Venturino Camaiti", "text": "Scrittore in vernacolo fiorentino. Dopo aver abbandonato gli studi classici, lavor\u00f2 nel magazzino di suo padre a Firenze, ma continu\u00f2 a scrivere le sue opere e ne pubblic\u00f2 pi\u00f9 di venti.\nI' rRitocchino.\nLa bibliografia di Venturino Camaiti \u00e8 stata acquisita dal volumetto: \"I' rRitocchino\" \"Novissimi Sonetti fiorentineschi umoristici e satirici\", composto dal Camaiti stesso, contenente la prefazione in vernacolo e vari sonetti: Pan di ricatto (quattro sonetti) ; I' cciaba 'n montagna \"che sarebbe i' sseguito di cciaba 'n montagna dell'anno passato e di du' anni fa\", (tredici sonetti); I novi sigari senza nicotina (tre sonetti); I futuristi a Pagliano (tre sonetti); I' ttremoto (due sonetti); I' cciaba 'n montagna \"che sarebbe i' sseguito di cciaba 'n montagna di quegli attri tre anni\" (quattro sonetti); La carestia (due sonetti); La febbre spagnola (trentaquattro sonetti); I' ppreavviso di ttremoto (tre sonetti); I' rriassunto (quattro sonetti). \"I' rRitocchino\" \u00e8 stato stampato a Firenze nello Stabilimento Tipografico G.Ramella e C. nel 1924."}
{"id": "795682", "revid": "26891", "url": "https://it.wikipedia.org/wiki?curid=795682", "title": "C.1 Ariete", "text": ""}
{"id": "795684", "revid": "161374", "url": "https://it.wikipedia.org/wiki?curid=795684", "title": "Strv 103", "text": ""}
{"id": "795685", "revid": "287204", "url": "https://it.wikipedia.org/wiki?curid=795685", "title": "Memorial Pier Cesare Baretti", "text": "Il Memorial Pier Cesare Baretti, conosciuto anche come Torneo di Saint-Vincent, \u00e8 stato un torneo calcistico estivo, a carattere amichevole, organizzato dal 1988 al 1994.\nStoria e formula.\nDisputato nello stadio Pier-Giorgio Perucca di Saint-Vincent, in Valle d'Aosta, ha visto la partecipazione mista di squadre di club e rappresentative nazionali. Era dedicato alla memoria di Pier Cesare Baretti, dirigente federale deceduto il 5 dicembre 1987. Fu organizzato sotto forma di quadrangolare eccetto per l'ultima edizione del '94, giocata come triangolare. Storicamente, il torneo venne informalmente inteso come erede della vecchia Coppa delle Alpi abolita nell'87.\nLa Fiorentina \u00e8 la squadra che ha partecipato pi\u00f9 volte al torneo, quattro (nel 1988, 1989, 1990 e 1992), mentre la striscia migliore di vittorie \u00e8 della Juventus, con due successi (nel 1992 e nel 1993). Sono invece sei le nazioni che hanno dato proprie rappresentanti al torneo, ovvero Italia, Regno Unito, Cecoslovacchia, Jugoslavia, Russia e Stati Uniti (le ultime quattro presenti con le proprie rappresentative nazionali)."}
{"id": "795686", "revid": "547034", "url": "https://it.wikipedia.org/wiki?curid=795686", "title": "S.S. Lazio Pallamano", "text": "La Societ\u00e0 Sportiva Lazio \u00e8 stata la sezione di pallamano della Polisportiva S.S. Lazio avente sede a Roma, fondata nel 1980.\nStoria.\nLa fondazione e i primi anni.\nLa Societ\u00e0 Sportiva Lazio Pallamano nacque nel 1980; il primo Presidente fu Franco Cionci che rimase in carica fino al 1989. Inizialmente la squadra disputa gli incontri casalinghi all'impianto \"en plein air\" della Farnesina.\nIl debutto della societ\u00e0 avvenne a livello amatoriale, partendo dalla Serie D. I problemi da affrontare furono subito molti, oltre al terreno di gioco inadeguato, infatti, la societ\u00e0 non aveva una vera e propria sede sociale. Nonostante ci\u00f2 negli anni seguenti la Lazio arriva prima in Serie C e successivamente in Serie B.\nLa prima vera svolta arriva nel 1985, con gli ingaggi di giocatori di altissimo livello come Giuseppe Langiano, Dario Paroletti e Carlo Jurgens, campioni d'Italia nella stagione 1983-84 ed ex giocatori della Nazionale italiana. Da quest'anno le partite di campionato verranno disputate al Palazzetto di viale Tiziano.\nL'innesto di questi elementi permette alla Lazio di compiere cos\u00ec progressivamente la scalata al vertice nazionale.\nL'approdo in serie A1.\nLa squadra viene promossa in serie A2 nel 1988-89; la stagione successiva centra la promozione in serie A1.\nNelle stagioni 1990-91, 1991-92 e 1992-93 partecipa al quindi al massimo campionato italiano ottenendo come miglior risultato il 4\u00ba posto nel campionato 1991-92.\nNel 1993 il club si ritrova senza sponsorizzazione e cos\u00ec la squadra composta da soli giocatori juniores retrocede in Serie A2.\nL'ultima stagione in serie A1 viene disputata nel 1994-95 e termina con una nuova retrocessione in serie A2.\nLa rinuncia alla serie A e la chiusura dell'attivit\u00e0 seniores.\nNella stagione 1995-96 partecipa al campionato di Serie A2 ma alla quinta partita di campionato, data la difficile situazione finanziaria, il sodalizio romano \u00e8 costretto a ritirare la squadra. La stagione 1996-97 vede il club partecipare al campionato di Serie B, ma per mancanza di budget, \u00e8 inevitabile il ritiro dal torneo e la societ\u00e0 decide di continuare l'attivit\u00e0 giovanile.\nDal 1997 al 2004 la societ\u00e0 quindi si \u00e8 dedicata al solo settore giovanile.\nLa rinascita.\nNella stagione 2004-05 viene riformata la squadra seniores che partecipa al campionato di Serie B.\nDopo una lenta risalita dal 2012-13 ha partecipato nuovamente al massimo campionato italiano, dal quale \u00e8 retrocessa in A2 nel 2016.\nCampionato Under 19.\nNella stagione 2015/2016 la squadra Under 19 arriv\u00f2 seconda in campionato dietro al Gaeta, nella stagione 2016/2017 \u00e8 stata un'annata da dimenticare, la Lazio arriv\u00f2 solo penultima.\nPalasport.\nLa Lazio Pallamano disputa le proprie gare interne presso il Centro sportivo Giulio Onesti di Roma.\nL'impianto \u00e8 di propriet\u00e0 ed \u00e8 gestito dal Comune di Roma. Ha una capienza complessiva di 600 posti a sedere.\nNegli ultimi anni per\u00f2 la societ\u00e0 si \u00e8 trasferita a giocare al Palaramise di Settecamini.\nUnder 19.\n Andrea Cecot (terzino)\n Andrea Gramiccia (ala)\n Cristian Valente (centrale)\n Daniele Aguzzi (terzino)\n Emanuele Bellini (portiere)\n Emanuele Galeazzi (pivot)\n Fabio Verdura (portiere)\n Federico Pelone (terzino)\n Felipe Micangeli (pivot)\n Flavio Castaldo (ala)\n Gabriele Falzi (centrale)\n Lorenzo Caprara (ala)\n Luca Frontoni (terzino)\n Lorenzo Mosca (pivot)\n Marco Conti (portiere)\n Matteo Spaziani (ala)\n Yuri Morales (ala)"}
{"id": "795688", "revid": "30297", "url": "https://it.wikipedia.org/wiki?curid=795688", "title": "S.S. Lazio (pallamano)", "text": ""}
{"id": "795703", "revid": "77358", "url": "https://it.wikipedia.org/wiki?curid=795703", "title": "Ghiro sardo", "text": ""}
{"id": "795704", "revid": "26891", "url": "https://it.wikipedia.org/wiki?curid=795704", "title": "MIM-72 Chaparrall", "text": ""}
{"id": "795705", "revid": "74801", "url": "https://it.wikipedia.org/wiki?curid=795705", "title": "Guy Stevens", "text": "Biografia.\nLa produzione.\nAppassionato di Rhythm and blues, dopo un passato da dj a met\u00e0 anni sessanta allo \"Scene Club\" (locale frequentato tra gli altri da The Who e Small Faces), Guy ha lavorato per l'etichetta di Chris Blackwell Island Records e nella gestione della divisione britannica della Sue Records, sempre di Blackwell, quando questa era agli albori, lanciando molti singoli americani sconosciuti, anche provenienti da etichette indipendenti minori.\nPer la Island Records scopr\u00ec e produsse gruppi quali Free, Procol Harum e Spooky Tooth. Guy ha lanciato anche i Mott the Hoople, di cui ha prodotto i primi album, incluso l'omonimo album di debutto, \"Mott the Hoople\".\nPersona molto influente nel mondo della musica inglese, la sua passione per l'R&amp;B e la sua tecnica di produzione hanno lasciato il segno in molte delle opere da lui prodotte; \u00e8 stato anche presidente della \"Chuck Berry Appreciation Society\".\nGuy era noto per le intemperanze durante il suo lavoro in sala prove, come ampiamente documentato nel DVD di ; Guy in sala prove si lasciava andare a salti, lanci di sedie ed altro, nonch\u00e9 scazzottate con il fonico Bill Price (che ha lavorato in molte occasioni con lui). Sempre secondo Bill Price la sua tecnica era lasciare una certa autonomia decisionale al gruppo ed al fonico, puntando tutto sul creare una atmosfera elettrica e le giuste emozioni.\nRiguardo al lavoro coi Clash Stevens disse:\nPer i problemi di alcool e per le turbolente sessioni di registrazione era alquanto mal visto dalle principali etichette discografiche, tanto che, secondo Pat Gilbert in \"The Clash, Death Or Glory\", la Warner gli pagava un assegno da 100 sterline settimanali per non farlo entrare negli studi.\nLa morte.\nAffetto da gravi problemi di alcolismo e con passati problemi per droga, per i quali era finito anche in carcere, Guy mor\u00ec nell'agosto del 1981 all'et\u00e0 di 38 anni a causa di overdose di un medicinale contro l'abuso di alcolici.\nAlla tragica morte di Guy Stevens i Clash, molto colpiti, gli dedicarono una canzone, \"Midnight to Stevens\", con sonorit\u00e0 inedite per il gruppo e con un testo molto intimo e toccante, che richiama il \"suo modo\" di fare il produttore, la musica, il carcere e l'alcolismo; la canzone \u00e8 stata pubblicata solo nel 1991 inclusa nel cofanetto \"Clash on Broadway\".\nAlbum prodotti.\nGuy Stevens per esser stato il produttore del capolavoro dei The Clash, l'album \"London Calling\" del 1979."}
{"id": "795706", "revid": "2018598", "url": "https://it.wikipedia.org/wiki?curid=795706", "title": "Stratego (gioco da tavolo)", "text": "Stratego \u00e8 un gioco da tavolo strategico per due giocatori, inventato in Francia all'inizio del XX secolo. Il gioco simula una battaglia tra due fazioni opposte. Esso \u00e8 diffuso in tutto il mondo, ed \u00e8 particolarmente popolare in Belgio, Paesi Bassi e Germania, dove si tengono annualmente competizioni sia nazionali che internazionali. Inoltre, \u00e8 possibile anche partecipare al gioco su Internet.\nComponenti.\nL'equipaggiamento del gioco consiste in:\nPreparazione.\nPrima di giocare i due giocatori:\nRegolamento.\nScopo del gioco.\nLo scopo del gioco \u00e8 quello di conquistare la bandiera del nemico prima che esso catturi la propria; oppure mettere il proprio avversario nella condizione di non poter eseguire alcuna mossa.\nMovimento.\nAd ogni turno ogni giocatore ha diritto ad eseguire una sola mossa.\nI pezzi si muovono di una sola casella in verticale o in orizzontale: possono indietreggiare, ma non possono mai muoversi in diagonale. Nessun pezzo pu\u00f2 sostare sulle otto caselle di lago centrali.\nAttacco.\nQuando una pedina avversaria si trova adiacente ad una delle proprie pedine (davanti, di fianco o dietro), \u00e8 possibile attaccarla. Quando si verifica un attacco, i ranghi dei pezzi vengono rivelati ad entrambi i giocatori e quello con il rango pi\u00f9 basso viene eliminato definitivamente dalla plancia. Se lo scontro viene vinto dall'attaccante, esso prende il posto del pezzo sconfitto; se invece lo scontro viene vinto dal difensore esso rimane al suo posto. Se due pezzi dello stesso rango si scontrano vengono entrambi rimossi dalla plancia. L'attacco costa una mossa per colui che lo esegue.\nDi seguito sono elencati tutti i pezzi dal pi\u00f9 forte al pi\u00f9 debole:\nRegole speciali.\nAlcuni pezzi seguono delle regole speciali:\nVarianti.\nVi sono numerosissime varianti del gioco, ma quelle principali sono quelle che prevedono una diminuzione dei pezzi in dotazione all'inizio della partita (per esempio 10), oppure quelle che introducono nuove figure che rendono il gioco pi\u00f9 eccitante (l'Infiltrato, i Cannoni...).\nEsistono molte altre varianti, fra cui una giocabile anche in 3 o 4 giocatori, \"Electronic Stratego\", che utilizza un tabellone \"elettronico\" che segnala automaticamente quale pezzo vince in uno scontro; la pi\u00f9 notevole innovazione strategica di questa versione \u00e8 che i pezzi non vengono mai rivelati ai giocatori finch\u00e9 non sono eliminati dal gioco.\nStoria.\nI meccanismi di gioco di \"Stratego\" sono chiaramente riconducibili a quelli di giochi tradizionali della famiglia degli scacchi. L'analogia pi\u00f9 evidente \u00e8 con un antico gioco cinese noto come \"Don Shou Qi\" (\"gioco del combattimento fra animali\") o anche come \"scacchi animali\". I pezzi del Don Shou Qi rappresentano animali anzich\u00e9 soldati, e non sono nascosti come in Stratego; a parte questo, il meccanismo di gioco \u00e8 molto simile e persino il tabellone ha caratteristiche analoghe, incluse le caselle centrali non accessibili. Ci sono comunque alcuni derivati del Don Shou Qi, come il gioco cinese moderno \"Lu Zhan Ju Qi\", che condividono con \"Stratego\" l'elemento della segretezza dei pezzi.\nNel 1908, una signora francese di nome Hermance Edan brevett\u00f2 un gioco chiamato \"L'attaque\", che viene considerato il diretto predecessore di \"Stratego\". La versione odierna, in cui la grafica dei pezzi \u00e8 ispirata alle uniformi di epoca napoleonica, fu realizzata dalla casa editrice olandese Jumbo, e in seguito acquisita e distribuita da Milton Bradley, che la introdusse nel mercato statunitense nel 1961.\nVideogiochi.\nDi seguito le trasposizioni con licenza ufficiale del gioco da tavolo come videogioco.\nNe esistono molte altre non ufficiali. Dal 2007 le intelligenze artificiali sono state fatte competere nel \"Computer Stratego World Championship\"."}
{"id": "795711", "revid": "28530", "url": "https://it.wikipedia.org/wiki?curid=795711", "title": "Bernie Rhodes", "text": ""}
{"id": "795712", "revid": "122831848", "url": "https://it.wikipedia.org/wiki?curid=795712", "title": "Partizione di un intero", "text": "In matematica, una partizione di un intero positivo formula_1 \u00e8 un modo di scrivere formula_1 come somma di interi positivi, senza tener conto dell'ordine degli addendi. Formalmente, una partizione di formula_1 \u00e8 una m-tupla di interi positivi formula_4 tali che\nSpesso si chiede che formula_1 sia un intero positivo; talora per\u00f2 risulta opportuno considerare anche come unica partizione dello formula_7 la sequenza vuota.\nEsempi.\nLe partizioni di formula_8 sono le seguenti:\nLe partizioni di formula_14 sono invece le seguenti:\nLa funzione di partizione.\nLa funzione di partizione indica, per ogni intero positivo formula_1, il numero di partizioni esistenti per formula_1. Per esempio, per quanto mostrato negli esempi,\nmentre\nLa funzione partizione non \u00e8 n\u00e9 moltiplicativa n\u00e9 additiva e cresce pi\u00f9 velocemente di qualsiasi polinomio in formula_1 al crescere di formula_1(si vedano le formule asintotiche nel seguito). Viene solitamente indicata con formula_43. I primi valori di formula_43, partendo da formula_45, sono:\nCongruenze.\nRamanujan trov\u00f2 le seguenti congruenze:\nformula_47\nSi nota che 4, 5, 6 sono numeri consecutivi e 5, 7 e 11 sono primi consecutivi. Allora si potrebbe pensare che \nformula_48 \nQuesto \u00e8 falso. Infatti, si pu\u00f2 dimostrare che non ci sono altre congruenze del tipo formula_49. \nNegli anni '60 A. O. L. Atkin dell'Universit\u00e0 dell'Illinois a Chicago scopr\u00ec ulteriori congruenze, ad esempio:\nformula_50\nStoria.\nFino agli inizi del XX secolo si credeva che non fosse possibile trovare una formula per la funzione di partizione, ma nel 1918 Ramanujan e Hardy pubblicarono una formula asintotica per la funzione di partizione:\nJ.V. Uspensky ritrov\u00f2 la stessa formula, indipendentemente, nel 1920.\nHardy e Ramanujan trovarono un'espansione asintotica con questa approssimazione come primo termine:\nformula_52\nNel 1937, Hans Rademacher miglior\u00f2 la formula di Hardy e Ramanujan, elaborando una serie convergente che tende a formula_43:\ndove, in entrambi i casi\ncon la somma effettuata sui numeri naturali compresi tra formula_7 e formula_57 che sono coprimi con formula_57 e con formula_59 che indica la somma di Dedekind.\nNel gennaio del 2011, il matematico statunitense Ken Ono, della Emory University di Atlanta, Georgia, insieme ai suoi collaboratori ha fatto grossi progressi nella comprensione del comportamento della funzione di partizione. Estendendo alcune formule di Ramanujan, \u00e8 riuscito a mostrare che i numeri di partizione hanno un comportamento di tipo frattale: apparentemente essi sono disordinati, senza alcun legame logico o alcuna congruenza, ma se analizzati a fondo si scoprono essere scoperti da schemi ordinati con un preciso ordine di ripetizione. Inoltre, Ken Ono, insieme ai suoi collaboratori, \u00e8 riuscito a ottenere una formula esplicita che permette di calcolare le partizioni formula_43di qualsiasi numero intero attraverso una somma di un numero finito di termini."}
{"id": "795717", "revid": "92723", "url": "https://it.wikipedia.org/wiki?curid=795717", "title": "Hunaldo di Aquitania", "text": "Origine.\nFiglio del duca d'Aquitania e duca di Guascogna, Oddone I e dalla moglie Valtrude, figlia di Walchiso (figlio di Arnolfo di Metz).\nBiografia.\nSuo padre, Oddone mor\u00ec nel 735. La data \u00e8 confermata dagli \"Annales Francorum Ludovici Dufour\" che precisano che in quello stesso anno Carlo Martello aveva invaso la Vasconia, mentre l\"'Ex Chronico Sigeberti monachi\" precisa che Oddone I perse il ducato e la vita, combattendo contro Carlo Martello in Vasconia. Hunaldo, in quanto primogenito, successe al padre Oddone I, nei titoli di duca d'Aquitania e duca di Guascogna, continuando la politica paterna di ritenersi indipendente dai regni Franchi .&lt;br&gt;L'anno dopo (736), il maggiordomo di palazzo di tutti i regni dei Franchi, d'Austrasia, di Burgundia e di Neustria, Carlo Martello, attravers\u00f2 la Loira e, combattendo Hunaldo ed il fratello Hattone, giunse alla Garonna conquist\u00f2 la citt\u00e0 di Bordeaux, il castello di Blavia, e, dopo aver catturato e imprigionato Hattone, riusc\u00ec a soggiogare tutta la regione e ad impossessarsene. Concesse per\u00f2 che il ducato fosse governato dal figlio di Oddone I, Hunaldo, che promise fedelt\u00e0 a Carlo e ai suoi figli, Carlomanno e Pipino III detto \"il Breve\". Il patto fu mantenuto sino alla morte di Carlo Martello.\nMa, alla fine del 741, alla morte di Carlo Martello, Hunaldo si dichiar\u00f2 nuovamente indipendente; allora l'anno seguente (742), i figli di Carlo Martello, Carlomanno e Pipino, radunato l'esercito e passata la Loira ad Aurelianis, l'attuale Orl\u00e9ans, giunsero a Beturigas, l'attuale Bourges, che diedero alle fiamme. Proseguendo, sconfissero Hunaldo e lo costrinsero a darsi alla fuga e durante l'inseguimento, conquistarono il castello e la citt\u00e0 di Lucas, l'attuale Loches, risparmiando gli abitanti. Poi i due fratelli si divisero le prede e gli ostaggi.\nNel 743, Hunaldo attravers\u00f2 la Loira, conquist\u00f2 e bruci\u00f2 Carnotis, l'attuale Chartres. I figli di Carlo Martello, Pipino e Carlomanno, nel 744, memori dell'ingiuria di Hunaldo, reagirono, passarono la Loira e posero il campo in Aquitania.&lt;br&gt;Hunaldo vedendo che non poteva resistere ai suoi avversari decise di abdicare, ma, prima di abdicare si fece raggiungere da suo fratello, Hattone, il conte di Poitiers, che si trovava appunto a Poitiers, e, per punirlo per il fatto che si era schierato con Pipino e Carlomanno lo fece accecare e rinchiudere in una prigione segreta; per le conseguenze dell'accecamento per\u00f2 Hattone mor\u00ec.\nNel 745, l'Aquitania si ribell\u00f2 ancora una volta, e Carlomanno radun\u00f2 l'esercito sulle sponde della Loira. Allora Hunaldo, ottenuta la pace, deposta la corona ducale, si ritir\u00f2 nell'isola di Radis, l'attuale Ile de R\u00e9, dove si fece monaco, lasciando i titoli al figlio Waifer. Probabilmente lasci\u00f2 veramente il ducato solo nel 748.\nAlla morte del re dei Franchi, Pipino, nel 768, sembra che l'Hunaldo che guid\u00f2 la ribellione dell'Aquitania poi repressa da Carlo Magno e dal fratello Carlomanno, fosse proprio lui. Altri sostengono che fosse il nipote, Hunaldo.\nSecondo il sacerdote e storico della Guascogna, Jean-Justin Monlezun, dopo essere stato accolto dal duca di Guascogna, Lupo II d'Aquitania (molto probabilmente suo nipote in quanto figlio di suo fratello Hattone), si rifugi\u00f2 in Italia presso i Longobardi, trovando accoglienza presso re Desiderio a Pavia, dove trov\u00f2 la morte, nel 774, durante l'assedio della citt\u00e0 posto da Carlo Magno. La leggenda narra che forse fu lapidato dagli abitanti di Pavia in quanto Hunaldo era contrario alla resa della citt\u00e0.\nDiscendenza.\nDella moglie di Hunaldo non si conoscono n\u00e9 il nome n\u00e9 gli ascendenti, \u00e8 solo citata, come madre di Waifer, dagli \"Annales Mettenses\":"}
{"id": "795721", "revid": "26891", "url": "https://it.wikipedia.org/wiki?curid=795721", "title": "Nike Herkules", "text": ""}
{"id": "795722", "revid": "124513371", "url": "https://it.wikipedia.org/wiki?curid=795722", "title": "Ferrovia della Val Gardena", "text": "La ferrovia della Val Gardena (in tedesco \"Gr\u00f6dnerbahn\", in gardenese \"Ferata de Gherd\u00ebina\") era una linea ferroviaria a scartamento ridotto bosniaco che collegava i comuni di Chiusa e Selva di Val Gardena (localit\u00e0 Plan de Gralba), attraversando la Val Gardena.\nCostruita dall'esercito imperiale austriaco durante la prima guerra mondiale come via di comunicazione ad uso strettamente militare da e per il fronte, nel primo dopoguerra, a seguito del passaggio dell'Alto Adige all'Italia, venne convertita al servizio viaggiatori e merci, restando in attivit\u00e0 fino al 1960.\nStoria.\nUn primo progetto per una strada ferrata a scartamento metrico che collegasse Chiusa con la val Gardena a servizio del nascente traffico turistico fu presentato nel 1906, prevedendo il parziale riutilizzo a tale scopo dell'originario sentiero di collegamento denominato \"Heidensteig\". Nei dibattiti dell'epoca si trattava di un programma ambizioso, che avrebbe in prospettiva condotto a una linea prolungata ulteriormente verso est fino a raggiungere Cortina d'Ampezzo ma che non ebbe seguito.\nLo scoppio della prima guerra mondiale forn\u00ec l'occasione per costruire la ferrovia: nata essenzialmente per esigenze belliche, la stessa venne realizzata dal genio ferroviario militare austriaco tra il 1915 e il 1916. Dati gli scopi e la necessit\u00e0 di realizzarla in tempi brevi, la costruzione avvenne con metodi sbrigativi e materiali economici (i ponti e viadotti vennero costruiti in legno e solo in seguito sostituiti da opere in muratura) utilizzando come manodopera anche prigionieri di guerra russi e serbi. La ferrovia fu attivata il 6 febbraio 1916, dopo cinque mesi di lavori, fatta salva la galleria di Santa Cristina, ancora in costruzione, che costrinse a costruire un insolito tracciato provvisorio nel cuore del centro abitato: i treni, una volta giunti presso la locale chiesa parrocchiale, dovevano fermarsi e ripartire in retromarcia. L'esercizio era curato dalle Ferrovie Regie Imperiali (KuK) e prevedeva dalle 20 alle 25 circolazioni giornaliere.\nNel 1918, al termine della guerra, col passaggio del territorio di appartenenza all'Italia, la linea venne affidata alla giurisdizione delle Ferrovie dello Stato per volere del generale Guglielmo Pecori Giraldi, governatore militare fino al luglio 1919; dopo alcuni lavori per adattare la linea al trasporto di persone e merci la linea fu riattivata il 5 febbraio 1919.\nSebbene la sede ferroviaria fosse gi\u00e0 predisposta per lo scartamento metrico e l'elettrificazione, venne mantenuto lo scartamento ridotto da 760\u00a0mm. Alla fine degli anni 1910 la ferrovia aveva acquisito una certa rilevanza economica: il turismo nella zona dolomitica aveva ripreso vigore e cresceva la richiesta di prodotti di artigianato ligneo. La ferrovia permetteva ai turisti di raggiungere la valle direttamente da Chiusa, godendosi peraltro di un tragitto panoramico, e rivestiva anche un ruolo fondamentale per il trasporto di merci.\nNel 1921 lo straripamento del fiume Isarco port\u00f2 all'allagamento del deposito di Chiusa, senza tuttavia recare significativi danni agli impianti.\nL'orario di servizio in vigore dal 22 maggio 1937 prevedeva 4 coppie di treni misti (passeggeri e merci) giornalieri, con una coppia aggiuntiva nel periodo 1\u00ba luglio-15 settembre. Il primo treno partiva da Chiusa alle ore 6:05 del mattino e l'ultimo vi ritornava alle 21:02. Il treno impiegava in media 2 ore e 40 minuti a compiere il percorso. L'esistenza della ferrovia cominci\u00f2 tuttavia ad essere minacciata: l'embargo all'Italia decretato dalla Societ\u00e0 delle Nazioni indusse il Ministero delle comunicazioni, con proprio decreto n. 2756 del 13 febbraio 1940, a sopprimere la linea, che sopravvisse solo per l'energica opposizione degli operatori della zona.\nNel 1949 venne costituita la Societ\u00e0 Ferroviaria Val Gardena, cui aderirono tutti i Comuni della zona, che redasse un progetto di ammodernamento ed elettrificazione, rimasto sulla carta a causa del mancato finanziamento da parte dello Stato.\nNel 1955 il trenino fu incluso nelle riprese cinematografiche per la realizzazione del film \"Il prigioniero della montagna\" (\"Flucht in die Dolomiten\") (nel film si pu\u00f2 notare la stazione di San Pietro) del regista ed attore Luis Trenker; ci\u00f2 permise di documentare con immagini a colori e sonorizzate l'esistenza della tratta. Nel 1959 il treno fu di nuovo inquadrato nella scena finale del film \"Destinazione Sanremo\" di Domenico Paolella.\nNonostante il costante aumento di traffico turistico, la linea non fu oggetto di alcun intervento di sostanziale ammodernamento e potenziamento; il 28 maggio 1960, nonostante fosse gi\u00e0 stato rinnovato l'armamento (ma non il materiale di trazione, che ancora praticamente quello d'eredit\u00e0 imperiale) il servizio venne interrotto e sostituito con corse di autobus.\nLa linea venne soppressa ufficialmente e disarmata due anni dopo.\nNel 1969 il tracciato dismesso, nella tratta Chiusa-Ortisei, venne reimpiegato per la costruzione di una nuova strada di accesso alla valle, in vista delle gare dei Campionati mondiali di sci alpino 1970. La sede ferroviaria della parte alta della valle \u00e8 invece diventata un sentiero pedonale di collegamento tra i diversi paesi.\nNon \u00e8 stato dato seguito a nessuno dei progetti di ricostruzione e nessuna infrastruttura ferroviaria \u00e8 stata conservata, fatti salvi i viadotti e le gallerie. Nel 2011 il Museum Ladin \u0106iastel de Tor ha dedicato una mostra e un catalogo alla storia della ferrovia gardenese.\nIl 15 dicembre 2000 il complesso dell'ex sedime ferroviario (ivi comprese le opere ingegneristiche residue) fu acquisito dalla Provincia autonoma di Bolzano.\nIl 25 novembre 2017 la galleria di Santa Cristina, dopo alcuni lavori di adeguamento, venne riaperta al pubblico come percorso ciclopedonale: al suo interno sono stati allestiti alcuni pannelli esplicativi della storia della linea ferroviaria, mentre al portale occidentale (presso la chiesa parrocchiale) venne collocato un modellino in scala della vecchia stazione.\nCaratteristiche.\nLa linea era a binario unico e a scartamento ridotto da 760\u00a0mm (detto anche scartamento bosniaco) con rotaie da 18\u00a0kg/metro. La pendenza massima risultava del 50 per mille, con raggi di curvatura minimi di 35 metri.\nPercorso.\nLa difficile orografia della Val Gardena e il grande dislivello da superare tra i due capolinea (dai 520 m s.l.m. di Chiusa si arrivava ai 1592\u00a0m di Plan, la stazione ferroviaria a maggior altitudine d'Italia) resero la costruzione della linea piuttosto complessa. Per evitare che i treni dovessero affrontare percorsi eccessivamente in pendenza, si realizzarono diverse gallerie, viadotti e percorsi dalla forma insolita.\nIl capolinea di Chiusa, posto in adiacenza alla stazione presente sulla ferrovia del Brennero, sorgeva a una quota inferiore rispetto a quest'ultima; lasciata la stessa veniva impegnato un viadotto elicoidale a otto archi in calcestruzzo grazie al quale i convogli, oltrepassati il deposito e gli impianti di carico, potevano salire gradualmente di quota e inerpicarsi lungo il fianco sinistro della Valle Isarco fino a Novale.\nSuperata tale localit\u00e0 il binario curvava a sinistra verso il viadotto e la galleria Kubachgraben, che costituivano tecnicamente la \"porta d'accesso\" alla Val Gardena. Veniva dunque impegnata la costante e lenta ascesa verso la gola di Pontives presso la quale si raggiungevano la statale di Val Gardena e il rio Gardena per giungere a Ortisei, capoluogo dell'area di lingua ladina, servita da una stazione dotata di tre binari passanti e due tronchi. Il sedime ferroviario si sviluppava lungo la vallata con un disegno tortuoso, descrivendo curve anche molto strette, come quella presso Santa Cristina, che ruotava di 250\u00b0 andando a costituire un tipico percorso a due tornanti. Proprio a Santa Cristina venne realizzato un ampio piazzale per consentire il trasbordo su teleferica dei materiali bellici.\nIl capolinea in localit\u00e0 Plan disponeva di un fascio di tre binari destinati al servizio merci e al ricovero del materiale trainato nonch\u00e9 di una caratteristica rimessa locomotive in legno affiancata da un ulteriore binario di servizio.\nMateriale rotabile.\nSulla linea prestarono servizio in una prima fase una ventina di motrici eterogenee, provenienti da altre ferrovie a scartamento ridotto austriache; una di esse era la \"tipo U\" n. 3 della Ferrovia Mori-Arco-Riva (MAR). Fra le unit\u00e0 che mostrarono pi\u00f9 adatte alle difficili caratteristiche della linea figuravano le locomotive a 3 assi tipo HB IIIa-c e quelle a 4 assi tipo HB IV di costruzione Orenstein &amp; Koppel dotate di assi articolati sistema Klien-Lindner sulla base delle quali furono dunque ordinate le prime unit\u00e0 destinate all'esercizio regolare.\nFurono dunque acquisite dalla KuK sette locomotive HB IVc di rodiggio D costruite dalla Krauss. Erano munite del freno continuo automatico a vuoto sistema Hardy di uso comune nelle ferrovie austro-ungariche. Nel 1916 le unit\u00e0 in servizio risultavano in totale dodici.\nIn totale le locomotive di origine austriaca e ungherese prese in carico della linea delle FS nel 1919 risultavano undici, fra cui le sette unit\u00e0 HB IVc che vennero immatricolate come gruppo R.410 e prestarono servizio sia in val Gardena che in val di Fiemme. Ad esse si aggiungevano la R 310.001 (gi\u00e0 HB3051) a tre assi, la R 310.003 (gi\u00e0 HB3103) anch'essa a 3 assi, la HB4053 a 4 assi poi ceduta alla MAR e un'ulteriore unit\u00e0 a due assi che non venne immatricolata.\nL'ipotesi, prospettata nel secondo dopoguerra, di realizzare per la linea una versione a scartamento 760\u00a0mm delle automotrici RALn 60 gi\u00e0 in servizio sulla rete secondaria siciliana non ebbe seguito.\nIl materiale trainato era composto da 66 carri merci e, per il servizio viaggiatori, da 6 carrozze a due assi a terrazzini immatricolate AT 100-101 (di prima classe), CT 300-302 (di terza classe) e ACT 600 (mista) nonch\u00e9 dai 4 bagagliai DT 800-803. Nel tempo il parco mut\u00f2 in numero e composizione dapprima con la ricostruzione effettuata a cura delle stesse FS di alcuni carri a carrelli da cui vennero ricavate 6 vetture di prima classe classificate Cz 400-406 e Cz 610-611 e due miste numerate ACz 610-611; nel 1936 giunsero a Chiusa numerosi rotabili provenienti dalla cessata ferrovia Trieste-Parenzo da cui vennero acquisite 14 carrozze, 2 bagagliai e una vettura postale. Sotto l'amministrazione FS i carri utilizzati per i treni cantiere recavano la tipica livrea grigio chiaro del servizio lavori.\nA Ortisei, sulla passeggiata Luis Trenker, \u00e8 esposta quale monumento la locomotiva R.410.004. Per alcuni anni, fra il 1976 e il 2009, anche Chiusa ospit\u00f2 una locomotiva monumento a scartamento ridotto a testimonianza della linea: si trattava della R 370\u00a0024 originaria della rete siciliana, in seguito trasferita con la medesima funzione presso l'Altopiano dei Sette Comuni."}
{"id": "795724", "revid": "26891", "url": "https://it.wikipedia.org/wiki?curid=795724", "title": "RIM-116 RAM", "text": ""}
{"id": "795735", "revid": "287204", "url": "https://it.wikipedia.org/wiki?curid=795735", "title": "S\u00e3o Crist\u00f3v\u00e3o de Futebol e Regatas", "text": "Il S\u00e3o Crist\u00f3v\u00e3o de Futebol e Regatas, noto anche semplicemente come S\u00e3o Crist\u00f3v\u00e3o, \u00e8 una societ\u00e0 calcistica brasiliana con sede nella citt\u00e0 di Rio de Janeiro, capitale dell'omonimo stato di Rio de Janeiro.\nLa squadra ha una sola divisa ufficiale, composta da maglia, calzoncini e calzettoni bianchi. Non avendo un kit di riserva, quando \u00e8 necessario sono sempre gli avversari a dover cambiare completo. \u00c8 l'unica squadra di calcio nella storia ad aver mai ricevuto questa autorizzazione dalla FIFA.\n\"Il Fenomeno\" Ronaldo, Pallone d'oro nel 1997 e nel 2002, ha giocato nelle giovanili del S\u00e3o Crist\u00f3v\u00e3o.\nStoria.\nIl Clube de Regatas S\u00e3o Crist\u00f3v\u00e3o \u00e8 stato fondato il 12 ottobre 1898 in una grande tenda vicino alla spiaggia di S\u00e3o Crist\u00f3v\u00e3o dagli sportivi Jos\u00e9 Galv\u00e3o, Jos\u00e9 Queir\u00f3s, Lu\u00eds Corr\u00eaa e S\u00e1, Lu\u00eds Parisot, Ant\u00f4nio Maurity, e E. Bordine e Moura e Castro. Il S\u00e3o Crist\u00f3v\u00e3o Atl\u00e9tico Clube \u00e8 stato fondato il 5 luglio 1909, in una casa situata in via Bela, sotto la spinta di Jo\u00e3o e Carlos Cantu\u00e1ria, Barroso Magno, A. Perdeneiras e Jo\u00e3o Germano. Il S\u00e3o Crist\u00f3v\u00e3o de Futebol e Regatas venne fondato quando il Clube de Regatas S\u00e3o Crist\u00f3v\u00e3o e il S\u00e3o Crist\u00f3v\u00e3o Atl\u00e9tico Clube si fusero il 13 febbraio 1943.\nIl 21 novembre 1926, il S\u00e3o Crist\u00f3v\u00e3o vinse il Campionato Carioca, dopo aver sconfitto il Flamengo 5-1. Il capocannoniere del campionato fu Vicente del S\u00e3o Crist\u00f3v\u00e3o, che segn\u00f2 25 reti.\nNel 2000, il S\u00e3o Crist\u00f3v\u00e3o partecip\u00f2 alla Copa Jo\u00e3o Havelange (competizione che sostitu\u00ec il campionato nazionale quell'anno). Il club fu inserito nel \"Modulo Bianco\" (equivalente del livello pi\u00f9 basso), e termin\u00f2 al quarto nel proprio gruppo, venendo eliminato al primo turno. Nello stesso anno il club partecip\u00f2 alla fase preliminare del Campionato Carioca 2001, dove termin\u00f2 al sesto (e ultimo) posto della competizione, non riuscendo a qualificarsi per la competizione."}
{"id": "795741", "revid": "1318658", "url": "https://it.wikipedia.org/wiki?curid=795741", "title": "Mireille Hartuch", "text": "Era sposata con l'autore Emmanuel Berl.\nDalla madre assorse la passione per la musica dedicandosi con impegno allo studio del pianoforte ed intenzionata a diventare contertista, ma prima ancora di entrare nell'et\u00e0 dell'adolescenza fu costretta ad abbandonare il sogno, stroncata dal giudizio di maestri troppo tradizionalisti e severi che rilevarono come le sue mani fossero troppo piccole per potersi muovere con eleganza sulla tastiera. Nel 1928 Mireille incontr\u00f2 Jean Nohain, un giovane avvocato che si dilett\u00f2 a scrivere testi per le canzoni e che le regal\u00f2 i versi per alcune melodie da lei composte. Inizi\u00f2 cos\u00ec una collaborazione destinata a lasciare un segno importante nella storia della musica francese."}
{"id": "795746", "revid": "599013", "url": "https://it.wikipedia.org/wiki?curid=795746", "title": "Brett Steven", "text": "Carriera.\nIn singolare ha ottenuto come miglior risultato il quarto di finale agli Australian Open 1993, eliminando sulla sua strada Thomas Muster prima di arrendersi a Pete Sampras. Nell'ATP tour ha disputato tre finali uscendone sempre sconfitto. Nel ranking mondiale ha raggiunto la 32\u00aa posizione.\nNel doppio ha conquistato nove titoli su diciassette finali e raggiunto la sedicesima posizione in classifica."}
{"id": "795750", "revid": "44939", "url": "https://it.wikipedia.org/wiki?curid=795750", "title": "TNF-\u03b1", "text": ""}
{"id": "795754", "revid": "44939", "url": "https://it.wikipedia.org/wiki?curid=795754", "title": "TNF\u03b1", "text": ""}
{"id": "795757", "revid": "287204", "url": "https://it.wikipedia.org/wiki?curid=795757", "title": "Gentile", "text": ""}
{"id": "795758", "revid": "767487", "url": "https://it.wikipedia.org/wiki?curid=795758", "title": "Una pazza giornata a New York", "text": "Una pazza giornata a New York (\"New York Minute\") \u00e8 una commedia per ragazzi del 2004 con Mary-Kate Olsen, Ashley Olsen ed Eugene Levy. \u00c8 stata diretta da Dennie Gordon ed \u00e8 uscita nei cinema americani il 7 maggio 2004. Nel film Mary-Kate e Ashley interpretano due gemelle dalle personalit\u00e0 opposte che hanno delle disavventure nella citt\u00e0 di New York. Fino ad ora, rimane l'ultimo film che vede le gemelle lavorare insieme.\nTrama.\nLe due gemelle Ryan, Jane e Roxy, hanno personalit\u00e0 del tutto opposte: Jane \u00e8 la tipica secchiona e capo cheerleader del suo liceo, mentre Roxy adora i Simple Plan, motivo che la spinge a recarsi a New York. Jane, dal canto suo, si imbarca in questo viaggio, per presentare un discorso, al fine di agevolare il suo futuro come carica politica. Durante la gita le ragazze incrociano un cinese che cerca il suo per masterizzare non ancora sul mercato, per trarne un ricco profitto. L'agente Max Lomax, che si occupa delle assenze scolastiche, \u00e8 deciso a rintracciare Roxy. Quando tutto sembra sgretolarsi a causa del cinese e dell'agente Lomax, le due gemelle capiscono di aver bisogno l'una del supporto dell'altra per risolvere i problemi.\nProduzione.\nNei primi minuti del film, si pu\u00f2 notare che Roxy indossa una maglia del famoso tour dei Metallica del 1986. Nel falso discorso tenuto da Roxy viene citato il ritornello di Complicated di Avril Lavigne (citata come \"una insegnante canadese\", con il nome \"Avril Lavignestein\").\nCritica.\nIl film ha ricevuto durante l'edizione dei Razzie Awards 2004 due nomination come peggior attrice protagonista a Mary-Kate e Ashley Olsen."}
{"id": "795759", "revid": "287204", "url": "https://it.wikipedia.org/wiki?curid=795759", "title": "Serie A2 (pallamano)", "text": ""}
{"id": "795772", "revid": "1543377", "url": "https://it.wikipedia.org/wiki?curid=795772", "title": "La mano (Howard Fast)", "text": "La mano \u00e8 un'antologia di racconti fantascientifici di Howard Fast del 1973.\nEsce in Italia il 21 luglio 1974 nella collana di fantascienza \"Urania\" (n. 649)"}
{"id": "795778", "revid": "729019", "url": "https://it.wikipedia.org/wiki?curid=795778", "title": "Sonda Stardust", "text": "Stardust (termine inglese che significa \"polvere di stella\") \u00e8 una Sonda spaziale costruita e lanciata dalla NASA il 7 febbraio 1999; durante la missione la sonda ha raccolto dallo spazio alcune molecole e frammenti provenienti dalla cometa Wild 2, grazie ad uno speciale materiale a bassissima densit\u00e0 chiamato aerogel, e ha anche incontrato la Cometa Tempel 1 il 14 febbraio 2011. La missione \u00e8 terminata il 24 marzo 2011, quando la sonda ha esaurito tutto il combustibile.\nQuesti campioni sono stati quindi inviati a terra per mezzo di una speciale capsula, atterrata il 15 gennaio 2006 e portata nel Johnson Space Center. Da qui vennero prelevati alcuni frammenti che sono successivamente stati inviati a laboratori in tutto il mondo (per l'Italia se ne \u00e8 occupata l'INAF). Ovviamente, il tutto in una camera il pi\u00f9 possibile asettica.\nSono stati trovati incastrati nell'aerogel circa 10 frammenti di dimensioni dell'ordine dei 100 micrometri. Si \u00e8 quindi cominciato il progetto LANDS (Laboratory Analyses of Dust from Space), l'analisi morfologica, chimica, mineralogica e spettroscopica dei campioni raccolti.\nMissione.\nDopo il lancio del 1999, la sonda Stardust viaggi\u00f2 in un'orbita posta oltre a quella terrestre, ma intersecante con essa; il razzo Delta II non aveva infatti abbastanza energia per raggiungere la cometa Wild 2 direttamente. La sonda si riavvicin\u00f2 quindi alla Terra nel gennaio 2001 per compiere una manovra di fionda gravitazionale e ampliare l'orbita in modo da raggiungere la cometa.\nDurante la seconda orbita, la sonda raggiunse la cometa Wild 2 il 2 gennaio 2004 ed effettu\u00f2 un flyby. Vennero raccolti campioni dalla coda della cometa e riprese diverse fotografie del nucleo ghiacciato. Inoltre la missione complet\u00f2 diversi altri obiettivi, tra cui flyby a 3300\u00a0km dell'asteroide 5535 Annefrank con la ripresa di varie fotografie il 2 novembre 2002, e l'acquisizione di polvere interstellare. Nei periodi di marzo - maggio 2000 e luglio - dicembre 2002 la sonda venne angolata verso un flusso di polvere che si riteneva proveniente dall'esterno del sistema solare e furono raccolti dei campioni.\nLa capsula con i campioni di materiale torn\u00f2 sulla Terra circa alle 10:10 UTC il 15 gennaio 2006 nel deserto dello Utah. I venti hanno spostato di qualche chilometro la traiettoria, che tuttavia si mantenne entro i parametri previsti. Durante il rientro la capsula viaggi\u00f2 in un percorso quasi piatto ad una velocit\u00e0 di 12.9\u00a0km/s, la pi\u00f9 alta mai raggiunta da un artefatto umano durante un rientro. La NASA ha affermato che a tale velocit\u00e0 si potrebbe viaggiare da Salt Lake City fino a New York in meno di sei minuti. Nello Utah occidentale e nel Nevada orientale fu osservato un boom sonico e una grande sfera di fuoco.\nLa sonda Stardust fu deviata per evitare che rientrasse anch'essa sulla Terra ed in seguito la NASA estese la missione (Stardust NExT) per il sorvolo ravvicinato della cometa Tempel 1 (gi\u00e0 obiettivo della missione Deep Impact) che avvenne il 14 febbraio 2011..\nIl 24 marzo 2011, esauriti gli obbiettivi del sorvolo di Tempel 1, la sonda fu collocata su un'orbita che non la porter\u00e0 ad incontrare la Terra o Marte nei prossimi cento anni, secondo gli standard di sicurezza richiesti dalla NASA, e disattivata.\nIl \"principal investigator\" della missione fu Donald Brownlee dell'University of Washington.\nLa sonda.\nLa sonda incorpora componenti che sono tutti virtualmente impiegati in missioni attualmente operanti nello spazio o qualificati per il volo. Molti componenti sono stati ereditati dalla missione Cassini-Huygens, mentre altri vennero sviluppati nella \"Small Spacecraft Technologies Initiative\" (SSTI).\nEssendo una missione di ritorno di campioni, Stardust \u00e8 soggetta alle massime restrizioni per evitare le contaminazioni e classificata al livello 5 di protezione planetaria. Tuttavia, il rischio di una contaminazione interplanetaria da parte di una forma di vita aliena \u00e8 considerata bassa: gli impatti di particelle ad una velocit\u00e0 di migliaia di chilometri all'ora - anche nell'aerogel - distruggerebbero qualunque microorganismo conosciuto.\nLa massa totale del veicolo, incluso il propellente a base di idrazina necessario per le manovre, \u00e8 di 380\u00a0kg.\nAd una estremit\u00e0 della sonda era presente la capsula per il ritorno dei campioni contenente il supporto per l'aerogel montato su un braccio che permette di estenderlo. All'estremit\u00e0 opposta era presente lo scudo principale e l'interfaccia con il vettore di lancio. I pannelli solari sono fissati ai due lati della sonda. A differenza di molte altre missioni, dopo essere stati spiegati non si orientano verso il Sole, perch\u00e9 la sonda richiede poca energia e genera una quantit\u00e0 adeguata di energia durante la lunga rotta. La fase di incontro, quando \u00e8 necessario orientare il collettore e lo scudo verso la cometa Wild 2 indipendentemente dalla posizione del Sole, \u00e8 stata relativamente breve. Ogni pannello solare ha il proprio scudo per la polvere. La restante parte della sonda \u00e8 costituita dalla parabola per le comunicazioni e dagli strumenti scientifici.\nSu Stardust \u00e8 presente il sistema operativo embedded VxWorks, sviluppato dalla Wind River Systems, che viene eseguito su un processore a 32 bit RAD6000. Sono presenti 128 MB di memoria per i programmi e per i dati.\nCarico scientifico.\nRaccoglitori in aerogel.\nLe particelle presenti nello spazio interstellare e provenienti dalla cometa sono catturate in un aerogel a densit\u00e0 ultra bassa. Per entrambi i tipi di particelle sono presenti pi\u00f9 di 1000\u00a0cm\u00b3. Il supporto del raccoglitore contiene novanta blocchi di aerogel in una griglia metallica, come per i cubetti di ghiaccio. Il raccoglitore ha le dimensioni di una racchetta da tennis.\nQuando la sonda vol\u00f2 vicino alla cometa, la velocit\u00e0 di impatto delle particelle nella coda si aggirava attorno a 6100\u00a0m/s, pi\u00f9 di nove volte la velocit\u00e0 di un proiettile sparato da un fucile.\nPer raccogliere le particelle senza danneggiarle \u00e8 stato usato un materiale solido a base di silicio con una struttura spugnosa e porosa, costituita per il 99.9% del suo volume da vuoto. L'aerogel \u00e8 1000 volte meno denso del vetro, un'altra struttura solida basata sul silicio. Quando una particella colpisce l'aerogel, affonda nel materiale, scavando una microgalleria lunga fino a 200 volte la dimensione della particella, rallentando e fermandosi. L'aerogel \u00e8 trasparente (una propriet\u00e0 che gli ha valso il soprannome di \"fumo solido\" o \"fumo blu\") in modo che gli scienziati possano in seguito rilevare le particelle in base alle tracce lasciate da esse.\nL'aerogel \u00e8 contenuto in una capsula di ritorno, che si \u00e8 separata dalla sonda e ha effettuato un atterraggio con paracadute sulla terra, mentre la sonda stessa ha acceso i motori per mettersi in orbita attorno al Sole.\nL'atterraggio della capsula ha destato non poche preoccupazioni perch\u00e9 il progetto del paracadute era comune a quello usato per la Sonda Genesis, la cui capsula si schiant\u00f2 al suolo a causa di un guasto proprio al paracadute. Tuttavia l'atterraggio della capsula della sonda Stardust fu senza incidenti e avvenne nel deserto dello Utah.\nVennero scattate circa un milione di fotografie all'aerogel, in modo da riprendere ogni sua piccola porzione. Queste sono state inviate ad un progetto di calcolo distribuito chiamato Stardust@home per la ricerca delle particelle.\nAnalizzatore di polveri cometarie e interstellari.\nIl CIDA (\"Comet and Interstellar Dust Analyzer\") \u00e8 uno spettrometro di massa che determina la composizione di ogni granello di polvere che impatta su un particolare piatto di argento.\nLo strumento separa le masse degli ioni confrontando i tempi di attraversamento degli stessi attraverso lo strumento. Il principio di funzionamento \u00e8 il seguente: quando una particella di polvere colpisce l'obiettivo dello strumento, gli ioni vengono estratti da esso tramite una griglia elettrostatica. A seconda della carica della griglia possono essere estratti ioni positivi o negativi. Gli ioni estratti si muovono attraverso lo strumento, e sono riflessi da un riflettore e rilevati in un rilevatore. Gli ioni pi\u00f9 pesanti impiegano un tempo maggiore per muoversi attraverso lo strumento rispetto a quelli pi\u00f9 leggeri, quindi i tempi possono essere utilizzati per calcolare la loro massa.\nQuesto strumento vol\u00f2 a bordo della Missione Giotto e in due sonde del Programma Vega, ottenendo dati unici sulla composizione chimica delle particelle provenienti dal coma della cometa di Halley.\nJochen Kissel del Max-Planck-Institut f\u00fcr extraterrestrische Physik in Garching bei M\u00fcnchen, Germania, dove venne sviluppato lo strumento, \u00e8 il \"coinvestigator\".\nL'elettronica venne costruita da von Hoerner &amp; Sulger GmbH e il software sviluppato dal Finnish Meteorological Institute.\nCamera di navigazione.\nLa \"Navigation Camera\" (NAVCAM) venne usata principalmente per il puntamento del flyby, ma forn\u00ec anche immagini ad alta risoluzione della cometa. In particolare tramite essa la sonda effettu\u00f2 la sua navigazione durante l'avvicinamento all'obiettivo, mantenendo la giusta distanza in modo da poter raccogliere adeguatamente i campioni. Le immagini ad alta risoluzione riprese nell'avvicinamento, nell'allontanamento e durante la fase intermedia sono state usate per costruire una mappa tridimensionale del nucleo per capire meglio la sua origine, la morfologia, le eventuali non omogeneit\u00e0 mineralogiche del nucleo e lo stato di rotazione. Le immagini sono riprese attraverso diversi filtri, che forniscono informazioni sui gas e la loro composizione, oltre che la dinamica delle polveri.\nLa camera fuoriesce da un \"periscopio\" costituito da uno specchio piegato rivolto oltre lo scudo, che mantiene il corpo della camera al riparo dal percorso delle particelle di polvere. Un secondo specchio permette alla camera effettuare riprese indipendentemente dall'orientamento della sonda. Il progetto di uno specchio doppio aumenta l'affidabilit\u00e0 del sistema; infatti entrambi gli specchi possono essere usati per la ripresa di immagini e per la navigazione. In questo modo durante l'avvicinamento sono usati per la navigazione e per le immagini, mentre quando la sonda si allontana lo specchio secondario permette alla camera di ruotare indietro, bypassando lo specchio principale. Se la polvere avesse graffiato lo specchio principale, si sarebbero potute scattare immagini chiare usando lo specchio secondario intatto, comunque tale evento non si verific\u00f2 e la sonda resta in grado di riprendere buone immagini con entrambi gli specchi.\nAll'inizio della missione le performance della camera furono minacciate dalla contaminazione da parte di sostanze volatili provenienti dalla sonda che fuoriuscirono e si ridepositarono parzialmente sulla camera, producendo immagini offuscate. Anche se questo inconveniente non avrebbe compromesso l'obiettivo scientifico primario (ovvero la raccolta di campioni con l'aerogel), avrebbe ridotto i risultati scientifici. Per risolvere il problema vennero sovraccaricati dei riscaldatori elettrici utilizzati per mantenere la camera ad una temperatura accettabile. Un problema simile avvenne sulla missione Cassini-Huygens.\nScudo e monitor.\nScudo.\nLo scudo \u00e8 progettato per proteggere il veicolo durante il viaggio verso la cometa ed \u00e8 costituito da tre sezioni, due per proteggere i pannelli solari e il restante per difendere la struttura principale della sonda. Il primo strato \u00e8 costituito da pannelli in materiale composito\n\u00c8 stato progettato per difendere da particelle di dimensioni fino ad un centimetro di diametro.\nDust Flux Monitor.\nQuesto strumento \u00e8 montato di fronte allo scudo e controlla il flusso e la distribuzione delle particelle. \u00c8 stato sviluppato sotto la direzione di Tony Tuzzalino dell'University di Chicago e permette di rilevare particelle di dimensioni pari a pochi micrometri. Una plastica molto polarizzata genera impulsi elettrici quando viene colpita o penetrata da piccole particelle ad alta velocit\u00e0.\nStudio dei campioni.\nI campioni furono trasportati dallo Utah fino alla Ellington Air Force Base a Houston e in seguito al Johnson Space Center. Il contenitore venne portato in una camera pulita che ha un \"fattore di pulizia 100 volte superiori a quello presente in una sala operatoria di un ospedale\", in modo da evitare la contaminazione dei campioni.\nIl centro spaziale Johnson \u00e8 anche la dimora della maggior parte dei campioni di roccia lunare portati a terra dalle missioni del programma Apollo.\nLa NASA ha effettuato una stima preliminare di un milione di microscopiche particelle di polvere intrappolate nell'aerogel. Sono presenti 10 particelle di 100 micrometri e la pi\u00f9 grande misura 1 millimetro. I campioni sono analizzati da 150 scienziati in tutto il mondo.\nSi stima che siano presenti 45 impatti di polvere interstellare nel collettore presente sull'altro lato del raccoglitore per le particelle della cometa. La ricerca di questi campioni \u00e8 stata affidata ad un gruppo di volontari tramite il progetto Stardust@home.\nAnalisi.\nAlla conferenza stampa il 13 marzo 2006, gli scienziati della NASA riferirono di aver trovato minerali che si formarono ad alte temperature, tra cui l'olivina, diopside, forsterite (che in forma di gemma \u00e8 chiamato peridoto) e anortite. Questi risultati sono consistenti con precedenti osservazioni astronomiche di stelle giovani e la polvere di olivina \u00e8 comunemente presente dove si pensa che avvenga la formazione delle comete. Inoltre sono risultati consistenti con la rilevazione spettrale dell'olivina nelle code di altre comete.\nEstensione della missione: studio di Tempel 1.\nIl 19 marzo 2006, i ricercatori che controllavano la missione annunciarono che si stava considerando la possibilit\u00e0 di dirigere la sonda verso la cometa Tempel 1, che era stata impattata durante la missione Deep Impact nel 2005. Questa possibilit\u00e0 era particolarmente interessante perch\u00e9 la sonda Deep Impact non riusc\u00ec a catturare una buona immagine del cratere formato sulla cometa, a causa della polvere sollevata.\nIl 3 luglio 2007 fu approvata questa estensione della missione con la denominazione: New Exploration of Tempel 1 (NExT) - Nuova esplorazione della Tempel 1. Questa indagine permise, grazie ai confronto fra i dati raccolti dalle due sonde, di studiare i cambiamenti verificatisi sul nucleo cometario a seguito del passaggio ravvicinato al Sole, estendendo allo stesso tempo la mappatura del nucleo cometario. In questo modo ha contribuito a rispondere ad alcune questioni sulla \"geologia\" dei nuclei cometari rimaste irrisolte dai precedenti incontri quale, ad esempio, se gli scorrimenti superficiali precedentemente fotografati avvengono in modo simile ad una polvere in movimento o piuttosto ad un liquido.\nIl \"fly-by\" della cometa Tempel 1 \u00e8 avvenuto il 14 febbraio 2011, alla distanza minima dalla cometa di 181\u00a0km. Successivamente all'invio a Terra dei dati scientifici rilevati durante il fly-by la sonda \u00e8 stata configurata per acquisire ulteriori immagini durante la fase di allontanamento fintanto che sar\u00e0 possibile ottenere informazioni scientificamente utili.\nLa sonda \u00e8 stata decommissionata il 24 marzo 2011, attraverso un ultimo esperimento. Si \u00e8 proceduto a svuotarne i serbatoi per valutare l'affidabilit\u00e0 dei modelli utilizzati per le stime del propellente, misurando direttamente quello ancora presente a bordo. La sonda \u00e8 collocata su un'orbita che non la porter\u00e0 ad incontrare la Terra o Marte nei prossimi cento anni, secondo gli standard di sicurezza richiesti dalla NASA."}
{"id": "795790", "revid": "767487", "url": "https://it.wikipedia.org/wiki?curid=795790", "title": "Una notte al museo", "text": "Una notte al museo (\"Night at the Museum\") \u00e8 un film commedia del 2006, diretto da Shawn Levy.\nHa avuto due sequel: \"Una notte al museo 2 - La fuga\", uscito nel 2009 e \"Notte al museo - Il segreto del faraone\", uscito nel 2014.\nIl film \u00e8 stato reso disponibile il 12 novembre 2019 su Disney+ negli Stati Uniti e il 22 maggio 2020 in Italia.\nTrama.\nLarry Daley, divorziato, ha spesso cambiato lavoro e casa, deludendo il figlio di 10 anni, Nick, che si vergogna a presentare la sua professione a scuola (visto che non ne ha una fissa). Finalmente trova lavoro al Museo di storia naturale di New York, il cui direttore, spinto da una sempre minore affluenza, ha deciso di assumere un unico custode in sostituzione dei tre vecchi guardiani: Cecil, Gus e Reginald. Costoro forniscono a Larry un elenco di istruzioni da seguire durante la notte, raccomandandogli di non far entrare o uscire nulla e nessuno dal museo. Quella sera, dopo una breve pennichella, Larry si accorge che lo scheletro del Tyrannosaurus rex si \u00e8 mosso dal suo piedistallo, per andare a bere alla fontanella. Spaventato, Larry si rende conto che qualsiasi cosa all'interno del museo ha preso vita: animali impagliati, statue, manichini, miniature... Tra questi hanno maggiore risalto il T-Rex (denominato Rexy), che si comporta come un cane da riporto; Dexter, una dispettosa scimmia cappuccino che gli ruba le chiavi; due popolazioni di statuine (alte pochi centimetri) di antichi romani (capitanati dal generale Ottavio) e di colonialisti del far west (capitanati dal cow-boy Jedediah Smith), entrambi in competizione per l'espansione del proprio territorio (le teche), nella stessa area di un gruppo di statuine di Incas; manichini impagliati di sudisti e nordisti, in guerra tra loro; una scorbutica statua di Cristoforo Colombo; un Moai dell'isola di Pasqua che rinomina Larry come \"Scemo scemo\"; un gruppo di sanguinosi unni capitanati da Attila; alcune statue di neanderthaliani attratte dal fuoco; Sakagawea, con Lewis e Clark; e la statua di cera di Teddy Roosevelt, la pi\u00f9 benevola tra tutti, che gli spiega che la magia \u00e8 causata dal potere della Tavola del faraone Ahkmenrah, in oro massiccio, che ha il potere di riportare in vita tutte le opere esposte nel museo. La mummia del faraone \u00e8 custodita nel museo, vicino alla sua tavola, ma non gli viene concesso di uscire dal sarcofago (probabilmente perch\u00e9 considerato violento dagli altri). Nulla, tuttavia, deve uscire dal museo dopo l'alba, pena la trasformazione in cenere. Per la prima notte, Roosevelt aiuta Larry, che il giorno dopo, se la prende con i vecchi guardiani che non gli hanno menzionato nulla sulla Tavola, per poi impegnarsi a imparare la storia dei vari personaggi per trarne vantaggio e calmarne gli animi. In questo viene aiutato da Rebecca, guida del museo.\nLa seconda notte sembra andare meglio, ma texani e romani continuano a farsi la guerra, Dexter libera i predatori della sala africana e un neanderthaliano scappa dalla finestra, diventando cenere all'alba. Il direttore minaccia di licenziare Larry davanti a suo figlio, concedendogli tuttavia una terza e ultima notte di lavoro. Durante la stessa, Larry porta Nick al museo, ma nulla all'interno prende vita: il bambino \u00e8 deluso. I due scoprono che i tre vecchi custodi hanno rubato la tavola e altri oggetti d'oro per scappare e godersi la pensione, avendo anche nascosto alcuni oggetti in casa di Larry per far ricadere su di lui la colpa: proprio in quel momento stavano trafugando altri oggetti, convinti che Larry fosse stato licenziato. La tavola viene attivata e tutte le cose riprendono vita, ma i tre ex custodi scappano con essa, rinchiudendo Nick e Larry nella sala egizia, in balia delle statue sciacallo e della mummia di Ahkmenrah.\nAhkmenrah, tuttavia, si presenta come un giovanotto con marcato accento britannico, essendo stato esposto alla facolt\u00e0 di egittologia di Cambridge e grazie alla Tavola, lui e la sua famiglia (in altri musei) non sono mai invecchiati n\u00e9 decomposti. Grazie alla capacit\u00e0 del faraone di interloquire in tutte le lingue e controllare il potere della tavola, Larry organizza squadre d'assalto per catturare i tre custodi, ma Cecil riesce a scappare. Verr\u00e0 infine catturato grazie anche all'alleanza tra Ottavio e Jedediah. Tutte le statue tornano al museo prima dell'alba, davanti agli occhi dell'incredula Rebecca.\nIl mattino dopo, i TG locali parlano di impronte di T-Rex nella neve, pitture rupestri e neanderthaliani sui tetti, pensando che siano trovate pubblicitarie del museo. Il direttore dello stesso vuole licenziare Larry ma, vista la nuova enorme affluenza allo stesso, rinuncia. Ora Nick \u00e8 fiero di presentare il padre e la sua professione a scuola.\nNella scena durante i titoli di coda si scopre che i tre custodi non sono ancora stati denunciati perch\u00e9 Larry li ha obbligati a ripulire tutto il museo dopo le scorribande notturne.\nDistribuzione.\nIl film \u00e8 uscito nelle sale cinematografiche statunitensi il 22 dicembre 2006 mentre in Italia per il 2 febbraio 2007.\nAccoglienza.\nIncassi.\nCon un budget stimato in 110 milioni di dollari, il film ha incassato nel Nord America e $ all'estero, per un totale di $. \u00c8 pertanto il film di maggiore incasso della trilogia.\nCritica.\nIl film \u00e8 stato accolto da recensioni miste da parte della critica. Sul sito Rotten Tomatoes ottiene il 43% delle recensioni professionali positive, basata su 133 recensioni, con una media voto del 5.3/10. Su Metacritic ottiene 48/100, basato su 28 critiche."}
{"id": "795792", "revid": "408977", "url": "https://it.wikipedia.org/wiki?curid=795792", "title": "Janos Audron", "text": ""}
{"id": "795799", "revid": "124022116", "url": "https://it.wikipedia.org/wiki?curid=795799", "title": "Convento di Santa Maria del Giglio", "text": "Il convento di Santa Maria del Giglio si trova a Bolsena (Viterbo) e fu iniziato al principio del XVII secolo, dopo che la comunit\u00e0 locale decise di costruire una chiesa sul posto del piccolo capitello votivo medievale dedicato alla Madonna del Giglio.\nStoria.\nNel 1626 il chiostro era gi\u00e0 terminato e affrescato, era quindi completato il primo corpo dell'edificio sorto dove prima era solo un piccolo caseggiato per i 'santesi' custodi dell'originario santuario.\nSul crocevia delle strade per Viterbo-Roma e Orvieto, sembra essere stato un luogo ideale di sosta per i pellegrini della Via Francigena che volessero deviare per Orvieto e visitare, dopo l'altare del miracolo eucaristico sulla tomba di santa Cristina in Bolsena, anche la cappella del miracolo del duomo di Orvieto, sede vescovile. Sufficiente per le esigenze dei primi frati che presero in cura il santuario, il convento cominci\u00f2 a diventare troppo piccolo a met\u00e0 del XVIII secolo quando, grazie al contributo del Cardinale Lorenzo Cozza, bolsenese di adozione, ma proveniente dal vicino paese di San Lorenzo Nuovo, fu ingrandito con l'aggiunta di due bracci verso ovest. Nel XIX secolo si aggiunse un piano sull'ala nord. Il convento arriv\u00f2 ad ospitare pi\u00f9 di 70 persone stabilmente residenti. Dal secondo dopoguerra cominci\u00f2 una progressiva diminuzione della presenza dei frati.\nAttualmente propriet\u00e0 della Provincia Romana dei frati minori, che lo riacquist\u00f2 dallo Stato dopo l'esproprio del 1870, \u00e8 dal 1997 gestito dall'associazione \"Punti di Vista\" che vi conduce, tra le altre attivit\u00e0, una casa per ferie, continuando la manutenzione ed il progressivo recupero; l'associazione promuove lo scambio di conoscenza e culture, uno stile di vita sobrio e rispettoso delle persone e dell'ambiente, anche attraverso turismo per tutti, arte, scambi culturali, seminari, iniziative di solidariet\u00e0, condivisione e trasformazione sociale. Fa parte dell'Associazione una comunit\u00e0 laica, ma francescana in spirito, di persone che abitando nel convento sperimentano la condivisione, il lavoro comune, la semplicit\u00e0 dei ritmi naturali e si occupano dell'accoglienza.\nNel centro d'Italia, vicino alle rive del lago vulcanico pi\u00f9 grande d'Europa, nella citt\u00e0 del miracolo eucaristico e lungo il percorso dei pellegrini della via Francigena, una struttura e una tradizione antica di ospitalit\u00e0 e creazione di pace sono reinterpretate con eclettismo e creativit\u00e0: attivarsi, confrontarsi, cercare, meditare, lavorare insieme per creare pezzi di mondo improntati all'armonia, all'unit\u00e0, a relazioni non violente."}
{"id": "795802", "revid": "124914995", "url": "https://it.wikipedia.org/wiki?curid=795802", "title": "Atto di citazione", "text": "L'atto di citazione \u00e8 un atto del diritto processuale con il quale un soggetto, l'attore, propone una domanda giudiziale. \u00c8 fatto in forma scritta e ha la duplice funzione di convenire in giudizio il convenuto (\"vocatio in ius\"), al quale \u00e8 notificato, e di chiedere ufficialmente al giudice la tutela di una data situazione giuridica soggettiva (\"editio actionis\").\n\u00c8 previsto in quasi tutti gli ordinamenti di diritto processuale del mondo. \nNel mondo.\nItalia.\nNell'ordinamento italiano l'atto di citazione, previsto e disciplinato dall'art. 163 del , \u00e8 l'atto con il quale viene ordinariamente introdotto il processo civile.\nRequisiti.\nL'atto di citazione deve essere redatto in lingua italiana, e, salvo il caso che la parte possa stare in giudizio da sola, scritto e sottoscritto da un legale abilitato a difendere la parte avanti al giudice adito. Dinanzi alle giurisdizioni inferiori ed entro determinati limiti di importanza della controversia, la difesa e la rappresentanza in giudizio pu\u00f2 essere assunta anche da un praticante avvocato abilitato al patrocinio.\nLa citazione \u00e8 un atto tipicamente e \"doppiamente recettizio\", in quanto essa \u00e8 indirizzata a due differenti soggetti: ovverosia al convenuto e al giudice. Essa viene portata a conoscenza del primo soggetto tramite la notifica a mezzo di ufficiale giudiziario, al secondo viene indirizzata mediante deposito in cancelleria della nota d'iscrizione a ruolo della causa e dei fascicoli di parte. Il deposito in cancelleria dei fascicoli delle parti, costituisce una particolare attivit\u00e0 processuale che si chiama costituzione in giudizio. L'attore si costituisce in giudizio depositando la nota d'iscrizione a ruolo e il proprio fascicolo, contenente l'originale della citazione, la procura e i documenti offerti in comunicazione (art. 165 c.p.c.). Il convenuto pu\u00f2 costituirsi in giudizio depositando a sua volta in cancelleria il proprio fascicolo, contenente la comparsa di risposta, la copia della citazione notificatagli, la procura e gli altri documenti che offre in comunicazione (art. 166 c.p.c.).\nI requisiti formali dell'atto di citazione sono stabiliti dall'art.1633 del codice di procedura civile:\nInoltre, deve essere indicato il valore della causa, l'indirizzo di posta elettronica certificata e dove e come si vuole ricevere le comunicazioni da parte delle cancellerie.\nTermini per comparire.\nAl fine di non dilatare eccessivamente la durata del processo e al contempo di non permettere una \"vocatio in ius\" troppo dilatoria per il convenuto ovvero tale da non garantire il suo diritto di difesa, la legge stabilisce un numero di giorni liberi minimo che l'attore deve concedere alla controparte nella fissazione della data della prima udienza per la comparizione davanti al Giudice adito. \nI termini minimi per comparire sono stabiliti dall'art. 163-bis del codice di procedura civile, in maniera uniforme, e sono di 90 giorni liberi dalla data di notifica dell'atto al convenuto se questi \u00e8 residente in Italia e di 150 giorni liberi nel caso in cui lo stesso risieda all'estero. \nI termini suindicati possono essere ridotti fino alla met\u00e0 per le cause in cui vi sia urgenza di provvedere, con apposita istanza dell'attore e con decreto del Presidente del Tribunale adito. \nIn caso di termine a comparire eccedente il termine minimo a comparire, il convenuto pu\u00f2, a sua volta, costituendosi prima, chiedere che l'udienza di prima comparizione sia congruamente anticipata con istanza al Presidente del Tribunale. Tale nuovo termine fissato dal Presidente con decreto, deve essere comunicato all'attore dal Cancelliere almeno cinque giorni prima dell'udienza cos\u00ec fissata.\nNotificazione.\nLa notificazione dell'atto di citazione serve a rendere edotto della domanda il soggetto nei cui confronti essa \u00e8 proposta. \u00c8 un'attivit\u00e0 compiuta dall'ufficiale giudiziario, su richiesta della parte, e consiste nella consegna di una copia dell'atto al destinatario o ad altre persone indicate dalla legge secondo certe modalit\u00e0 prescritte. Tale attivit\u00e0 viene certificata dall'ufficiale giudiziario nella relata di notifica apposta all'originale dell'atto, che lo stesso ufficiale consegna alla parte che gli ha richiesto la notifica.\nNullit\u00e0 dell'atto di citazione.\nLa legge n. 353/1990 ha riscritto l'art 164 c.p.c. relativo alla nullit\u00e0 della citazione.\nOccorre distinguere i vizi della vocatio in ius (atto con il quale viene chiamato il convenuto), da quelli dell'esercizio dell'azione. I vizi relativi alla vocatio in ius sono quelli previsti dai primi tre commi dell'art. 164 c.p.c. (mancano o sono incerti l'indicazione delle parti, del tribunale, dei mezzi di prova, la data dell'udienza di comparizione oppure \u00e8 stato assegnato un termine a comparire inferiore a quello previsto dalla legge).\nLa nullit\u00e0 \u00e8 rilevabile d'ufficio se il convenuto non si \u00e8 costituito (ipotesi creata sulla falsariga dell'art. 291 c.p.c. relativo alla nullit\u00e0 della notificazione), il giudice ordina un termine perentorio per procedere alla rinnovazione che se avviene sana il vizio con carattere retroattivo (ex tunc). Se la rinnovazione non avviene il processo si estingue. La nullit\u00e0 dei vizi relativi all'esercizio dell'azione \u00e8 prevista dagli ultimi tre commi dell'art. 164 c.p.c. (non \u00e8 determinata la cosa oggetto della domanda, mancano i fatti o gli elementi di diritto a sostegno della domanda).\nLa nullit\u00e0, rilevata dal giudice, viene sanata se il convenuto si costituisce integrando la domanda; se il convenuto non si costituisce, rinnovando la citazione entro il termine perentorio dato all'attore dal giudice. La sanatoria in questo caso ha effetto non retroattivo (ex nunc). Se la rinnovazione o l'integrazione non avvengono, il processo si estingue.\nSe il giudice, nella mancata costituzione del convenuto, omette di rilevare i vizi della vocatio in ius, vi possono essere diverse conseguenze:"}
{"id": "795803", "revid": "265038", "url": "https://it.wikipedia.org/wiki?curid=795803", "title": "Handball Club Rovereto", "text": "L'Handball Club Rovereto fu una societ\u00e0 di pallamano della citt\u00e0 di Rovereto e fu fondata nel 1968.\nHa cessato le attivit\u00e0 nel 2006; a tale data ha vinto 4 campionati nazionali e 4 Coppe Italia.\nStoria.\nLa pallamano nasce a Rovereto nel 1968 con la nascita dell'Handball Club Rovereto. \u00c8 la terza societ\u00e0 pi\u00f9 titolata d'Italia, avendo vinto quattro scudetti (1974, 1975, 1978, 1980)col nome di H.C. Volani Rovereto. Negli anni tra il 1980 e 1990 si susseguono una serie di prestazioni onorevoli ma mai di vertice sempre nel massimo campionato di A, anche per la mancanza di sponsor. Nel campionato 1990/1991 retrocede in A/2 cessando l'attivit\u00e0 agonistica nel 2006."}
{"id": "795806", "revid": "12582", "url": "https://it.wikipedia.org/wiki?curid=795806", "title": "Diocesi di Sassari", "text": ""}
{"id": "795810", "revid": "125220928", "url": "https://it.wikipedia.org/wiki?curid=795810", "title": "Edenlandia", "text": "Edenlandia \u00e8 un parco divertimenti di Napoli sito in viale Kennedy nel quartiere Fuorigrotta. \n\u00c8 il pi\u00f9 antico parco tematico europeo e il primo parco divertimenti italiano, infatti la sua costruzione cominci\u00f2 nel 1937 (precedendo quindi anche Disneyland, che venne aperto solo nel 1955), ma poi venne interrotta a causa della guerra e proseguita negli anni sessanta, con l'inaugurazione nel 1965.\nDa settembre del 2014 il parco \u00e8 gestito dalla societ\u00e0 New Edenlandia. Dal 26 Luglio 2018 il parco \u00e8 aperto \nOrigini.\nIl parco di divertimenti fa parte di un progetto del periodo fascista. Nella Mostra d'Oltremare era previsto anche un parco giochi. Gli archi che accolgono i visitatori all'entrata del parco erano nel progetto ispirati alle onde del mare, ma \u00e8 diffusa la credenza che siano ispirati alla firma di Mussolini, riproposta qui in versione monumentale. Questi archi posti all'ingresso sono tra i simboli pi\u00f9 identificativi del parco. Durante la seconda guerra mondiale, il progetto di parco di divertimenti fascista venne abbandonato, dato che la Mostra venne prima severamente danneggiata dai bombardamenti Alleati e poi usata come accampamento militare.\nStoria.\nPrima di Edenlandia c'era solo un piccolo Luna Park nella villa comunale di Napoli con il trenino, l\u2019autoscontro, l\u2019autopista, le montagne russe, i dischi volanti e la ruota panoramica.\nIl parco divertimenti apr\u00ec le porte il 19 giugno del 1965 grazie all'impegno degli imprenditori Oreste Rossotto e Ciro De Pinto, e anche grazie all'avvocato Luca Grezio che era il legale della societ\u00e0. La planimetria del Parco venne preparata da Oreste e da Luigi Falchero. In particolare Edenlandia \u00e8 nata dalla progettualit\u00e0 di Cesare Rosa dalla cui penna sono nate le giostre \"Autopista del sole\", \"Cascate del Niagara\" (i tronchi) ed altre attrattive. Successivamente \u00e8 entrato nel gruppo di Edenlandia Luigi Fachero con mansioni di direttore. Edenlandia \u00e8 il primo esperimento europeo di parco ispirato a quello nato 10 anni prima in California: Disneyland.\nAnche il logo napoletano segu\u00ec la falsariga di quello americano: il carattere di scrittura scelto fu il carattere gotico ed il simbolo un castello. I colori designati a rappresentare il parco furono il giallo per la scritta \"Edenlandia\" ed il colore blu per il castello. Il logo rimase invariato fino al 1990, quando attorno al castello fu aggiunta una corona di stelle, e la scritta fu rifatta a caratteri pi\u00f9 pieni. Il castello raffigurato nel logo venne solo successivamente costruito al centro del parco (\"Castello di Lord Sheidon\").\nNegli anni settanta il parco diventa un'attrattiva turistica a livello nazionale ed internazionale.\nLe attrazioni sono avveniristiche e a vari temi.\nIl nome Edenlandia venne scelto pensando ad un luogo adatto a tutti, adulti e bambini.\nLa giostra di Dumbo \u00e8 stata donata dalla Disney negli anni settanta che prese il nome di Jumbo.\nNel 1975 apre Gardaland, che a met\u00e0 degli anni ottanta \u00e8 il parco divertimenti italiano pi\u00f9 famoso, che offre pi\u00f9 di 500 mila m\u00b2 contro i 38 mila di Edenlandia. Negli anni ottanta e novanta e soprattutto quelli duemila il pubblico di Edenlandia cala sensibilmente. Dal 2003 la societ\u00e0 Park&amp;Leisure, gestita da Cesare Falchero, prende in gestione il parco, lo zoo e l'ex cinodromo di Napoli. Nel maggio del 2008 la societ\u00e0 lancia su internet un video spot per rilanciare il parco denominato Edenlandia la citt\u00e0 del divertimento. Nel 2010 la societ\u00e0 Park e Leisure aggiunge delle nuove giostre al parco.\nAnno 2011-2013: il fallimento e la chiusura.\nil 7 ottobre 2011 il comune con la Mostra D'Oltremare proprietaria del terreno nel quale sorge il parco annunciano che nei mesi successivi lanceranno un bando internazionale per salvare il parco dal fallimento e per creare un parco di nuova concezione. Il 13 ottobre 2011 arriva la richiesta di fallimento da parte della Mostra d'Oltremare proprietaria del terreno alla societ\u00e0 \"Park and Leisure\" che gestiva il parco dal 2003, con alle spalle un debito di 13 milioni di euro. Il 21 novembre 2011 il tribunale decreta la prosecuzione delle attivit\u00e0 sino al 31 maggio 2012. la struttura che comprende Edenlandia, lo zoo di Napoli e l'ex cinodromo viene messa a disposizione da Mostra d'Oltremare con un bando internazionale del 24 maggio 2012. Il 28 novembre del 2012 vuole acquistare il parco la societ\u00e0 \"Brain's park\" societ\u00e0 specializzata in parchi tematici con sede a Londra garantendo anche il futuro dei 70 lavoratori.\nIl bando viene vinto nel 25 gennaio 2013 dalla societ\u00e0 \"Brain's park.\" Il parco viene chiuso per consentire l'inizio dei lavori il 31 gennaio 2013.. Il 23 marzo 2013 l'investitore rinuncia a causa di problemi burocratici e per strutture abusive all' interno del parco e i dipendenti vengono messi in cassa integrazione.\nPosizione e collegamenti.\nIl parco \u00e8 situato nel quartiere di Fuorigrotta, si trova nei pressi della Mostra d'Oltremare e dello stadio San Paolo di Napoli.\nLa struttura \u00e8 raggiungibile oltre che dalle svariate fermate d'autobus, dalla ferrovia Cumana grazie alla Stazione di Zoo-Edenlandia o alla stazione di Napoli Cavalleggeri d'Aosta della Linea 2."}
{"id": "795812", "revid": "216739", "url": "https://it.wikipedia.org/wiki?curid=795812", "title": "PIL procapite", "text": ""}
{"id": "795814", "revid": "15756", "url": "https://it.wikipedia.org/wiki?curid=795814", "title": "Feud", "text": "Nel mondo del wrestling il termine Feud (in italiano \"Faida\") indica una rivalit\u00e0 creata a tavolino tra due o pi\u00f9 wrestler.\nI \"feud\" sono parte delle storyline che vanno in onda in televisione (di fatto continuano sempre nei programmi televisivi della federazione, tranne in alcuni casi particolari), essendo la base sulla quale vengono sviluppati gli \"angle\". Allo studio delle rivalit\u00e0 provvedono i \"booker\", ossia il team creativo.\nCaratteristiche.\nUna faida ha solitamente una durata piuttosto lunga: pu\u00f2 iniziare con un banale screzio tra due wrestler o una serie di insulti, cos\u00ec come per conflitti di moralit\u00e0 o semplicemente il voler dimostrare di essere meglio del rivale, puntando per esempio a vincere un titolo (\"championship\") e perdurare fino al match \"culmine\" (\"blow off\") che si svolge spesso mesi dopo nel corso di un evento in pay-per-view e in alcuni casi pu\u00f2 prolungarsi anche per diversi anni. Tuttavia pu\u00f2 durare anche un solo mese, o anche concludersi nell'arco di un solo incontro, a causa di vari motivi, quali reali infortunio o la mancanza di interesse da parte dei fan. Per quanto possa essere studiato a tavolino, una faida deve infatti andare incontro al favore dei fan e quando ci\u00f2 non accade viene spesso terminato bruscamente (\"abortion\"): i progetti per i wrestler coinvolti cancellati o modificati.\nTradizionalmente i proprietari di una federazione (\"promotion\") volevano \"proteggere\" il mondo del wrestling mantenendo sempre la \"kayfabe\", ossia con i wrestler che rimanevano nel proprio personaggio anche in pubblico, cos\u00ec da far credere ai fan che i wrestler coinvolti in una faida \"si odiavano davvero\" e volevano realmente avere la meglio sul proprio rivale. Quando il wrestling era basato a territori regionali certe rivalit\u00e0 duravano anni e se i wrestler in questione erano scoperti essere in realt\u00e0 amici o erano visti in pubblico come amici, ci\u00f2 avrebbe spezzato l'illusione della loro rivalit\u00e0, rendendo vani tutto il lavoro di promozione per arrivare a quel punto. Tuttavia nel corso degli anni il mondo del wrestling \u00e8 diventato pi\u00f9 aperto e flessibile, permettendo ai fan di vedere altrimenti: ci\u00f2 \u00e8 iniziato a causa di un \"incidente\" che comprendeva i membri della Kilq durante un evento dal vivo dell'allora World Wrestling Federation, quando i \"buoni\" Shawn Michaels e Scott Hall hanno abbracciato i \"cattivi\" Kevin Nash e Hunter Hearst Hemsley (Triple H), spezzando quindi l'illusione.\nSoggetti coinvolti.\nNella stragrande maggioranza dei casi una faida vede opposti un \"face\" (\"buono\"), il beniamino del pubblico, e un \"heel\" (\"cattivo\"), il cattivo della situazione. Perch\u00e9 una faida funzioni i wrestler coinvolti devono assumere atteggiamenti e agire in modo da stuzzicare il pi\u00f9 possibile l'attenzione dei fan: in quest'ottica le faide che generalmente funzionano meglio sono quelle che vedono lottare l'uno contro l'altro wrestler che fino a qualche tempo prima erano considerati amici, magari compagni di tag team, fino a quando uno dei due non ha voltato le spalle (\"turn\") al proprio compagno di tag team, dando quindi vita a una rivalit\u00e0.\nDurata.\nTra l'inizio e la fine della faida i wrestler interessati si sfidano pi\u00f9 volte in diversi incontri o magari si limitano a interferire nei match dell'avversario; assumono una grande importanza anche i segmenti al microfono (\"promo\"), pieni di invettive nei confronti dello sfidante. Spesso nel corso degli show televisivi vengono mandati in onda dei video che riassumono i momenti salienti della faida, in modo da rendere ancor pi\u00f9 lineare agli occhi dei fan lo sviluppo della rivalit\u00e0. Nel storia del wrestling si sono avute anche faide \"veloci\", caratterizzate da una durata di pochi giorni o settimane (come, per esempio, quella tra John Cena e Bobby Lashley nel luglio 2007 per il WWE Championship detenuto da Cena, con i due che si sono scontrati solo durante il match singolo in pay-per-view a The Great American Bash, dove si \u00e8 conclusa la faida) cos\u00ec come faide \"lunghissime\" (\"marriage\"), durate anche anni. Esempio di ci\u00f2 nella WWE sono la rivalit\u00e0 tra Stone Cold Steve Austin e Mr. McMahon, cos\u00ec come quella tra lo stesso Austin e Triple H. Una delle faide pi\u00f9 lunghe di tutti i tempi \u00e8 stata quella tra Ric Flair e Ricky Steamboat: secondo Flair, dal finire degli anni settanta fino alla prima met\u00e0 degli anni novanta, tra Mid-Atlantic Championship Wrestling, National Wrestling Alliance e World Championship Wrestling i due si affrontarono in pi\u00f9 di duemila match, anche se molti di essi erano degli eventi dal vivo non ripresi dalle telecamere (\"house show\").\nCasistica.\nBench\u00e9 alla base della faida vi sia una rivalit\u00e0 \"fasulla\" perch\u00e9 costruita dal team creativo della federazione, pu\u00f2 anche accadere che una rivalit\u00e0 venga studiata prendendo spunto da fatti accaduti nella vita reale o da situazioni di conflitto tra wrestler nella vita di tutti i giorni. Due esempi di questa tipologia di faida, peraltro assai rara, sono:"}
{"id": "795827", "revid": "123742855", "url": "https://it.wikipedia.org/wiki?curid=795827", "title": "Senarica", "text": "Senarica \u00e8 una frazione del comune di Crognaleto, in provincia di Teramo, lungo la SS 80 del Gran Sasso d'Italia. \nIl borgo risulta ben visibile su di uno sperone a picco sulle gole del fiume Vomano. \nDalla strada Maestra del Parco, con l'auto, \u00e8 raggiungibile in pochi minuti.\nStoria.\nL'insediamento abitato di Senarica risale al periodo pre-romanico.\nNel tardo medioevo, come vuole la tradizione, Giovanna I d'Angi\u00f2 regina di Napoli concesse a Senarica il titolo di Repubblica e ai suoi cittadini la nobilt\u00e0, protetta anche dalla Serenissima repubblica di Venezia. Senarica fu anche feudo degli Acquaviva di Atri.\nIl territorio di Senarica aveva una superficie di circa 0,04 km\u00b2 e tra i 50 e i 100 abitanti.\nIl re di Napoli Ferdinando IV non credeva all'esistenza della singolare comunit\u00e0 e invi\u00f2 a Senarica alcuni funzionari per accertamenti. Spinto dal primo ministro Bernardo Tanucci ne dispose il sequestro e, , cognato di Napoleone Bonaparte, cancell\u00f2 definitivamente la sua presunta libert\u00e0.\nMonumenti e luoghi d'interesse.\nIl borgo conserva intatto il proprio fascino: oltre all'intero tessuto urbano, caratterizzato da pittoreschi vicoli e dignitosi palazzetti, \u00e8 interessante la chiesa dei santi Proto e Giacinto, con pregevoli statue lignee. Inoltre, non pochi edifici conservano pregevoli stipiti di portali in arenaria grigia, con l'iscrizione \"casa franca\", a testimonianza del privilegio dell'esenzione tributaria o con quella \"R. di Senarica\" con lo stemma del leone rampante che tiene tra gli artigli un ferro di cavallo. L'esempio pi\u00f9 noto di quest'ultima iscrizione si trova sulla casa, del 1565, al n\u00b0 12 di via Piave, sul cui architrave permangono quattro simboli.\nSociet\u00e0.\nLingue e dialetti.\nNel frasario della gente del posto, si riscontrano tuttora singolari assonanze con il dialetto veneto. Ad esempio nel caso di \"fondaco\", che indica magazzino di merci, cibi, attrezzi; oppure in quello di \"arca\", che indica una cassapanca, ovvero di \"scurppelle\" ossia scrippelle (piatto tipico locale).\nCultura.\nLa notoriet\u00e0 di questo borgo \u00e8 anche legata all'opera della scrittore teatino Giuseppe Mezzanotte, che le dedic\u00f2 la \"Tragedia di Senarica\", pubblicata a Napoli nel 1887."}
{"id": "795828", "revid": "633110", "url": "https://it.wikipedia.org/wiki?curid=795828", "title": "Beretta M35", "text": "La Beretta M35 \u00e8 una pistola semiautomatica, prodotta dalla Beretta.\nStoria.\nQuesta pistola, variante in calibro minore della Beretta M34 militare, fu prodotta per decenni in considerazione dell'ampia popolarit\u00e0 di cui godeva il calibro .32 anche tra i civili. Infatti in Italia il calibro 9\u00a0mm Corto (9 \u00d7 17\u00a0mm cio\u00e8 .380 ACP) della Mod. 34 e altri modelli coevi rimase proibito a lungo in quanto considerato per \"arma da guerra\", sino all'avvento del pi\u00f9 potente 9 \u00d7 19 mm Parabellum.\nFu adottata anche dalla Marina Militare Italiana, dall'Aeronautica Militare italiana e dal Regio Corpo Guardie di Pubblica Sicurezza. Fu venduta anche alla Finlandia e, durante l'occupazione dell'Italia da parte dei tedeschi (1943-1945), fu in produzione sia per le esigenze delle loro forze armate, che per le pistole degli ufficiali non disdegnavano il pi\u00f9 \"leggero\" cal. 7,65, sia per quelle della R.S.I. che si conformavano all'armamento e munizionamento dei loro alleati. Questi modelli venivano prodotti dal 4\u00b0 Ufficio Tecnico ed erano privi di finitura e della fresatura di alleggerimento situata sotto le guancette alla base dell'impugnatura che distingueva gli esemplari precedenti. Ci\u00f2 al fine di accelerare i tempi di produzione dell'arma negli ultimi anni di guerra.\nLa M35 rimase in produzione per circa trent'anni (fino al 1967), raggiungendo un totale di circa 525.000 esemplari.\nDettagli tecnici.\nLa M35 fu costruita in calibro 7,65 \u00d7 17 mm Browning (.32-ACP), pur conservando tutte le altre caratteristiche della M34. Nei modelli per uso militare del periodo 1943-1945 si introdussero lievi modifiche per aumentarne la produzione."}
{"id": "795832", "revid": "339392", "url": "https://it.wikipedia.org/wiki?curid=795832", "title": "Dark match", "text": ""}
{"id": "795835", "revid": "2133646", "url": "https://it.wikipedia.org/wiki?curid=795835", "title": "Pallamano Prato", "text": "La Pallamano Prato \u00e8 una societ\u00e0 di pallamano maschile di Prato che milita nel campionato di Serie A2, la seconda categoria del campionato italiano di pallamano maschile.\nStoria.\nLa pallamano a Prato nasce nel 1969 per iniziativa di un professore di educazione fisica, che pubblicizz\u00f2 questa nuova disciplina nelle scuole medie. Passati alla scuola superiore, i giovani che avevano aderito al nuovo sport diedero vita a due formazioni scolastiche che, unite, giocarono nel 1970 il primo torneo disputatosi in citt\u00e0.\nL'esperienza fu cos\u00ec positiva che gi\u00e0 nel campionato di serie C 1970/71 si trova la neoaffiliata Handball Club Prato, addirittura vincente di tutte le partite del girone e finalista a Teramo per la promozione in B, puntualmente raggiunta. In questa serie la formazione rimane fino al 1985-86 quando raggiunge la sospirata promozione in A/2, sempre sfiorata comunque negli anni precedenti. Immediatamente dopo, nel campionato 1987/88, viene raggiunta la massima divisione.\nDopo alcuni campionati di assestamento, il 93/94 vede il raggiungimento del 2\u00ba posto dietro il Trieste, ed il conseguente diritto alle Coppe Europee per l'anno successivo. Da esordiente, il Prato raggiunge in Coppa addirittura i quarti di finale, sconfitto dagli sloveni del Gorenje. Dopo un altro campionato di vertice (3\u00ba posto) e successivo nuovo raggiungimento dei quarti in Coppa Europa (sconfitta in Danimarca dal Virum Sorgenfri dopo aver battuto i Croati del Karlovac ed i Norvegesi del Sandefiord), nel 97/98 viene finalmente coronato il sogno di ogni formazione sportiva: lo Scudetto, vinto davanti ai tradizionali rivali triestini, impreziosito addirittura dalla contemporanea vittoria di Coppa Italia.\nLa successiva disputa della Coppa Campioni si conclude con il brillante superamento della prima fase, in un girone con i campioni d'Europa di Zagabria, gli ungheresi del Fotex ed i francesi del Montpellier. Nel 98/99 splendida conferma con la vittoria del secondo scudetto ancora su Trieste; e la successiva Coppa Campioni trova nuovamente il Prato in un girone di ferro (dopo aver eliminato i bielorussi dello SKA Minsk) con gli israeliani dell'Hapoel, i croati del Celje ed i polacchi dell'Iskra.\nNel 1999-2000, dopo un ottimo campionato, il Trieste riesce a riconquistare lo scettro lasciando al Prato il secondo posto; si consolano parzialmente con la conquista della Coppa Italia numero 2. L'anno successivo 2000-01 viene impostato un radicale rinnovamento della formazione, che come era in qualche modo prevedibile non d\u00e0 effetto immediato: 6\u00ba posto in Campionato, e raggiungimento dei quarti in Coppa Coppe con eliminazione ad opera del Post Bregenz (Austria). Nella stagione 2001/02 si riesce nuovamente a disputare la finale scudetto, che li vede nuovamente secondi dietro l'ormai tradizionale avversario Trieste: ma la posizione d\u00e0 diritto a disputare, durante il successivo campionato 2002-03, la Coppa E.H.F., nella quale il Prato viene eliminato al 2\u00ba turno sempre dal Post Bregenz.\nIn campionato invece si classifica al 4\u00ba posto. Nell'annata 2003-04 il campionato li vede terzi classificati, con conseguente diritto alla disputa di una Coppa Europea, per la precisione la Challenge Cup, che viene affrontata nel corso dell'annata 2004-05 con una compagine composta per la grande maggioranza da giovani del vivaio, affiancati da giocatori di maggiore esperienza sia italiani che, come di consueto, stranieri.\nLo scopo della Societ\u00e0 \u00e8 proprio quello di far maturare le giovani individualit\u00e0 cresciute al proprio interno, ed il progetto d\u00e0 i primi frutti con il raggiungimento del 6\u00ba posto ed il conseguente diritto a disputare, nel corso del campionato 2005- 2006, la serie A1 d'Elite, formula concordata fra la Federazione e le migliori 8 squadre d'Italia per avere un campionato di massima visibilit\u00e0, con incontri trasmessi settimanalmente in diretta da RaisportSat e la massima risonanza possibile sui media.\nSi segnala che le compagini giovanili dell'Under 21 e dell'Under 18, dalle quali provengono i giovani che costituiscono l'ossatura della prima squadra, nel campionato 2004-05 hanno raggiunto rispettivamente il 3\u00ba ed il 2\u00ba posto nelle finali nazionali.\nGiocatori principali.\nGiocatori che hanno vinto lo scudetto 16-17:\n\ud83c\uddee\ud83c\uddf9Scrivo centrale (C) -7-\n\ud83c\uddee\ud83c\uddf9Becherucci portiere -1-\n\ud83c\uddee\ud83c\uddf9Renzi Ala s/d -15-\n\ud83c\uddee\ud83c\uddf9Smeraldi terzino s -6-\n\ud83c\uddee\ud83c\uddf9Balo' terzino d -9-\n\ud83c\uddee\ud83c\uddf9Castagnozzi Ala d -14-\n\ud83c\uddee\ud83c\uddf9Romeo pivot -5-\n\ud83c\uddee\ud83c\uddf9Sanesi Ala s -10-"}
{"id": "795838", "revid": "1318658", "url": "https://it.wikipedia.org/wiki?curid=795838", "title": "Macha\u010dkala", "text": "Macha\u010dkala ( , in avaro: \"\u041c\u0430\u0445I\u0430\u0447\u0445\u044a\u0430\u043b\u0430\", in cumucco: \"\u041c\u0430\u0433\u044c\u0430\u0447\u043a\u044a\u0430\u043b\u0430\") \u00e8 una citt\u00e0 della Russia sul mar Caspio, capitale della Repubblica autonoma del Daghestan.\nStoria.\nLa fortezza \u041f\u0435\u0442\u0440\u043e\u0301\u0432\u0441\u043a\u043e\u0435 (\"Petrovskoe\"), in onore dello zar Pietro il Grande, che visit\u00f2 il Daghestan nel 1722, fu fondata nel 1844 sulle rovine della preesistente citt\u00e0 di Tarki, antichissimo insediamento ridotto ora a quartiere cittadino. L'insediamento sviluppatosi attorno alla fortezza acquist\u00f2 lo status di citt\u00e0 nel 1857 e il nome venne tramutato in Petrovsk-Port (\u041f\u0435\u0442\u0440\u043e\u0301\u0432\u0441\u043a-\u041f\u043e\u0440\u0442); presso gli indigeni la citt\u00e0 si \u00e8 sempre chiamata Anzhi-Qala (\"fortezza di terra\", Qala o Kala \u0642\u0644\u0639\u0647 significa, appunto, fortezza in persiano e in arabo).\nLa citt\u00e0 assunse il suo nome definitivo nel 1922, in onore del rivoluzionario bolscevico Magomed-Ali Dachadaev, il cui soprannome era appunto Macha\u010d (\u041c\u0430\u0445\u0430\u0447). Macha\u010dkala \u00e8 stata pesantemente danneggiata da un terremoto il 14 aprile 1970.\nGeografia fisica.\nPosizione.\nMacha\u010dkala si trova al centro del Daghestan, sulla costa del mar Caspio, sul quale possiede un porto, a met\u00e0 strada fra Astrachan' e Baku, capitale dell'Azerbaigian. La citt\u00e0 \u00e8 suddivisa nei distretti Leninskij, Sovetskij e Kirovskij.\nClima.\n\"Fonte: WorldClimate.com\"\nSociet\u00e0.\nEvoluzione demografica.\n\"Fonte: mojgorod.ru\"\nEtnie.\nAvari - 26.7%\nCumucchi - 19.17%\nDargin - 15.3%\nLezgini - 12.71%\nLaki - 12.35%\nRussi - 5.4%\nSport.\nLa principale squadra calcistica cittadina \u00e8 l'An\u017ei Macha\u010dkala, nel 2011 militante nella massima serie russa. La seconda squadra \u00e8 la FC Dinamo Macha\u010dkala, nel 2011 militante nel campionato amatoriale dopo essere stata retrocessa dalla Prima divisione nel 2006."}
{"id": "795839", "revid": "52764187", "url": "https://it.wikipedia.org/wiki?curid=795839", "title": "Makhachkala", "text": ""}
{"id": "795840", "revid": "78273", "url": "https://it.wikipedia.org/wiki?curid=795840", "title": "Mahachkala", "text": ""}
{"id": "795842", "revid": "78273", "url": "https://it.wikipedia.org/wiki?curid=795842", "title": "Maha\u010dkala", "text": ""}
{"id": "795843", "revid": "767487", "url": "https://it.wikipedia.org/wiki?curid=795843", "title": "Consonante uvulare", "text": "In fonetica articolatoria, una consonante uvulare \u00e8 una consonante, classificata secondo il proprio luogo di articolazione. Essa viene articolata accostando il dorso della lingua all'ugola (organello che pende dal margine inferiore del velo del palato), in modo che l'aria, costretta dall'ostacolo, produca un rumore nella sua fuoriuscita.\nLista delle consonanti uvulari.\nA seconda del loro modo di articolazione, si distinguono consonanti occlusive, nasali, fricative, e vibranti.\nL'alfabeto fonetico internazionale elenca le seguenti consonanti uvulari:\nAltri simboli:"}
{"id": "795844", "revid": "287204", "url": "https://it.wikipedia.org/wiki?curid=795844", "title": "Long Beach (New York)", "text": "Long Beach \u00e8 un comune degli Stati Uniti d'America, situata nella Contea di Nassau, nello Stato di New York. La cittadina \u00e8 posta su un'isola compresa tra l'Oceano Atlantico e la parte sud-orientale dell'isola di Long Island in corrispondenza della citt\u00e0 di Hempstead.\nL'isola fu creata depositando sabbia al largo delle coste meridionali della contea. Per tale lavoro furono impiegati degli elefanti.\nNel luglio 2006 la citt\u00e0 ha compiuto 100 anni. Merita di essere visitato il suo \"boardwalk\" (lungomare) interamente in legno, le spiagge bianche dove ogni estate si recano molti surfisti provenienti da New York o coloro che vogliono rilassarsi e allontanarsi dalla stressante vita della \"Grande Mela\". Sull'isola di Long Beach, oltre all'omonima citt\u00e0, sorge anche Point Lookout all'estremit\u00e0 orientale. Le case dell'isola sono molto originali e i giardini ben curati, cos\u00ec come i viali. A Long Beach si trovano anche una sinagoga e la chiesa di Saint Mary, frequentata anche dalla minoranza ispanica. Le attivit\u00e0 principali sono da collegarsi al turismo.\nInfrastrutture e trasporti.\nIl comune \u00e8 servito dall'omonima stazione ferroviaria della Long Island Rail Road."}
{"id": "795847", "revid": "380654", "url": "https://it.wikipedia.org/wiki?curid=795847", "title": "Pinfall", "text": ""}
{"id": "795852", "revid": "1573940", "url": "https://it.wikipedia.org/wiki?curid=795852", "title": "Consonante faringale", "text": "In fonetica articolatoria, una consonante faringale \u00e8 una consonante, classificata secondo il proprio luogo di articolazione. Essa viene articolata accostando la radice della lingua alla parete posteriore della faringe, in modo che l'aria, costretta dall'ostacolo, produca un rumore nella sua fuoriuscita.\nLista delle consonanti faringali.\nMolte articolazioni sono impossibili in tale punto; tra quelle possibili, vi sono le consonanti vibranti e monovibranti, fricativa e approssimante, oltre alla consonante occlusiva sorda.\nL'alfabeto fonetico internazionale elenca le seguenti consonanti faringali:"}
{"id": "795854", "revid": "2133646", "url": "https://it.wikipedia.org/wiki?curid=795854", "title": "SSV Brixen Handball", "text": "Il S\u00fcdtiroler Sportverein Brixen Handball \u00e8 la sezione di pallamano della omonima societ\u00e0 polisportiva avente sede nella citt\u00e0 di Bressanone, in provincia di Bolzano. La sezione \u00e8 stata fondata nel 1970.\nMilita attualmente nella Serie A - 1\u00aa Divisione Nazionale che \u00e8 il massimo campionato nazionale italiano di pallamano maschile, e ha diverse altre squadre militanti in tutte le altre categorie, tra cui la prima divisione femminile nazionale. Nella sua storia ha vinto 2 campionati nazionali e 2 coppe Italia.\nDisputa le proprie gare interne presso il palasport di Bressanone.\nStoria.\nLa sezione di pallamano della polisportiva di Bressanone fu fondata nel 1970.\nIl periodo di maggior successo della squadra fu l'inizio degli anni '90 quando riusc\u00ec a vincere due scudetti consecutivi. Dopo gli scudetti, l' SSV Brixen si afferma sempre a livello nazionale, dimostrandosi anche una fucina non indifferente di talenti a livello giovanile. Tocca il Punto pi\u00f9 basso della sua storia al termine della stagione 2006-2007, a causa di inadempienze finanziarie, \u00e8 costretta alla retrocessione in A2. LDue anni dopo per\u00f2 ritorna subito nella serie superiore, dominando il proprio girone a spese del CUS Venezia, per poi ritrovare subito la Serie A Elite vincendo la finale contro Trieste.\nResta ai vertici del campionato per diversi anni, dimostrandosi sempre affidabile e molto tosta come squadra. Nella stagione 2016-2017 passa un piccolo anno di transizione, affidando la squadra a Filiberto Kokuca che non va oltre un settimo posto alla fine della Poule Play-Out. L'anno successivo, con diversi innesti e con la squadra affidata al tecnico Rene Kramer, in possesso del patentino di EHF, si dimostra una corazzata difficile da scalfire, perdendo per\u00f2 l'accesso alla Coppa Italia all'ultima giornata in favore della meno quotata Pallamano Trieste.\nDomina la Poule Promozione con accesso diretto alla Serie A Elite a girone unico 2018-2019, dove a quattro giornate dal termine si trova a +5 punti dalla terza compagine, l'Oriago-Padova. Proprio contro l'Oriago-Padova, conquista la promozione diretta al campionato di Serie A - 1\u00aa Divisione Nazionale 2018-2019, vincendo il girone.\nIl nuovo anno sportivo 2018/2019 vede il Bressanone impegnato in quasi tutti i campionati, con maggiore attenzione per le due squadre senior (maschile e femminile). La prima parte di campionato vede la squadra maschile faticare un po' nella massima divisione, qualificandosi alle Final Eight di Coppa Italia all'ultima giornata disponibile, vincendo 33-24 contro Metelli Cologne, ma con un girone di andata caratterizzato da alti e bassi. La squadra femminile invece si trova prima alla fine del girone d'andata, diventando campioni d'inverno (Herbstmeister).\nLa seconda parte della stagione vede il Bressanone crollare in una crisi per la squadra maschile, con l'esonero a Febbraio del tecnico Kramer (fatale la sconfitta nel derby con Merano per 22-21) e l'arrivo di Meinhard Fliri, che prova a risollevare le sorti della societ\u00e0 ma che rischia la retrocessione fino a 5 giornate dalla fine. In un rush finale, il Brixen riesce ad agguantare un buon settimo posto. Meglio va alle ragazze della femminile, che riescono a raggiungere le semifinali scudetto e ottengono un ottimo terzo Posto.\nTifoseria.\nLa tifoseria principale \u00e8 formata dal gruppo LaOla FanClub SSV Brixen Handball fondata nella stagione 2011-2012, che organizza il tifo per le partite interne e per le trasferte vicine. Oltre a tamburi e cori, nelle partite al Palasport di Bressanone si possono trovare una piccola orchestra e delle cheerleader, oltre all'immancabile mascotte Miky.\nPalasport.\nIl S\u00fcdtiroler Sportverein Brixen disputa le proprie gare casalinghe presso il palasport di Bressanone.\nL'impianto, gestito dal comune di Bressanone, \u00e8 sito in via Laghetto 21 ed ha una capienza di circa 2.000 spettatori."}
{"id": "795855", "revid": "67712", "url": "https://it.wikipedia.org/wiki?curid=795855", "title": "Faringale", "text": ""}
{"id": "795857", "revid": "67712", "url": "https://it.wikipedia.org/wiki?curid=795857", "title": "Consonanti uvulari", "text": ""}
{"id": "795858", "revid": "1870058", "url": "https://it.wikipedia.org/wiki?curid=795858", "title": "Fabio Fognini", "text": "Considerato uno dei pi\u00f9 grandi giocatori italiani di sempre, vanta come migliori classifiche ATP il 9\u00ba posto in singolare raggiunto nel luglio 2019 e il 7\u00ba in doppio nel luglio 2015, unico tennista italiano a essere entrato nella top 10 in entrambe le specialit\u00e0. \n\u00c8 uno specialista della terra rossa, superficie su cui ha conquistato otto dei suoi nove titoli del circuito ATP in singolare tra cui spicca il Masters 1000 di Monte Carlo del 2019, unico successo italiano nel Principato dall'apertura del tennis al professionismo. Il suo miglior risultato nelle prove di singolare dei tornei del Grande Slam sono i quarti di finale raggiunti al Roland Garros nel 2011.\nIn doppio \u00e8 stato n\u00ba 7 del ranking, migliore posizione mai raggiunta da un tennista italiano, e ha conquistato sei tornei ATP, tra cui si distinguono gli Australian Open 2015, insieme a Simone Bolelli, unico successo di una coppia italiana in un torneo maschile del Grande Slam nell'era Open.\nBiografia.\nFiglio di Silvana e Fulvio, che \u00e8 stato determinante per la sua crescita tennistica, \u00e8 nato nel comune di Sanremo ed \u00e8 cresciuto ad Arma di Taggia. \nL'11 giugno 2016 convola a nozze con l'ex tennista Flavia Pennetta, gi\u00e0 numero 6 della classifica mondiale e vincitrice degli US Open 2015. In seguito Fognini e la moglie si trasferiscono a Barcellona, dove il 19 maggio 2017 nasce il loro primo figlio Federico, cos\u00ec chiamato in memoria del tennista Federico Luzzi, morto di leucemia nel 2008 a 28 anni. Il 23 dicembre 2019 nasce la loro seconda figlia, Farah. Nel luglio 2021 la coppia annuncia di aspettare una terza figlia, Flaminia, nata il 19 novembre seguente.\nCaratteristiche tecniche.\nPredilige il gioco da fondo campo, disponendo di un diritto e di un rovescio bimane molto solidi, ma si caratterizza per le improvvise accelerazioni con cui riesce a chiudere lo scambio o a creare i presupposti per avanzare a rete. Il suo colpo meno incisivo \u00e8 il servizio, avendo una bassa percentuale di ace anche sulle superfici pi\u00f9 veloci. Dispone di ottima sensibilit\u00e0, motivo per il quale si cimenta spesso in colpi di volo, soprattutto lo \"schiaffo\" in avanzamento di rovescio. \u00c8 molto abile inoltre nell'eseguire millimetriche palle corte simulando i pi\u00f9 canonici colpi a rimbalzo.\nCarriera.\nJuniores.\nInizia a giocare a tennis ad Arma di Taggia; il suo primo coach \u00e8 Angelo Rodi e a otto anni passa sotto la guida di Massimiliano Conti. Vince i campionati italiani Under 14 sia in singolare che in doppio; agli Europei Under 14 di Sanremo viene sconfitto agli ottavi dal coetaneo Novak \u0110okovi\u0107. A 14 anni opta definitivamente per la carriera tennistica, scartando il calcio, sua seconda passione. A partire dal 2000 viene allenato da Leonardo Caperchi.\nNel marzo del 2003 vince il torneo ITF Under 18 di Sidi Fredj. Al Torneo Avvenire del 2003 perde nei quarti da Juan Mart\u00edn del Potro, futuro vincitore del torneo, dopo aver servito per il match nel terzo set. Nel luglio 2003 vince i campionati europei Under 16 disputati a Vienna sconfiggendo in finale Aleksandr Krasnorutskij. Nell'aprile 2004 si aggiudica il Grade 1 ITF Tournoi International Junior de Triangle D'Or e in maggio raggiunge l'8\u00aa posizione nel ranking mondiale juniores.\n2002-2006: inizi da professionista.\nFa la sua prima apparizione tra i professionisti nel 2002 nel circuito ITF nel torneo Futures Italy F5 e viene sconfitto all'esordio dall'italiano Florian Allg\u00e4uer. Disputa alcuni altri rari tornei e nel 2004 vince i suoi primi match da professionista al Futures Italy F6 spingendosi fino ai quarti di finale. In maggio del 2004 fa il suo debutto nel circuito Challenger al torneo di Torino, supera al primo turno il n\u00ba 174 del ranking Alexander Waske e viene eliminato al secondo da Andreas Seppi. Nel Futures Uruguay F1 di Montevideo viene sconfitto in semifinale da Diego Junqueira. Il 6 febbraio del 2005 conquista il suo primo titolo da professionista, sul rosso del torneo Futures Spain F1 di Murcia, battendo in semifinale Pablo And\u00fajar e in finale Mario Radi\u0107. Poco dopo viene sconfitto nella finale del Futures Italy F3 di Siracusa da Adrian Ungur. In aprile vince il Futures Italy F9 battendo in finale Marco Mirnegg.\nNell'aprile del 2005 fa la sua prima esperienza nel circuito maggiore alle qualificazioni degli Internazionali d'Italia ed \u00e8 sconfitto all'esordio da Albert Monta\u00f1\u00e9s per 6-7, 0-6. Dopo un infortunio che lo tiene fermo per quasi quattro mesi, torna alle gare in settembre e supera le qualificazioni al torneo ATP 250 di Palermo sconfiggendo nell'ordine Juan Antonio Mar\u00edn, Daniele Giorgini e Daniel Gimeno Traver; viene sconfitto in tre set al suo esordio assoluto nel tabellone principale di un torneo ATP da Daniel Elsner. Chiude il 2005 al 305\u00ba posto del ranking mondiale.\nNel 2006 \u00e8 impegnato in prevalenza nei tornei del circuito Challenger, ottenendo pochi successi. Agli Internazionali d'Italia supera nelle qualificazioni R\u0103zvan Sab\u0103u e il n\u00ba 68 del mondo Novak \u0110okovi\u0107; al suo esordio assoluto nel tabellone principale di un Masters 1000 viene battuto da Thomas Johansson. In luglio supera le qualificazioni al torneo ATP 250 di Amersfoort e ottiene il primo successo nel circuito maggiore sconfiggendo Juan Pablo Guzm\u00e1n per 6-3, 1-6, 7-5, per poi essere eliminato al secondo turno dall'ex n. 1 del mondo Carlos Moy\u00e1. Ad agosto fa la sua prima apparizione in un torneo del Grande Slam nelle qualificazioni degli US Open, ed esce al primo turno per mano del tedesco Benjamin Becker. In settembre ottiene il secondo successo ATP in carriera a Palermo eliminando Juan Antonio Mar\u00edn prima di arrendersi a Nicol\u00e1s Lapentti. A fine anno si trova alla 247\u00aa posizione della classifica mondiale.\n2007: vittoria su Andy Murray e top 100.\nIn gennaio \u00e8 sconfitto al primo turno di qualificazione degli Australian Open da Michael Berrer. A Santiago raggiunge la sua prima finale in un Challenger e viene sconfitto in tre set da Mart\u00edn Vassallo Arg\u00fcello dopo aver battuto in semifinale \u00d3scar Hern\u00e1ndez. Al primo turno delle qualificazioni nel Masters 1000 di Indian Wells supera Simone Bolelli vincendo 17-15 il tie-break del terzo set e viene eliminato da Alejandro Falla. Nelle qualificazioni dell'ATP 500 di Barcellona elimina Roko Karanu\u0161i\u0107 e Albert Portas, e al primo turno del tabellone principale perde in due set contro Nicol\u00e1s Almagro. Alle qualificazioni degli Internazionali d'Italia supera il primo turno per il ritiro di Juan Martin del Potro e al secondo viene sconfitto da Amer Deli\u0107. In maggio interrompe il rapporto con l'allenatore Caperchi e si trasferisce all'accademia di Vilar\u00f2 e Roig a Barcellona, sotto la guida di Oscar Serrano. Al torneo di Sanremo elimina Marcel Granollers, Aleksandr Dolgopolov e Steve Darcis e, alla sua seconda finale Challenger, viene superato da Francesco Aldi.\nAlla sua prima esperienza al Roland Garros supera le qualificazioni a spese di \u0141ukasz Kubot, Michael Berrer e Rainer Sch\u00fcttler. Al debutto assoluto nel tabellone principale di una prova del Grande Slam viene battuto in cinque set al primo turno dal n. 35 ATP Juan M\u00f3naco. Dopo due semifinali nei tornei Challenger, al torneo di Kitzb\u00fchel supera le qualificazioni e al primo turno del main draw sconfigge Juan Pablo Brzezicki, ottenendo la prima vittoria in un ATP International Series Gold. Al secondo turno ha la meglio in due set su Werner Eschauer e approda per la prima volta in carriera al terzo turno in un torneo del circuito maggiore, dove si arrende in due partite ad Andreas Seppi.\nNel Masters 1000 di Montr\u00e9al supera le qualificazioni e al primo turno del tabellone principale ottiene la sua prima vittoria in un Masters 1000 superando Peter Polansky; al secondo turno elimina a sorpresa il n\u00ba 14 ATP Andy Murray, con il punteggio di 6-2, 6-2, e al terzo raccoglie solo due giochi contro il n\u00ba 1 al mondo Roger Federer. Agli US Open non supera le qualificazioni, sconfitto al turno decisivo da Rainer Sch\u00fcttler dopo le vittorie su Horacio Zeballos e Lars Burgsm\u00fcller. Al primo turno a Mumbai subisce una delle sconfitte pi\u00f9 pesanti in carriera perdendo 0-6, 1-6 dal n\u00ba 14 ATP Richard Gasquet. Al torneo di Tokyo esce al primo turno per mano di Mi\u0161a Zverev. Chiude la stagione nei Challenger sudamericani e grazie alla semifinale raggiunta ad Asunci\u00f3n, il 12 novembre entra per la prima volta nella top 100 del ranking, in 94\u00aa posizione. Nel suo ultimo torneo del 2007 raggiunge nuovamente la semifinale a Buenos Aires.\n2008: primi titoli Challenger.\nAgli Australian Open entra per la prima volta nel tabellone principale di uno Slam senza passare per le qualificazioni e al primo turno viene sconfitto al 5\u00ba set da Michael Russell. Subito dopo raggiunge per la prima volta i quarti nel circuito maggiore nell'ATP International Series di Vi\u00f1a del Mar, battendo tra gli altri il n\u00ba 25 ATP Juan Ignacio Chela. La settimana seguente disputa a Costa do Sauipe la sua prima semifinale ATP e Nicol\u00e1s Almagro gli concede appena 2 giochi. Esce di scena al secondo turno sia a Buenos Aires, sia al Masters 1000 di Indian Wells. In questo periodo continua a migliorare il proprio best ranking e il 14 aprile sale al 71\u00ba posto. Un infortunio al polso lo tiene fuori dalle gare per quasi tre mesi, salta gli Internazionali d'Italia e il Roland Garros e retrocede alla 103\u00aa posizione del ranking. Al torneo ATP di Varsavia perde in semifinale contro il n\u00ba 4 del mondo Nikolaj Davydenko, dopo aver eliminato nei quarti Guillermo Ca\u00f1as. In giugno fa il suo debutto assoluto a Wimbledon e viene sconfitto al primo turno da Marat Safin.\nIl 6 luglio conquista a Torino il suo primo titolo Challenger battendo in finale Diego Junqueira. Al torneo ATP di Umago supera nei quarti Carlos Moy\u00e1 e viene sconfitto in semifinale da Fernando Verdasco. In agosto esordisce anche nel tabellone principale degli US Open, dove a negargli la prima vittoria in un Grande Slam \u00e8 Wayne Odesnik che si impone in cinque partite. Sulla terra rossa di Genova conquista il suo secondo titolo Challenger sconfiggendo in finale Gianluca Naso. Il 19 settembre fa il suo esordio in Coppa Davis nella sfida dei play-out vinta contro la Lettonia; nel primo singolare \u00e8 sconfitto in tre set da Ernests Gulbis e, a punteggio acquisito, si impone su Andis Ju\u0161ka. Sconfitto da Ga\u00ebl Monfils al primo turno del Masters 1000 di Madrid, salta gli ultimi incontri dell'annata per un infortunio al ginocchio che lo costringe a sottoporsi a un intervento chirurgico e chiude la stagione all'88\u00aa posizione del ranking.\n2009: ottavi di finale a Monte Carlo.\nAgli Australian Open vince il suo primo match in un torneo del Grande Slam battendo in rimonta il kazako Andrej Golubev e al secondo turno cede a Nicol\u00e1s Almagro. In marzo affronta la Slovacchia a Cagliari per il secondo turno di Coppa Davis e vince entrambi i singolari contro Dominik Hrbat\u00fd e Luk\u00e1\u0161 Lacko, contribuendo al successo dell'Italia per 4-1. Al primo turno del Masters 1000 di Monte-Carlo sconfigge in rimonta Tom\u00e1\u0161 Berdych, al secondo concede due soli giochi a Marin \u010cili\u0107 e negli ottavi viene eliminato da Andy Murray. Ottiene quindi la sua prima vittoria in carriera nel Masters 1000 di Roma battendo al primo turno Filippo Volandri al tie-break del terzo set, prima della sconfitta subita contro il n\u00ba 7 ATP Gilles Simon. Al Masters 1000 di Madrid supera le qualificazioni e accede al secondo turno del tabellone principale per il ritiro di Paul-Henri Mathieu; viene quindi superato nuovamente da Gilles Simon. Supera le qualificazioni anche al Roland Garros e perde al primo turno da Igor' Andreev in cinque set. Raggiunge comunque il 57\u00ba posto della classifica ATP, suo nuovo best ranking, diventando il secondo tennista italiano alle spalle di Andreas Seppi.\nEliminato al primo turno sia al Queen's che a Eastbourne, rispettivamente da Kevin Anderson e Dmitrij Tursunov, passa per la prima volta in carriera il primo turno a Wimbledon grazie al ritiro di Denis Istomin e al secondo viene eliminato da David Ferrer. In luglio si aggiudica il Challenger di San Benedetto del Tronto battendo in finale Cristian Villagran. La settimana successiva al torneo ATP di Stoccarda sconfigge nell'ordine Fabrice Santoro, Paul-Henri Mathieu e Nikolaj Davydenko, per poi cedere in semifinale a Victor H\u0103nescu. Al torneo ATP 500 di Amburgo supera al primo turno Ivo Min\u00e1\u0159 e viene eliminato dal finalista del Roland Garros Robin S\u00f6derling. Al primo turno di Umago sconfigge Mi\u0161a Zverev ed \u00e8 superato al secondo da Bolelli. Perde al primo turno a New Haven e agli US Open, rispettivamente contro Janko Tipsarevi\u0107 e Jarkko Nieminen. Nella sfida di Davis persa a Genova contro la Svizzera, Fognini viene schierato a risultato acquisito e vince contro Michael Lammer. Conclude la stagione senza ottenere altri risultati di rilievo al 54\u00ba posto del ranking.\n2010: prima vittoria contro un top 10.\nApre la stagione con tre sconfitte al primo turno a Doha, Auckland e agli Australian Open. Torna alla vittoria in febbraio a Costa do Sauipe battendo Mart\u00edn Vassallo Arg\u00fcello e Marcel Granollers, e viene eliminato nei quarti di finale da \u0141ukasz Kubot. Dopo le nuove sconfitte al primo turno a Buenos Aires e ad Acapulco, nella sfida di Coppa Davis tra Italia e Bielorussia in marzo si impone su Aljaksandr Bury. Nel Masters 1000 di Indian Wells supera al primo turno Olivier Rochus e viene sconfitto al secondo da Juan M\u00f3naco. Viene eliminato al turno di esordio anche a Miami, a Monte-Carlo, a Barcellona e agli Internazionali d'Italia. Vince l'unico incontro di questo periodo a Belgrado contro Franko \u0160kugor e al secondo turno si arrende a \u0110okovi\u0107, e subisce due nuove sconfitte al primo turno a Madrid e a Nizza.\nAl Roland Garros si impone in 5 set su Nicol\u00e1s Mass\u00fa e Ga\u00ebl Monfils, al quale rimonta uno svantaggio di due set in un match durato oltre quattro ore, e al terzo turno si arrende a Stanislas Wawrinka. A Wimbledon sconfigge al primo turno Verdasco con il punteggio di 7-6, 6-2, 6-7, 6-4, nella sua prima vittoria in carriera contro un top 10 della classifica mondiale. Al secondo turno sconfigge in 5 set Michael Russell e al terzo deve inchinarsi a Julien Benneteau. A B\u00e5stad viene eliminato al secondo turno da David Ferrer, la settimana successiva ad Amburgo sconfigge Rub\u00e9n Ram\u00edrez Hidalgo e Marc Gicquel e perde al terzo turno contro Andreas Seppi.\nNel Masters 1000 di Toronto supera le qualificazioni e nel tabellone principale si impone in due set su Radek \u0160t\u011bp\u00e1nek prima di perdere al secondo turno contro Nikolaj Davydenko. Viene ancora una volta eliminato al primo turno agli U.S. Open, dove Verdasco si impone in 5 set prendendosi la rivincita della sconfitta subita a Wimbledon. Sceso al n\u00ba 71 del ranking, torna a giocare nei Challenger e a Genova sconfigge in semifinale Andreas Seppi e in finale Potito Starace, aggiudicandosi il quarto torneo Challenger in carriera. La settimana successiva scende in campo nella sfida di Coppa Davis persa 2-3 contro la Svezia a Lidk\u00f6ping, perde il primo singolare contro Robin S\u00f6derling, che gli concede 6 giochi, e vince l'incontro con Andreas Vinciguerra a risultato acquisito dagli svedesi.\nSconfitta da Tobias Kamke al primo turno di Bucarest, Fognini annuncia la separazione dal coach Oscar Serrano. Vince quindi i Challenger di Napoli, grazie al ritiro in finale di Boris Pa\u0161anski, e di Santiago, battendo in finale Paul Capdeville. Il ritorno nel circuito maggiore lo vede uscire al primo turno contro Aleksandr Dolgopolov a San Pietroburgo. In novembre supera le qualificazioni del Masters 1000 di Parigi Bercy, al primo turno del tabellone principale elimina Michael Berrer e al secondo perde al tie-break del terzo set da David Ferrer. Conclude la stagione al 55\u00ba posto del ranking ATP.\n2011: quarti di finale al Roland Garros e primo titolo ATP in doppio.\nLa stagione prende il via con la guida tecnica affidata al nuovo coach argentino Pablo Martin. In gennaio raccoglie solo sconfitte al primo turno a Doha da Nikolaj Davydenko, a Auckland e agli Australian Open. A Santiago del Cile sconfigge nell'ordine \u0141ukasz Kubot, Albert Ramos Vi\u00f1olas e Thomaz Bellucci, prima di cedere in semifinale a Tommy Robredo. Ad Acapulco esce al secondo turno contro Stanislas Wawrinka. In marzo viene sconfitto al primo turno nei Masters 1000 di Indian Wells e Miami. \nA Casablanca supera Gerard Granollers e Bla\u017e Kav\u010di\u010d, contro il quale si era trovato in svantaggio 1-6, 1-5, e nei quarti viene sconfitto da Albert Monta\u00f1\u00e9s. Al Masters 1000 di Monte Carlo supera al primo turno Kevin Anderson e perde al secondo con Viktor Troicki. Al primo turno di Barcellona \u00e8 costretto al ritiro contro Simone Vagnozzi a causa di un problema fisico dopo aver vinto il primo set. Arrivano poi altre due sconfitte al primo turno agli Internazionali d'Italia e a Nizza. Al Roland Garros supera in tre set Denis Istomin, al secondo turno concede tre giochi a St\u00e9phane Robert e al terzo supera in quattro set Guillermo Garc\u00eda L\u00f3pez, accedendo per la prima volta agli ottavi in un torneo del Grande Slam. Batte quindi per 11-9 al quinto set Albert Monta\u00f1\u00e9s dopo aver salvato 4 match-point e il giorno successivo annuncia il ritiro dal torneo per un infortunio subito nel match con Monta\u00f1\u00e9s. Il risultato di Parigi gli consente di salire alla 35\u00aa posizione della classifica mondiale, diventando il nuovo n\u00ba 1 italiano. L'infortunio lo terr\u00e0 fuori dalle gare per un mese costringendolo a saltare il torneo di Wimbledon..\nTorna alle competizioni in Coppa Davis per la sfida vinta 5-0 contro la Slovenia ad Arzachena e si aggiudica entrambi i singolari contro Grega \u017demlja e Alja\u017e Bedene. Nei successivi tornei di Stoccarda e di Amburgo viene eliminato al secondo turno rispettivamente da Cedrik-Marcel Stebe e da J\u00fcrgen Melzer. Al torneo di Umago batte nell'ordine Rui Machado, Olivier Rochus e Potito Starace prima di perdere in due set la semifinale con Marin Cilic. Nel torneo di doppio conquista in coppia con Bolelli il suo primo titolo ATP in carriera. Dopo le sconfitte al primo turno a Kitzb\u00fchel e al Masters 1000 di Montr\u00e9al, a Cincinnati supera all'esordio Troicki e al turno successivo viene sconfitto da James Blake. Vince quindi per la prima volta in carriera un incontro agli US Open sconfiggendo in quattro set Horacio Zeballos e al secondo turno il n\u00ba 9 del ranking Tom\u00e1\u0161 Berdych gli lascia soltanto cinque giochi.\nNella sfida di Coppa Davis contro il Cile a Santiago sconfigge l'ex n. 5 del mondo Fernando Gonz\u00e1lez e in doppio con Simone Bolelli la coppia Aguilar / Mass\u00fa assicurando il punto decisivo del 3-0 all'Italia, che viene cos\u00ec promossa nel Gruppo Mondiale dopo undici anni di assenza. Eliminato al primo turno a Bangkok, a Pechino supera Grega Zemlja e viene sconfitto al secondo turno da Marin \u010cili\u0107. Nel primo turno del Masters 1000 di Shanghai raccoglie appena due giochi contro Florian Mayer. Subito dopo annuncia la separazione dal coach Pablo Martin e di concludere la stagione senza allenatore. A Vienna sconfigge all'esordio Tommy Robredo e viene eliminato al secondo turno da Xavier Malisse. Esce al secondo turno anche a Valencia, sconfitto da Juan M\u00f3naco. Conclude la stagione con la sconfitta al primo turno contro Ivan Dodig al Masters 1000 di Parigi-Bercy. In quei giorni giunge la notizia dell'ingaggio di Jos\u00e8 Perlas come nuovo coach. A fine anno si trova al 48\u00ba posto della classifica mondiale.\n2012: prime finali ATP in singolare.\nLa stagione ha inizio con l'eliminazione al primo turno a Chennai, battuto da Dudi Sela per 0-6, 1-6, una delle sconfitte pi\u00f9 pesanti subite in carriera. A Sydney supera il primo turno contro Michael Russell prima di cedere a Richard Gasquet ed esce al primo turno anche agli Australian Open. Un infortunio al piede lo tiene fuori dalle gare per oltre due mesi, torna in campo a Casablanca e al primo turno perde contro Guillermo Garc\u00eda L\u00f3pez. La settimana successiva vince al primo turno del Masters 1000 di Monte Carlo contro Micha\u00ebl Llodra e al secondo viene battuto da Robin Haase. A Bucarest supera i primi due turni contro Joao Souza e Marcos Baghdatis. Nei quarti ottiene il suo primo successo in un torneo ATP contro Andreas Seppi, superato in 3 set. In semifinale lascia soltanto quattro giochi a Attila Bal\u00e1zs e alla sua prima finale nel circuito maggiore perde contro Gilles Simon per 4-6, 3-6.\nNel primo turno del Masters 1000 di Madrid subisce la quinta sconfitta in altrettante sfide dirette contro Gilles Simon. Al secondo turno degli Internazionali d'Italia viene sconfitto in due set da Granollers dopo aver superato Baghdatis. A Nizza perde all'esordio contro Steve Darcis. Al Roland Garros, dove difende i quarti ottenuti nell'edizione precedente, elimina Adrian Mannarino e Viktor Troicki, e al terzo turno soccombe in tre set al n\u00ba 5 del mondo Jo-Wilfried Tsonga. A Eastbourne elimina Albert Ramos e Bernard Tomi\u0107 e viene sconfitto nei quarti da Andy Roddick, futuro vincitore del torneo. A Wimbledon elimina al primo turno Micha\u00ebl Llodra prima di essere battuto da Federer, che gli concede soltanto 6 giochi. Alla sua prima esperienza olimpica, ai Giochi di Londra, il sorteggio lo mette di fronte al primo turno al n\u00ba 2 del mondo Novak \u0110okovi\u0107, che si impone in rimonta in tre set.\nSupera le qualificazioni nei due Masters 1000 nordamericani, e nei tabelloni principali esce al secondo turno a Toronto e al primo a Cincinnati. Al primo turno degli US Open vince dopo essere stato in svantaggio di due set contro \u00c9douard Roger-Vasselin e al secondo supera Guillermo Garc\u00eda L\u00f3pez. Al terzo viene eliminato in quattro set da Andy Roddick, al suo ultimo torneo in carriera. La settimana seguente partecipa a Napoli allo spareggio di coppa Davis vinto dall'Italia sul Cile per 4-1, vincendo in cinque set in singolare contro Paul Capdeville. A San Pietroburgo batte in sequenza Tobias Kamke, Serhij Stachovs'kyj, Roberto Bautista Agut e Gimeno Traver, e alla sua prima finale ATP sul cemento viene sconfitto da Martin Kli\u017ean per 2-6, 3-6. Il risultato gli consente di rientrare nella top 50, in 47\u00aa posizione. Nonostante le quattro sconfitte al primo turno negli ultimi tornei stagionali a Pechino, Shanghai, Vienna e Valencia, chiude il 2012 al 45\u00ba posto in classifica.\n2013: due titoli ATP consecutivi e la top 20.\nIl 2013 si apre con la sconfitta al primo turno a Doha, la settimana successiva supera Grigor Dimitrov al primo turno a Sydney e al terzo viene estromesso da Granollers. Nel singolare degli Australian Open viene subito sconfitto in cinque partite da Roberto Bautista Agut mentre in doppio, in coppia con Bolelli, perde in semifinale contro i fratelli Bryan, futuri vincitori del torneo. Nel primo turno del Gruppo Mondiale di Coppa Davis, l'Italia supera 3-2 la Croazia a Torino e Fognini contribuisce vincendo con Bolelli il doppio contro Marin \u010cili\u0107 / Ivan Dodig e supera in quattro set Dodig nell'incontro decisivo. Eliminato all'esordio a San Paolo, nel successivo ATP 250 di Buenos Aires supera Guillermo Garc\u00eda L\u00f3pez e Marco Trungelliti e perde nei quarti contro il n\u00ba 4 ATP David Ferrer per 2-6, 1-6. Ad Acapulco raggiunge la sua prima semifinale in carriera in un torneo ATP 500, grazie ai successi contro Stanislas Wawrinka, Alja\u017e Bedene e Santiago Giraldo. In semifinale perde nuovamente con Ferrer per 3-6, 7-6, 1-6.\nAl Masters 1000 di Indian Wells batte nuovamente Bedene e viene sconfitto al secondo turno dal n\u00ba 1 del mondo Novak \u0110okovi\u0107 con il punteggio di 0-6, 7-5, 2-6. Al terzo turno del successivo Masters 1000 di Miami perde per la terza volta in un mese contro David Ferrer. A coronamento degli ultimi risultati, Fognini sale per la prima volta al 31\u00ba posto del ranking. In aprile l'Italia viene eliminata per 3-1 dal Canada nei quarti di finale del Gruppo Mondiale di Coppa Davis disputati a Vancouver. Fognini perde il secondo singolare contro Milos Raonic e il doppio con Daniele Bracciali contro la coppia Vasek Pospisil / Daniel Nestor. A Monte Carlo elimina al primo turno Andreas Seppi, al secondo Albert Ramos e al terzo il n\u00ba 6 del mondo Tom\u00e1\u0161 Berdych per 6-4, 6-2, conseguendo la seconda vittoria in carriera su un top 10. Si ripete battendo nei quarti il n\u00ba 9 ATP Richard Gasquet per 7-6, 6-2. Nella sua prima semifinale in carriera in un Masters 1000 trova il n. 1 ATP Novak \u0110okovi\u0107, che si impone per 6-2, 6-1. Il risultato ottenuto nel Principato gli consente di salire per la prima volta al 24\u00ba posto della classifica mondiale.\nAll'Estoril elimina Paolo Lorenzi e perde al secondo turno con Pablo Carre\u00f1o Busta. Al Masters 1000 di Madrid viene subito eliminato da Michail Ju\u017enyj. Agli Internazionali d'Italia supera Andreas Seppi e al secondo turno affronta per la prima volta in carriera Rafael Nadal, n\u00ba 5 del mondo e futuro vincitore del torneo, che lo sconfigge con il punteggio di 6-1, 6-3. A Nizza vince contro Marco Cecchinato e viene sconfitto al secondo turno da Ga\u00ebl Monfils. Al Roland Garros batte Andreas Beck e Luk\u00e1\u0161 Rosol, prima di perdere nuovamente con Rafael Nadal. Sull'erba di Eastbourne supera Grega \u017demlja e Martin Kli\u017ean prima di essere eliminato da Ivan Dodig. A Wimbledon esce subito di scena per mano di J\u00fcrgen Melzer che lo sconfigge in 4 set.\nA Stoccarda elimina Alexander Ward e al secondo turno Leonardo Mayer per 6-1, 6-3. Nei quarti supera la testa di serie n\u00ba 1 Tommy Haas per 6-2, 6-4. In semifinale sconfigge Roberto Bautista Agut per 6-1, 6-3 e il 14 luglio, nella sua terza finale in carriera, vince il suo primo titolo ATP battendo Philipp Kohlschreiber con il punteggio di 5-7, 6-4, 6-4. La settimana successiva, nell'ATP 500 di Amburgo, sconfigge al turno d'esordio Albert Ramos per 6-1, 6-3, al secondo Marcel Granollers per 6-2, 6-4 e nei quarti Tommy Haas con il punteggio di 6-2, 6-4. In semifinale estromette il n\u00b0 3 del seeding Nicol\u00e1s Almagro per 6-4, 7-6. In finale sconfigge Federico Delbonis con il punteggio di 4-6, 7-6, 6-2, annullando tre match-point nel tie-break del secondo set. Grazie a questo due successi consecutivi, sale alla 19\u00aa posizione del ranking mondiale. A Umago supera nei primi due turni Thiemo de Bakker e Martin Klizan. Al terzo batte Ga\u00ebl Monfils in tre set e, alla sua terza finale consecutiva, viene sconfitto in due set da Tommy Robredo, che interrompe una serie di 13 vittorie consecutive. Il risultato gli consente di diventare il 16\u00ba del ranking. \nEliminato al secondo turno a Montr\u00e9al, esce al turno di esordio a Cincinnati e agli US Open. In settembre a San Pietroburgo per la prima volta in carriera \u00e8 accreditato della testa di serie n\u00ba 1 in un torneo del circuito maggiore, eliminato Dominic Inglot e viene quindi sconfitto da Micha\u0142 Przysi\u0119\u017cny. A Pechino batte al primo turno Tommy Robredo, al secondo Lleyton Hewitt e, ai suoi primi quarti di finale in un ATP 500 sul cemento, viene battuto in rimonta dal n\u00ba 2 del mondo Rafael Nadal. Al Masters 1000 di Shanghai supera nei primi turni Paolo Lorenzi e Tommy Robredo ed esce di nuovo ai quarti, questa volta contro il n\u00ba 2 del mondo \u0110okovi\u0107. A Vienna viene eliminato da Robin Haase dopo aver sconfitto Lukasz Kubot. A Valencia supera al primo turno Martin Klizan, al secondo Marcel Granollers e nei quarti viene superato da Nicol\u00e1s Almagro. Eliminato al primo turno a Parigi-Bercy, chiude il 2013 al 16\u00ba posto del ranking ATP.\n2014: terzo titolo ATP e semifinale in Coppa Davis.\nCostretto al ritiro all'esordio stagionale a Chennai, agli Australian Open giunge per la prima volta agli ottavi di finale superando nell'ordine Alex Bogomolov Jr., Jarkko Nieminen e Sam Querrey. Viene eliminato da Novak \u0110okovi\u0107 che gli concede quattro soli giochi. Nel primo turno del Gruppo Mondiale di Coppa Davis, l'Italia supera 3-1 l'Argentina a Mar del Plata. Fognini ha la meglio nel primo singolare su Juan Monaco, in doppio con Bolelli sconfigge la coppia Eduardo Schwank/Horacio Zeballos e conquista il punto decisivo battendo Carlos Berlocq. A Vi\u00f1a del Mar supera Bedene, nei quarti J\u00e9r\u00e9my Chardy e in semifinale ha la meglio su Nicol\u00e1s Almagro. In finale trionfa su Leonardo Mayer per 6-2 6-4, conquistando il suo terzo titolo in carriera, grazie al quale sale per la prima volta alla 14\u00aa posizione del ranking mondiale. Subito dopo raggiunge la sua settima finale ATP al torneo di Buenos Aires; dopo la vittoria in semifinale con Tommy Robredo perde nuovamente con David Ferrer, questa volta in 2 set. \u00c8 la sua seconda sconfitta negli ultimi 25 incontri giocati su terra rossa. Conclude la \"tourn\u00e9e\" sudamericana a Rio de Janeiro perdendo il quarto di finale contro Aleksandr Dolgopolov.\nA marzo raggiunge gli ottavi di finale in entrambi i Masters 1000 americani di Indian Wells e Miami; nel primo supera Ryan Harrison e Ga\u00ebl Monfils prima di cedere nuovamente a Dolgopolov. A Miami elimina Luk\u00e1\u0161 Lacko e Roberto Bautista-Agut, e contro Rafael Nadal rimedia la quarta sconfitta in altrettanti incontri diretti. Il 31 marzo ottiene il suo nuovo best ranking con la 13\u00aa posizione. Ad aprile prende parte alla sfida vinta 3-2 contro la Gran Bretagna a Napoli valida per i quarti di finale di Coppa Davis, che riporta l'Italia alle semifinali del torneo per la prima volta dall'edizione del 1998. Si aggiudica il primo singolare su James Ward ma perde il doppio con Bolelli contro la coppia Colin Fleming / Andy Murray. Con i britannici avanti 2-1, Fognini batte per la quarta volta in carriera un Top 10 sconfiggendo Andy Murray, campione in carica a Wimbledon e n\u00ba 8 del ranking, in quella che viene definita la migliore partita disputata da Fognini fino a quel momento. Con le due squadre in parit\u00e0, la vittoria di Seppi su Ward assicura agli \"azzurri\" il passaggio del turno.\nAl Masters 1000 di Monte Carlo supera il primo turno soffrendo contro Jo\u00e3o Sousa, al secondo sconfigge Bautista Agut e viene eliminato da Jo-Wilfried Tsonga. Nell'occasione il tennista italiano si rende protagonista di turpiloquio, inveendo per la frustrazione contro il proprio box. A Monaco di Baviera elimina nell'ordine Dustin Brown, Thomaz Bellucci e in semifinale Jan-Lennard Struff; in finale viene sconfitto da Martin Kli\u017ean. Sconfitto al primo turno a Madrid e agli Internazionali d'Italia, torna al successo eliminando nei primi due turni del Roland Garros Andreas Beck e Thomaz Bellucci prima di essere sconfitto in cinque set da Ga\u00ebl Monfils. A Wimbledon supera Alex Kuznetsov, rimontando due set di svantaggio, e Tim P\u00fctz per poi essere eliminato da Kevin Anderson. Viene multato per 27.500 $ per aver litigato durante il primo match con il giudice di sedia e con il supervisor intervenuto per calmarlo.\nNon riesce a difendere i titoli vinti l'anno prima a Stoccarda e ad Amburgo, nel primo supera Andrej Golubev e Santiago Giraldo e in semifinale viene estromesso da Roberto Bautista Agut, mentre nel secondo viene eliminato al primo turno da Filip Krajinovi\u0107. Durante l'incontro apostrofa l'avversario con un insulto di stampo razziale, per il quale si scuser\u00e0 poi pubblicamente. Al torneo di Umago perde in semifinale contro Pablo Cuevas dopo aver eliminato Albert Montanes e Borna \u0106ori\u0107. La stagione sul cemento nordamericano si apre con la vittoria al primo turno su Michail Ju\u017enyj, cui fa seguito la sconfitta per mano di Kevin Anderson, che lo fa retrocedere al 21\u00ba posto del ranking. A Cincinnati si spinge per la prima volta ai quarti di finale di un torneo Masters 1000 sul cemento eliminando Edouard Roger Vasselin, Lleyton Hewitt e Yen Hsun-Lu prima perdere 0-6, 1-6 contro il n\u00ba 7 del mondo Milos Raonic, che gli infligge una delle tre sconfitte pi\u00f9 pesanti subite in carriera. Agli US Open elimina al primo turno Andrey Golubev in tre set ed esce di scena al secondo contro Adrian Mannarino.\nIn settembre \u00e8 impegnato a Ginevra nella semifinale del Gruppo Mondiale di Coppa Davis contro la Svizzera. Perde in tre set contro il n\u00ba 4 del ranking ATP Stan Wawrinka, il giorno successivo vince il doppio in coppia con Bolelli contro Wawrinka / Chiudinelli. Nella giornata conclusiva, con la Svizzera in vantaggio 2-1, perde in tre set contro Roger Federer, decretando l'uscita dell'Italia dalla manifestazione. La trasferta autunnale sul cemento asiatico lo vede uscire al primo turno sia a Pechino che al Masters 1000 di Shanghai, dove a estrometterlo in 2 set \u00e8 il n\u00ba 553 del mondo Chuhan Wang, il giocatore con la peggior classifica da cui sia stato sconfitto in un incontro ATP. Esce al primo turno anche a Mosca e, dopo una serie di sei sconfitte consecutive, torna alla vittoria a Valencia superando Albert Ramos e negli ottavi esce di scena contro il n\u00ba 10 del mondo Andy Murray. Perde all'esordio anche al Masters 1000 di Parigi-Bercy e chiude l'annata al 20\u00ba posto del ranking.\n2015: Australian Open e top 10 in doppio e la vittoria su Nadal agli Us Open.\nNel suo primo torneo dell'anno a Sydney esce all'esordio per mano di Juan Mart\u00edn del Potro. Agli Australian Open \u00e8 Alejandro Gonz\u00e1lez a estrometterlo in quattro set. Nella prova di doppio ottiene invece uno storico risultato in coppia con Simone Bolelli, sconfiggendo in finale per 6-4, 6-4 Nicolas Mahut e Pierre-Hugues Herbert. \u00c8 il primo titolo del Grande Slam conquistato da una coppia italiana nell'era Open, nonch\u00e9 il primo dopo la vittoria al Roland Garros del 1959 di Nicola Pietrangeli e Orlando Sirola. Con questa vittoria migliora il best ranking in doppio raggiungendo la 18\u00aa posizione. \nA San Paolo perde nei quarti di finale contro Santiago Giraldo e a Rio de Janeiro raggiunge la sua nona finale ATP in carriera eliminando in successione Ji\u0159\u00ed Vesel\u00fd, Pablo And\u00fajar e Federico Delbonis, superato al tie-break del set decisivo. In semifinale, dopo quattro sconfitte in altrettanti precedenti, supera per la prima volta in carriera Rafael Nadal, n\u00ba 3 del mondo, con il punteggio di 1-6, 6-2, 7-5, collezionando la quinta vittoria in carriera contro un Top 10. In finale deve inchinarsi per l'ottava volta consecutiva a David Ferrer, che lo batte 6-2, 7-5. All'esordio a Buenos Aires raccoglie solo tre giochi contro Berlocq. A inizio marzo, l'Italia viene eliminata per 3-2 dal Kazakistan nel primo turno del Gruppo Mondiale di Coppa Davis giocato ad Astana. Con le due squadre in parit\u00e0 dopo la prima giornata, Fognini e Bolelli si aggiudicano il doppio contro Oleksandr Nedovjesov/Andrej Golubev. Nell'ultima giornata, Seppi perde il singolare contro Michail Kuku\u0161kin e, nel match decisivo, Fognini viene battuto da Nedovjesov in cinque set.\nA Indian Wells viene eliminato a sorpresa all'esordio da Adrian Mannarino; nel torneo di doppio perde la finale in coppia con Bolelli. Nel successivo Masters 1000 di Miami esce nuovamente all'esordio per mano di Jack Sock. Al Masters 1000 di Monte Carlo viene battuto al secondo turno in 2 set dalla testa di serie n\u00ba 9 Dimitrov dopo aver superato Jerzy Janowicz. In doppio raggiunge la finale con Bolelli e viene sconfitto dai gemelli Bob Bryan / Mike Bryan. A Barcellona, dove non era mai andato oltre il primo turno, giunge ai quarti di finale; all'esordio supera Andrej Rubl\u00ebv, negli ottavi sconfigge per la seconda volta consecutiva Nadal, diventando uno dei sette giocatori ad aver sconfitto pi\u00f9 di una volta il campione spagnolo sulla terra rossa. Perde quindi in due set contro Pablo And\u00fajar. Al secondo turno a Monaco di Baviera raccoglie solo 3 giochi contro Dominic Thiem.\nAgli Internazionali d'Italia batte Steve Johnson e Dimitrov, raggiungendo per la prima volta gli ottavi, e perde contro Tom\u00e1\u0161 Berdych al tie-break del set decisivo. Al Roland Garros batte al primo turno Tatsuma It\u014d e al secondo perde da Beno\u00eet Paire; nel torneo di doppio si spinge fino alla semifinale in coppia con Bolelli e perde contro i gemelli Bryan. A fine torneo sale al 9\u00ba posto della classifica mondiale e Bolelli al 10\u00ba, diventando i primi italiani a entrare nella top 10 di doppio. A Wimbledon supera all'esordio Tim Smyczek e viene eliminato al turno successivo da Vasek Pospisil. Il 20 luglio sale alla posizione n\u00ba 7 del classifica mondiale ATP di doppio. A Umago supera Ji\u0159\u00ed Vesel\u00fd e Damir D\u017eumhur prima di perdere nei quarti al tie-break del terzo set contro Jo\u00e3o Sousa dopo aver sprecato un match-point. Ad Amburgo raggiunge la sua quinta finale ATP in carriera, dove si arrende in 2 set a Nadal dopo aver eliminato nell'ordine Chardy, Ramos, Bedene e Pouille. A Kitzb\u00fchel sconfigge Dennis Novak ed esce al secondo turno per mano di Kohlschreiber.\nNei due Masters 1000 estivi nordamericani esce al primo turno contro Ga\u00ebl Monfils a Montr\u00e9al e contro Thanasi Kokkinakis a Cincinnati. Agli US Open approda agli ottavi di finale, suo miglior risultato in carriera nel torneo. Nei primi due turni batte Steve Johnson e Pablo Cuevas. Nel terzo turno si impone sul n\u00ba 8 del mondo Nadal in cinque partite rimontando uno svantaggio di due set, e di un break sia nella terza che nella quarta partita. Nei tornei del Grande Slam, lo spagnolo non aveva mai perso quando si era trovato in vantaggio per due set a zero. Per Fognini \u00e8 il primo successo contro Nadal sul cemento e la seconda vittoria contro un top 10 in uno Slam. Negli ottavi di finale perde da Feliciano L\u00f3pez in tre set. In settembre \u00e8 impegnato a Irkutsk nei play-off del Gruppo Mondiale di Coppa Davis contro la Russia. Nella prima giornata supera Andrej Rubl\u00ebv, il giorno successivo vince il doppio in coppia con Bolelli contro la coppia Evgenij Donskoj/Konstantin Krav\u010duk e nella giornata finale, con l'Italia in vantaggio 2-1, si aggiudica il singolare contro Tejmuraz Gaba\u0161vili in quattro set, regalando la salvezza agli \"azzurri\".\nA Pechino giunge per la prima volta in semifinale sul cemento in un torneo ATP 500, al primo turno sconfigge Klizan, nel secondo David Goffin e nei quarti Pablo Cuevas. Viene eliminato da Nadal in due set. Nel Masters 1000 di Shanghai si ferma al secondo turno contro Kevin Anderson dopo la vittoria su Jo\u00e3o Sousa. A Shanghai arriva in finale nel doppio con Bolelli, persa contro Raven Klaasen / Marcelo Melo. A Vienna sconfigge Paul-Henri Mathieu e Radek \u0160t\u011bp\u00e1nek prima di perdere nei quarti contro David Ferrer. Nel torneo di doppio Fognini e Bolelli perdono in semifinale. Esce all'esordio in singolare a Valencia e a Parigi-Bercy. Con i risultati ottenuti in stagione, Fognini e Bolelli si qualificano per le Finali ATP di doppio, vengono battuti in tre set nel match inaugurale da Jamie Murray e John Peers e nel secondo match perdono dai gemelli Bryan in due partite, raccolgono poi un ininfluente successo contro Rohan Bopanna e Florin Mergea nell'ultima partita del Round Robin. Era la prima presenza di un doppio azzurro nella storia di questa manifestazione. Fognini chiude la stagione al n\u00ba 21 del ranking ATP in singolare e al n\u00ba 10 in doppio.\n2016: quarto titolo ATP.\nInizia la stagione a Auckland e dopo le vittorie con Jo\u00e3o Sousa e Thiemo de Bakker perde nei quarti in due set contro Tsonga. Perde al primo turno agli Australian Open e a Buenos Aires, al successivo torneo di Rio de Janeiro sconfigge al primo turno Bedene e si ritira durante il match contro Gimeno Traver accusando dolori addominali. L'infortunio si rivela pi\u00f9 grave del previsto e lo costringe a saltare i due Masters 1000 primaverili americani sul cemento. Rientra alle competizioni in aprile, ancora in precarie condizioni di forma, e al primo turno del torneo di Monte Carlo viene subito sconfitto da Lorenzi. Torna al successo dopo oltre tre mesi a Barcellona eliminando Youzhny e Troicki prima di cedere nei quarti a Nadal. A Monaco supera nell'ordine Maximilian Marterer, Michail Kuku\u0161kin, Jozef Koval\u00edk e in semifinale viene superato in due set da Kohlschreiber. Al Masters 1000 di Madrid elimina Tomi\u0107 e al secondo turno si arrende in tre partite al n\u00ba 6 del mondo Kei Nishikori. Esce al primo turno agli Internazionali d'Italia, a Nizza e al Roland Garros. Dopo il torneo parigino osserva un mese di sosta e sposa Flavia Pennetta. Ritorna alle gare a Wimbledon e supera in cinque set Delbonis. Viene poi sconfitto da Feliciano L\u00f3pez in cinque partite dopo essere stato in vantaggio di due set a zero.\nIn luglio, l'Italia viene sconfitta 1-3 a Pesaro dall'Argentina nei quarti di finale del Gruppo Mondiale di Coppa Davis. Dopo la sconfitta iniziale di Seppi contro Delbonis, Fognini ristabilisce la parit\u00e0 superando Juan Monaco. In coppia con Paolo Lorenzi perde il doppio contro del Potro e Pella e la sconfitta subita contro Delbonis spalanca le porte della semifinale agli argentini, che quell'anno si aggiudicheranno per la prima volta la manifestazione. A Umago supera Renzo Olivo e nei quarti Damir Dzumhur, al quale concede l'unico set perso nel torneo. In semifinale elimina Gast\u00e3o Elias e in finale sconfigge Andrej Martin per 6-4 6-1, conquistando il suo quarto titolo ATP. Al Masters 1000 di Toronto elimina Steve Johnson al primo turno ed esce di scena contro Jared Donaldson. Ai Giochi di Rio de Janeiro supera nei primi due turni V\u00edctor Estrella Burgos e Beno\u00eet Paire e al terzo viene eliminato dalla futura medaglia d'oro Andy Murray, che lo sconfigge in tre set dopo essere stato in svantaggio di 3-0 nel set decisivo.\nAl Masters 1000 di Cincinnati esce al primo turno e nel primo turno degli US Open rimonta due set di svantaggio a Tejmuraz Gaba\u0161vili imponendosi in 5 partite, viene eliminato da David Ferrer dopo essere stato in vantaggio di due set a uno. A Shenzhen supera Dudi Sela e al secondo turno cede a Mi\u0161a Zverev. Nel torneo di doppio di Shenzen, in coppia con Robert Lindstedt, si aggiudica il titolo battendo in finale per 7-6, 6-3 Oliver Marach / Fabrice Martin. Nel primo turno di Pechino sconfigge Troicki per poi subire l'undicesima sconfitta in altrettanti match contro David Ferrer. A Shanghai esce nuovamente al secondo turno, sconfitto da Djokovic dopo aver eliminato Ramos Vi\u00f1olas. A Mosca raggiunge la sua seconda finale stagionale battendo Berankis, Paolo Lorenzi, nei quarti Ramos Vi\u00f1olas e in semifinale Kohlschreiber. Nell'incontro che vale il titolo viene superato da Pablo Carre\u00f1o Busta con il punteggio di 4-6, 6-3, 6-2. Esce al primo turno a Vienna e al Masters 1000 di Parigi-Bercy. Annuncia quindi la separazione dal coach Jos\u00e8 Perlas per affidarsi all'argentino Franco Dav\u00edn. Chiude la stagione al 49\u00ba posto del ranking.\n2017: quinto titolo ATP e vittoria sul n. 1 del mondo.\nSconfitto al primo turno all'esordio stagionale a Sidney, agli Australian Open supera Feliciano Lopez e cede al secondo turno a Beno\u00eet Paire in cinque partite. A inizio febbraio, nel primo turno del Gruppo Mondiale di Coppa Davis disputato a Buenos Aires contro i campioni uscenti dell'Argentina, Fognini perde il doppio insieme a Bolelli contro Berlocq / Mayer e con le due squadre sul 2-2 sconfigge Guido Pella e regala il punto della vittoria all'Italia. Al successivo torneo ATP di Buenos Aires esce all'esordio perdendo da Robredo, contro il quale si prende la rivincita una settimana pi\u00f9 tardi a Rio de Janeiro, dove viene eliminato al secondo turno da Ramos Vi\u00f1olas. A San Paolo esce al terzo turno contro Carre\u00f1o Busta dopo aver eliminato Cecchinato e Giannessi. Al Masters 1000 di Indian Wells supera Konstantin Krav\u010duk e il n\u00ba 8 del mondo Jo-Wilfried Tsonga in tre partite; viene sconfitto al terzo turno da Pablo Cuevas. A Miami sconfigge nell'ordine Ryan Harrison, Jo\u00e3o Sousa, J\u00e9r\u00e9my Chardy e Donald Young. Nei quarti elimina il n\u00ba 4 mondiale Kei Nishikori, con il punteggio di 6-4, 6-2. Per Fognini \u00e8 la seconda semifinale raggiunta in un Masters 1000, la prima mai disputata da un italiano sul cemento in questa categoria. A negargli la finale \u00e8 Rafael Nadal, che lo supera per 6-1, 7-5. Questi risultati gli consentono di risalire al 28\u00ba posto del ranking ATP, tornando tra i primi 30 dopo 11 mesi e riconquistando la leadership nella classifica dei tennisti italiani. Un problema al polso sinistro e una fascite plantare gli impediscono di disputare i quarti di finale del Gruppo Mondiale di Coppa Davis, persi dall'Italia contro il Belgio.\nComincia la stagione europea sulla terra rossa con le sconfitte patite al primo turno a Monte-Carlo, Budapest e Monaco. A Madrid supera Jo\u00e3o Sousa e al secondo turno perde in tre set contro il n\u00ba 5 ATP Nadal, futuro vincitore del torneo. Agli Internazionali d'Italia sconfigge al primo turno la wild card Matteo Berrettini e al secondo il n\u00ba 1 del mondo e campione uscente Andy Murray con il punteggio di 6-2, 6-4. Al turno successivo viene superato in due set da Alexander Zverev, che si aggiudicher\u00e0 il torneo. Al termine dell'incontro prende il volo per Barcellona per assistere alla nascita del figlio Federico, che verr\u00e0 al mondo qualche ora dopo. Al primo turno del Roland Garros batte in cinque set Frances Tiafoe, al secondo ha la meglio su Seppi e nel turno successivo cede a Stan Wawrinka. Torna in campo a Wimbledon e batte Tursunov e Vesel\u00fd, al terzo turno Andy Murray vendica la sconfitta di Roma imponendosi in quattro partite. A Umago, dove \u00e8 campione uscente, viene eliminato nei quarti da Rubl\u00ebv dopo aver sconfitto Nicol\u00e1s Kicker negli ottavi. A Gstaad supera al turno d'esordio Norbert Gombos, ha quindi la meglio in tre set nei quarti contro Ernests Gulbis e in semifinale contro Bautista Agut. Il 30 luglio batte in finale Yannick Hanfmann per 6-4, 7-5, conquistando il suo quinto titolo ATP. Conclude la stagione su terra a Kitzb\u00fchel, dove supera Miljan Zeki\u0107, Thomaz Bellucci e viene sconfitto in semifinale da Kohlschreiber.\nA Cincinnati supera al primo turno Daniil Medvedev per poi perdere dal n\u00ba 8 del mondo Dominic Thiem. Agli US Open viene subito eliminato da Stefano Travaglia in quattro set. Durante l'incontro si lascia andare a un turpiloquio sessista nei confronti della giudice di sedia Louise Engzell. Viene prima multato di 24.000 dollari per condotta antisportiva, dopo qualche giorno viene espulso dal torneo di doppio, dove aveva superato due turni in coppia con Bolelli, e privato del montepremi guadagnato. In seguito Fognini si scuser\u00e0 pubblicamente per l'accaduto. A San Pietroburgo supera in semifinale Bautista Agut e perde in finale da Damir D\u017eumhur. La trasferta cinese inizia a Pechino e perde al secondo turno contro il n\u00ba 4 ATP Alexander Zverev. A Shanghai elimina Verdasco e Pouille per poi cedere negli ottavi a Nadal. A Stoccolma supera Malek Jaziri, Elias Ymer e nei quarti Jack Sock; viene sconfitto in semifinale da Grigor Dimitrov. A Vienna viene estromesso al primo turno e chiude la stagione al 27\u00ba posto del ranking mondiale.\n2018: tre titoli su quattro finali ATP e primo titolo sul cemento.\nIl primo impegno di stagione \u00e8 a Sydney, dove batte Dolgopolov e nei quarti Mannarino prima di perdere in semifinale contro Daniil Medvedev. Agli Australian Open supera Horacio Zeballos, Evgenij Donskoj e al terzo turno Julien Benneteau in cinque partite, raggiungendo dopo quattro anni gli ottavi a Melbourne; \u00e8 Tom\u00e1\u0161 Berdych a porre fine al suo torneo battendolo in tre set. In febbraio contribuisce al successo dell'Italia per 3-1 a Morioka in Coppa Davis contro il Giappone, aggiudicandosi entrambi i singolari al quinto set contro Tar\u014d Daniel e Y\u016bichi Sugita e il doppio in coppia con Bolelli contro Ben McLachlan / Yasutaka Uchiyama. All'esordio a Buenos Aires subisce la prima sconfitta in carriera contro Leonardo Mayer. Al successivo torneo di Rio de Janeiro sconfigge al primo turno Thomaz Bellucci e al secondo salva un match-point contro Tennys Sandgren, imponendosi al tie-break del terzo set. Nei quarti ha la meglio su Bedene e in semifinale cede a Verdasco. Questi risultati gli permettono di ritornare nella top 20. A San Paolo batte all'esordio Jo\u00e3o Domingues, nei quarti Guillermo Garc\u00eda L\u00f3pez e in semifinale il campione uscente Pablo Cuevas. Il 4 marzo vince per 1-6, 6-1, 6-4 la finale contro Nicol\u00e1s Jarry, conquistando il 6\u00ba titolo ATP in carriera. Sconfitto al turno d'esordio a Indian Wells, a Miami perde al terzo turno da Nick Kyrgios.\nNei quarti di finale del Gruppo Mondiale di Coppa Davis disputati a inizio aprile a Genova contro la Francia, sconfigge Chardy in quattro set e viene battuto in doppio in coppia con Bolelli da Pierre-Hugues Herbert e Nicolas Mahut. La sconfitta subita nel secondo singolare contro Pouille determina l'eliminazione dell'Italia. A Monte Carlo batte al primo turno Il'ja Iva\u0161ka prima di cedere a Jan-Lennard Struff. Nel torneo di doppio elimina in coppia con Bolelli le teste di serie n\u00ba 1 \u0141ukasz Kubot / Marcelo Melo e la coppia Michael Venus / Raven Klaasen, gli italiani si arrendono in semifinale al terzo set ai fratelli Bryan, futuri vincitori del torneo. Esce di scena al primo turno a Monaco e a Madrid. Al primo turno degli Internazionali d'Italia elimina Ga\u00ebl Monfils, al secondo sconfigge in tre set il n\u00ba 8 del mondo Dominic Thiem e negli ottavi supera Peter Gojowczyk, raggiungendo per la prima volta i quarti nel torneo romano, dove perde in tre set contro Nadal. La settimana successiva perde la semifinale di Ginevra contro Gojowczyk, che vendica la sconfitta subita a Roma.\nAl Roland Garros supera Pablo And\u00fajar ed Elias Ymer. Al terzo turno sconfigge Kyle Edmund in cinque set e negli ottavi di finale spreca un match-point nel quarto set contro il n\u00ba 4 del mondo Marin \u010cili\u0107, perdendo al quinto dopo quasi 4 ore di gioco. Il risultato gli consente di raggiungere il 15\u00ba posto nel ranking. Dopo il torneo parigino si prende una pausa per dolori persistenti al tendine d'Achille. Rientra a Wimbledon e al primo turno sconfigge in rimonta Tar\u014d Daniel, al secondo supera Simone Bolelli e al terzo viene eliminato a sorpresa da Vesel\u00fd. Al successivo torneo di B\u00e5stad supera Mikael Ymer e Federico Delbonis e in semifinale Fernando Verdasco e il 22 luglio si aggiudica il suo 7\u00ba titolo ATP superando in finale per 6-3, 3-6, 6-1 Richard Gasquet. Sempre a B\u00e5stad perde in due set la finale del doppio in coppia con Bolelli contro Peralta / Zeballos. Allo Swiss Open di Gstaad viene sconfitto all'esordio da J\u00fcrgen Zopp.\nA Los Cabos beneficia di un bye e supera Quentin Halys, nei quarti Yoshihito Nishioka e in semifinale Cameron Norrie. Vince il primo torneo sul cemento con il successo per 6-4, 6-2 sul n\u00ba 4 del mondo Juan Mart\u00edn del Potro, conquistando l\u2019ottavo titolo ATP e battendo per la quinta volta in carriera un top 5. Alla Rogers Cup di Toronto elimina Steve Johnson e al secondo turno viene sconfitto da Denis Shapovalov. Esce al secondo turno anche agli US Open, per mano di John Millman. A San Pietroburgo perde in due set all'esordio contro Martin Kli\u017ean. Nello stesso torneo conquista il suo quinto titolo ATP di doppio in coppia con Matteo Berrettini, superando in finale per 7-6, 7-6 la coppia Roman Jebav\u00fd / Matw\u00e9 Middelkoop.\nInizia la trasferta asiatica a Chengdu e beneficia di un bye al primo turno, supera quindi Ruben Bemelmans, nei quarti Matthew Ebden, in semifinale Taylor Fritz e in finale si arrende a Bernard Tomi\u0107 con il punteggio di 1-6, 6-3, 6-7. A Pechino sconfigge nell'ordine Radu Albot, Andrej Rubl\u00ebv e nei quarti M\u00e1rton Fucsovics. Una distorsione alla caviglia rimediata nell'ultimo game dei quarti lo costringe a rinunciare alla semifinale. Ritorna dopo due settimane a Stoccolma e all'esordio batte Luk\u00e1\u0161 Lacko, supera i quarti per il ritiro di Chung Hyeon e in semifinale viene sconfitto da Stefanos Tsitsipas. A Vienna esce al secondo turno per mano di Fucsovics. Al Masters 1000 di Parigi Bercy beneficia di un bye all'esordio e del forfait dato da Fucsovics al secondo turno; negli ottavi subisce la quarta sconfitta su altrettante sfide contro Roger Federer. Ai primi di novembre annuncia che dal 2019 Corrado Barazzutti affiancher\u00e0 Franco Davin alla sua guida tecnica. Conclude il 2018 al 13\u00ba posto del ranking.\n2019: l'anno migliore, vittoria a Monte Carlo e top 10.\nFa il debutto stagionale a Auckland direttamente agli ottavi e si impone al tie-break del set decisivo su Gojowczyk; nei quarti di finale Kohlschreiber gli concede soltanto quattro giochi. Agli Australian Open supera nei primi due turni Jaume Munar e Leonardo Mayer, al terzo turno subisce contro Pablo Carre\u00f1o Busta la sesta sconfitta in altrettante sfide disputate. A fine torneo chiede e ottiene di non essere convocato per la sfida di Coppa Davis in cui l'Italia superer\u00e0 l'India. A febbraio raccoglie tre sconfitte consecutive al turno d'esordio a Cordoba, dove perde per la prima volta dopo otto vittorie con Alja\u017e Bedene, a Buenos Aires e a Rio de Janeiro, risultati che lo relegano alla 17\u00aa posizione del ranking e dopo oltre 3 anni perde il primato tra i tennisti italiani in favore di Cecchinato. A Indian Wells subisce la quarta sconfitta consecutiva, ritorna alla vittoria al secondo turno del Masters 1000 di Miami e al terzo perde contro Bautista-Agut. Sulla terra rossa di Marrakech viene sconfitto al primo turno da Ji\u0159\u00ed Vesel\u00fd.\nIl 21 aprile conquista il trofeo pi\u00f9 importante in carriera vincendo il torneo di Monte Carlo. Al primo turno elimina in tre set Andrej Rubl\u00ebv dopo essersi trovato in svantaggio per 4-6, 1-4 e palla dell'1-5 per il russo. Grazie al forfait di Gilles Simon accede agli ottavi e batte il n\u00ba 3 del mondo Alexander Zverev per 7-6, 6-1. Nei quarti sconfigge in rimonta il n\u00ba 13 del ranking Borna \u0106ori\u0107 e in semifinale prevale per 6-4, 6-2 sul n\u00ba 2 del mondo Nadal, campione in carica, undici volte vincitore del torneo e reduce da 18 incontri consecutivi vinti nel Principato, diventando il quarto tennista in grado di battere il fuoriclasse spagnolo almeno 3 volte sulla terra rossa. In finale trionfa con il punteggio di 6-3, 6-4 su Du\u0161an Lajovi\u0107 malgrado un infortunio subito nelle fasi finali dell'incontro. Cinquantuno anni dopo il trionfo di Nicola Pietrangeli nell'era amatoriale, Fognini \u00e8 il primo italiano a vincere il torneo di Monte Carlo nell'era Open e, dopo gli Internazionali d\u2019Italia 1976 vinti da Adriano Panatta, il secondo italiano ad aggiudicarsi un torneo di questo livello0.\nL'infortunio subito nella finale contro Lajovi\u0107 lo costringe a due settimane di sosta e al rientro per la prima volta in carriera raggiunge gli ottavi di finale a Madrid eliminando Kyle Edmund e John Millman. Dopo sette incontri consecutivi vinti nei Masters viene sconfitto in due partite da Dominic Thiem, n\u00ba 5 del mondo e reduce dal successo al torneo di Barcellona. La settimana seguente giunge agli ottavi di finale degli Internazionali d'Italia senza perdere un set contro Jo-Wilfried Tsonga e Radu Albot e viene eliminato da Stefanos Tsitsipas. Nel ranking ATP sale all\u201911\u00ba posto. Al Roland Garros si spinge fino al quarto turno eliminando Andreas Seppi, Federico Delbonis e Roberto Bautista Agut. A estrometterlo dal torneo \u00e8 Alexander Zverev, n\u00ba 5 del mondo, che in quattro set vendica la sconfitta subita a Monte Carlo. A fine torneo sale alla 10\u00aa posizione della classifica mondiale, diventando il tennista pi\u00f9 anziano al mondo ad aver esordito in top 10 e l'unico italiano a essersi classificato tra i primi 10 del mondo sia in singolare che in doppio dall'introduzione nel 1973 del sistema di calcolo computerizzato.\nA Wimbledon elimina in cinque set Frances Tiafoe e M\u00e1rton Fucsovics. A impedirgli di disputare per la prima volta gli ottavi di finale nel torneo \u00e8 Tennys Sandgren, da cui viene sconfitto in tre set. Il 15 luglio si issa alla 9\u00aa posizione del ranking ATP, la terza fino ad allora mai raggiunta da un italiano, dopo la 4\u00aa di Adriano Panatta e la 7\u00aa di Corrado Barazzutti. Un infortunio occorsogli durante il match d'esordio contro Stefano Travaglia lo costringe al ritiro a Umago e gli impedisce di difendere i punti conquistati l'anno precedente con la vittoria del torneo di B\u00e5stad, facendolo retrocedere al decimo posto della classifica mondiale. Ad Amburgo sconfigge nel turno d'esordio Julian Lenz e negli ottavi di finale Rudolf Molleker, a fermare il suo cammino \u00e8 Pablo Carre\u00f1o Busta che vince al tie-break del set decisivo e lo sconfigge per la settima volta su altrettanti confronti diretti.\nNel torneo di Los Cabos, dove \u00e8 campione uscente, beneficia di un bye e al secondo turno supera Marcel Granollers in rimonta. Nei quarti di finale si arrende in due set a Taylor Fritz ed esce dalla top 10. Raggiungendo i quarti di finale, ottiene il suo miglior risultato a Montr\u00e9al; beneficia per la prima volta di un bye al primo turno di un torneo Masters 1000 e al secondo turno supera Tommy Paul. Negli ottavi elimina Adrian Mannarino e l'accesso in semifinale gli viene precluso dal n\u00ba 2 del mondo Rafael Nadal, campione in carica e futuro vincitore del torneo, dal quale viene superato in rimonta anche a causa di un fastidio avvertito al piede destro, che lo costringer\u00e0 a rinunciare al torneo di Cincinnati. Agli US Open raccoglie per mano di Reilly Opelka la sesta sconfitta al primo turno su 12 partecipazioni. Il 20 settembre diventa il primo italiano a disputare un incontro di Laver Cup, nella quale viene sconfitto da Jack Sock. Nello stesso mese annuncia la conclusione della collaborazione con Franco Davin. A Pechino, dove difendeva la semifinale raggiunta nell'edizione precedente, viene sconfitto nei quarti di finale da Karen Cha\u010danov, dopo aver eliminato Michail Kuku\u0161kin e Andrej Rubl\u00ebv. Al Masters 1000 di Shanghai raggiunge per la prima volta i quarti di finale eliminando Sam Querrey, al secondo turno l'ex n\u00ba 1 del mondo Andy Murray e prendendosi la rivincita negli ottavi contro il n\u00ba 9 Cha\u010danov, prima di arrendersi nei quarti al n\u00ba 4 Daniil Medvedev, futuro vincitore del torneo.\nLe successive sconfitte subite al primo turno a Stoccolma, Basilea e Parigi Bercy gli precludono la possibilit\u00e0 di accedere alle ATP Finals. Il 18 novembre viene sconfitto in due set da Vasek Pospisil nella sfida con la Svezia alla fase finale della Coppa Davis, che si svolge con il nuovo formato, e la sconfitta di Berrettini nel secondo singolare rende inutile la vittoria in doppio dei due azzurri contro Pospisil / Shapovalov. Batte Reilly Opelka e perde in doppio nella sfida vinta 2-1 dagli Stati Uniti, e l'Italia chiude all'ultimo posto nel girone vinto dal Canada. Termina il 2019 alla 12\u00aa posizione del ranking, la migliore mai raggiunta a fine stagione. L'8 dicembre annuncia che a partire dal 2020 Corrado Barazzutti sar\u00e0 il suo nuovo capo allenatore.\n2020: ottavi di finale agli Australian Open e operazione alle caviglie.\nPrende parte alla prima edizione dell'ATP Cup e nella prima sfida persa dall'Italia 3-0 contro la Russia, in un girone composto anche da Norvegia e Stati Uniti, Fognini viene sconfitto da Daniil Medvedev. Perde anche contro Casper Ruud e insieme a Simone Bolelli supera la coppia Ruud / Viktor Durasovic, garantendo all'Italia la vittoria 2-1 sulla Norvegia. Il successo in due partite contro John Isner contribuisce al 3-0 dell'Italia sugli Stati Uniti, che non \u00e8 tuttavia sufficiente alla qualificazione degli \"azzurri\" ai quarti di finale. Al successivo torneo di Auckland viene eliminato al primo turno mentre agli Australian Open supera all'esordio Reilly Opelka dopo essere stato in svantaggio di due set, e al secondo turno Jordan Thompson, sempre in cinque partite. Si impone quindi su Guido Pella e al quarto turno cede a Tennys Sandgren.\nA Rotterdam si arrende al primo turno a Karen Cha\u010danov, mentre in doppio assieme a Robin Haase supera al primo turno con due tiebreak Cha\u010danov / Rubl\u00ebv ed \u00e8 poi costretto al ritiro per un problema alla gamba sinistra. Nella sfida di Coppa Davis contro la Corea del Sud concede tre giochi a Lee Duck-hee e garantisce poi la qualificazione degli \"azzurri\" battendo in coppia con Bolelli Yi Song Nam / Min-Kiu. Subito dopo ha inizio la lunga pausa che il tennis mondiale osserva per la pandemia di COVID-19, durante la quale si fa operare in artroscopia a entrambe le caviglie.\nLa convalescenza lo costringe a saltare gli US Open, al rientro a inizio settembre \u00e8 testa di serie n\u00ba 1 a Kitzb\u00fchel e perde al primo incontro dal qualificato Marc-Andrea H\u00fcsler, che gli concede solo tre giochi. Anche ai successivi Internazionali d'Italia esce al primo incontro e il primo successo dopo il rientro arriva al primo turno di Amburgo con la vittoria su Philipp Kohlschreiber, a cui fa seguito la dura sconfitta patita contro Casper Ruud. Esce al primo turno anche al Roland Garros e alla prima edizione del Sardegna Open perde l'incontro al primo turno del torneo di doppio in coppia con Lorenzo Musetti, al termine del quale viene trovato positivo al test del COVID-19 e chiude in anticipo la stagione. Il 23 novembre annuncia che il suo nuovo capo allenatore sar\u00e0 Alberto Mancini.\n2021: finale di ATP Cup e discesa nel ranking.\nInizia il 2021 al torneo di Adalia ed esce al secondo turno per mano di Jeremy Chardy. In febbraio prende parte all'ATP Cup, viene sconfitto in singolare da Dennis Novak e nel doppio decisivo, insieme a Matteo Berrettini, regala la vittoria all'Italia contro l'Austria. Nella seconda partita del girone supera Beno\u00eet Paire contribuendo al successo sulla Francia. In semifinale l'Italia supera la Spagna, priva di Rafael Nadal, grazie anche alla sua prima vittoria in carriera contro Pablo Carre\u00f1o Busta. In finale raccoglie soltanto tre giochi contro Andrej Rubl\u00ebv, la Russia si impone per 2-0 e conquista la seconda edizione del torneo. Agli Australian Open supera nell'ordine Pierre-Hugues Herbert, Salvatore Caruso, al quale annulla un match-point nel super tie-break del set decisivo, e Alex De Minaur. Approda cos\u00ec per l'ottava volta agli ottavi di finale in una prova del Grande Slam, eguagliando il record italiano stabilito 41 anni prima da Adriano Panatta, e viene eliminato dal n\u00ba 2 del mondo Rafael Nadal. Rientra alle gare dopo quasi un mese di stop e nella trasferta americana non va oltre il secondo turno ad Acapulco e al Masters 1000 di Miami, sconfitto rispettivamente da Cameron Norrie e Sebastian Korda.\nFa il suo debutto stagionale sulla terra battuta a Marbella e al primo incontro raccoglie solo 3 giochi contro Jaume Munar. Al successivo Masters 1000 di Monte Carlo non conferma il titolo vinto nell'ultima edizione del torneo; raggiunge i quarti senza perdere un set contro Miomir Kecmanovi\u0107, Jordan Thompson e Filip Krajinovi\u0107, prima di subire la terza sconfitta su altrettante sfide dirette contro Casper Ruud. Grazie ai nuovi regolamenti ATP in relazione al COVID-19, perde solo 500 dei 1000 punti guadagnati nel 2019 ma retrocede in 27\u00aa posizione nel ranking, uscendo dalla top 20 dopo oltre 3 anni di permanenza. A Monte Carlo viene eliminato nei quarti anche in doppio, assieme a Diego Schwartzman. Nei quattro tornei successivi cui prende parte, compresi i Masters 1000 di Madrid e Roma, non va mai oltre il secondo turno. Ci riesce al Roland Garros, dove senza perdere alcun set elimina Gr\u00e9goire Barr\u00e8re e M\u00e1rton Fucsovics prima della sconfitta subita al terzo turno contro Delbonis. Al Queen's batte Lu Yen-hsun e al secondo turno viene sconfitto da \u010cili\u0107. Esce al terzo turno anche a Wimbledon, dove ha la meglio su Albert Ramos Vi\u00f1olas e Laslo \u0110ere e viene sconfitto in quattro set dal n\u00ba 7 del mondo Andrej Rubl\u00ebv.\nEliminato al primo incontro disputato a B\u00e5stad, prende parte ai Giochi olimpici di Tokyo solo in singolare, e dopo i successi su Yuichi Sugita e Egor Gerasimov viene sconfitto in tre set da Daniil Medvedev. Non supera il secondo turno nei Masters 1000 di Toronto e di Cincinnati, dove per\u00f2 torna a mettersi in luce in doppio raggiungendo la semifinale con Marcelo Arevalo e vengono sconfitti da Marcel Granollers / Horacio Zeballos. All'esordio degli US Open perde al quinto set contro Pospisil. Negli altri quattro tornei disputati in singolare a fine stagione vince un solo incontro a Indian Wells, dove arriva nei quarti di finale in doppio assieme a Lorenzo Sonego. Nella fase finale di Coppa Davis viene schierato solo in doppio e perde tutti e tre gli incontri disputati contro grandi interpreti della specialit\u00e0. I primi due li gioca nel round-robin a risultato gi\u00e0 acquisito dall'Italia nelle sfide contro Stati Uniti e Colombia, nel primo con Lorenzo Musetti cede a Rajeev Ram / Jack Sock e nel secondo con Jannik Sinner viene sconfitto da Juan Sebastian Cabal / Robert Farah. Il terzo, giocato ancora con Sinner, risulta decisivo nella sfida dei quarti contro la Croazia e vede la coppia azzurra soccombere ai numeri 1 e 2 del mondo Mate Pavic / Nikola Mektic. Chiude la stagione alla 37\u00aa posizione nel ranking di singolare, la peggiore dal marzo 2017.\n2022: un titolo ATP in doppio.\nConvocato per la ATP Cup, non viene schierato e fa il suo esordio stagionale al torneo di Sydney, dove torna a vincere un incontro in singolare e viene eliminato al secondo turno. Nel torneo di doppio ricostituisce la coppia con Bolelli, raggiunge la sua sedicesima finale ATP di specialit\u00e0, la prima dopo quella vinta a San Pietroburgo nel 2018, e vengono sconfitti in due set dalle teste di serie n\u00ba 3 John Peers / Filip Pol\u00e1\u0161ek; con questo risultato rientra nella top 100 del ranking di doppio da cui era uscito nel maggio 2019. Agli Australian Open esce al primo turno in singolare, mentre in doppio gioca con Bolelli e vengono sconfitti nei quarti di finale dalle teste di serie n\u00ba 2 Rajeev Ram / Joe Salisbury, dopo aver eliminato gli specialisti Ivan Dodig / Marcelo Melo e Jamie Murray / Bruno Soares. Arriva in finale in doppio nei successivi tornei di Buenos Aires e all'ATP 500 di Rio de Janeiro, perde la prima in coppia con Horacio Zeballos e con Bolelli vince la seconda battendo nuovamente Murray / Soares. \u00c8 il suo primo titolo di specialit\u00e0 dopo oltre tre anni e gli vale il 49\u00ba posto nel ranking. Nel torneo brasiliano raggiunge inoltre la semifinale in singolare, la prima da quando vinse il titolo a Montecarlo, eguagliando con 391 vittorie nel circuito ATP il record di Adriano Panatta. Viene sconfitto da Carlos Alcaraz che si aggiudicher\u00e0 il titolo.\nRecord.\n\u00c8 l'unico tennista italiano dell'era Open ad aver\u02d0\nRisultati in progressione.\nSingolare.\nAggiornato a fine Rio Open 2022\nVittorie contro giocatori Top 10.\nGuadagni *.\n\u00c8 il tennista ad aver guadagnato la cifra pi\u00f9 alta nella storia del tennis italiano"}
{"id": "795859", "revid": "67712", "url": "https://it.wikipedia.org/wiki?curid=795859", "title": "Uvulari", "text": ""}
{"id": "795860", "revid": "287204", "url": "https://it.wikipedia.org/wiki?curid=795860", "title": "Serie A (pallamano)", "text": ""}
{"id": "795861", "revid": "67712", "url": "https://it.wikipedia.org/wiki?curid=795861", "title": "Uvulare", "text": ""}
{"id": "795862", "revid": "92723", "url": "https://it.wikipedia.org/wiki?curid=795862", "title": "Renault Type AR 50CV", "text": "La Type AR \u00e8 un'autovettura di gran lusso prodotta tra il 1908 ed il 1909 dalla Casa francese Renault.\nProfilo.\nEra questo un modello abbastanza significativo nella storia della Casa transalpina, nonostante non sia per la verit\u00e0 molto conosciuto. Si trattava infatti di una grossa vettura di lusso, una delle pi\u00f9 esclusive Renault di sempre, ma soprattutto la capostipite di tutta una serie di grandi ammiraglie di lusso che avrebbe annoverato tra le altre anche i modelli della famiglia 40CV e la Reinastella degli anni venti. Disponibile come limousine o come cabriolet, la Type AR fu nota anche come 50\u00a0CV e come 50/60 HP.\nintrodotta il 18 giugno 1908, la \"Type AR\" montava un motore anch'esso significativo, poich\u00e9 fu il primo 6 cilindri in linea montato su una Renault, e consisteva in tre blocchi bicilindrici separati. Ogni cilindro aveva misure di alesaggio e corsa pari a 120x140 mm, per una cilindrata di ben 9500 cm\u00b3 ed erogava una potenza massima dichiarata di 54 CV a 1200 giri/min. Si trattava di un motore estremamente elastico, in grado di funzionare senza singhiozzi anche a soli 300 giri/min. L'albero a gomiti era su quattro supporti di banco, mentre le valvole di aspirazione e scarico erano azionate da un asse a camme ricavato dal pieno assieme a tutte le sue camme. La lubrificazione avveniva attraverso una pompetta azionata dal conducente, mentre il raffreddamento del motore avveniva tramite un radiatore sistemato posteriormente al vano motore stesso, il che conferiva al frontale della vettura il tipico aspetto liscio e spiovente che avrebbe caratterizzato anche la successiva produzione Renault fino alla fine degli anni '20. Questa scelta venne fatta dallo stesso Louis Renault perch\u00e9 aveva sperimentato che garantiva un ottimo raffreddamento e nel contempo facilitava l'accesso dei meccanici al vano motore.\nLa trasmissione era ad albero cardanico, con cambio a 4 marce e frizione a cono rivestita in cuoio. Il freno di stazionamento agiva sull'albero di trasmissione.\nA richiesta, la vettura poteva essere munita di un dispositivo ad aria compressa per la messa in moto automatica.\nIl telaio nudo poteva essere di tre misure diverse di interasse: 3.5, 3.7 o 3.955 m. I prezzi per un telaio nudo partivano da 22\u00a0000 franchi.\nFu prodotta fino al 1909 e venne rimpiazzata dalla Type BH."}
{"id": "795863", "revid": "67712", "url": "https://it.wikipedia.org/wiki?curid=795863", "title": "Faringeale", "text": ""}
{"id": "795865", "revid": "767487", "url": "https://it.wikipedia.org/wiki?curid=795865", "title": "Bobby Fuller", "text": "Biografia.\nGli inizi e i primi successi.\nNato a Baytown nel Texas, Robert Gaston Fuller pass\u00f2 la maggior parte della sua giovent\u00f9 a El Paso, dove svilupp\u00f2 la sua passione per Buddy Holly. Suon\u00f2 nei primi anni sessanta in diversi club e bar, e registr\u00f2 su etichette indipendenti texane, con formazioni che costantemente cambiavano componenti. L'unico componente fisso era lo stesso Bobby Fuller (alla chitarra e voce), e suo fratello pi\u00f9 giovane, Randy, al basso. Tutte queste produzioni indipendenti (eccetto due pezzi registrati presso lo studio di Norman Petty a Clovis nel New Mexico) vennero registrate e prodotte da Fuller nel proprio studio casalingo. Realizz\u00f2 inoltre nel cortile della sua casa una sorta di primitiva camera dell'eco. La qualit\u00e0 delle registrazioni, con l'utilizzo di un paio di microfoni ed un mixer acquistato da una stazione radio locale, era eccellente, ed infatti Fuller offriva il suo studio ad altri musicisti locali.\nFuller si trasfer\u00ec a Los Angeles nel 1964 con il suo gruppo, The Bobby Fuller Four, e firm\u00f2 un contratto con la Mustang Records del produttore Bob Keane, noto per aver scoperto Ritchie Valens e per aver prodotto molti gruppi surf.\nNel periodo in cui la British invasion e il folk rock erano i generi preponderanti, Fuller mischiava lo stile di Buddy Holly con venature Tex Mex. Le sue produzioni rivelano le influenze di Eddie Cochran, dei Beatles, di Elvis Presley, di Little Richard e degli Everly Brothers. Meno nota era l'abilit\u00e0 di Fuller di emulare il suono della chitarra surf di Dick Dale and the Ventures. Il primo pezzo che entr\u00f2 nella Top 40 fu \"Let Her Dance\". A seguire vi fu la hit \"I Fought the Law\", che raggiunse la quarta posizione nella classifica di Billboard. \"I Fought the Law\" era una cover di un pezzo di Sonny Curtis, un ex componente del gruppo di Buddy Holly, The Crickets, e fu registrata dalla formazione composta dai fratelli Fuller, James Reese alla chitarra e Dalton Powell alla batteria. Il terzo hit di Bobby Fuller fu la reinterpretazione di Buddy Holly \"Love's Made a Fool of You\".\nLa morte.\nProprio mentre \"I Fought The Law\" entrava tra le prime dieci posizioni in classifica, Bobby Fuller venne ritrovato morto nella sua auto vicino alla sua casa di Los Angeles. La polizia consider\u00f2 la sua morte un suicidio, bench\u00e9 molte persone ritenessero che Fuller fosse stato ucciso. Il suo corpo infatti riportava molte ferite, ed era inoltre stato cosparso con del gasolio, particolare che fece nascere l'ipotesi che i suoi assassini fossero scappati prima di riuscire a dare fuoco al corpo. Venne sepolto al Forest Lawn Memorial Park di Hollywood Hills, Los Angeles.\nNel romanzo di Jo Nesb\u00f8 \"Polizia\", gli agenti di Oslo onorano la morte del capo della scientifica, Beate Lonn, ascoltando \"I Fought The Law\"; Harry Hole, il protagonista, riflette sul fatto che la polizia abbia adottato come proprio inno una canzone scritta da un cantante sulla cui morte si vociferava fosse implicata la polizia stessa.\nDopo la morte del fratello, Randy Fuller divent\u00f2 il cantante del gruppo, cambiando il nome di Bobby con il proprio. Visto l'insuccesso, il gruppo si sciolse pochi mesi dopo la morte di Bobby Fuller.\nNota.\nNel 2017 il cantante Chuck Prophet ha pubblicato un album intitolato \"Bobby Fuller Died For Your Sins\" che conteneva il brano omonimo.\nDiscografia.\nAlbum\n\"Bobby Fuller Four\"\nSingoli (Lista parziale)"}
{"id": "795866", "revid": "1632387", "url": "https://it.wikipedia.org/wiki?curid=795866", "title": "Hypothetical", "text": "Hypothetical \u00e8 il quinto album in studio della progressive metal band inglese Threshold. L'album \u00e8 stato pubblicato il 20 marzo 2001."}
{"id": "795879", "revid": "125236714", "url": "https://it.wikipedia.org/wiki?curid=795879", "title": "Saratov", "text": "Saratov ( ) \u00e8 una citt\u00e0 della Russia europea, porto sul medio corso del fiume Volga e capoluogo dell'omonima oblast'.\nL\u2019area metropolitana della citt\u00e0 conta fino a 1,2 milioni di abitanti.\nStoria.\nLe origini della citt\u00e0 risalgono ai tempi della penetrazione russa nella regione del basso Volga, verso la fine del secolo XVI; in quello scorcio di secolo furono fondate diverse fortezze nella zona, poi divenute importanti citt\u00e0: Caricyn (la futura Volgograd), Samara e appunto, nel 1590, Saratov. Il nome deriva dalle parole turche \"San Taw\", \"montagna gialla\", anche se potrebbe avere anche il significato di \"montagna bella\". La citt\u00e0, che dal 1797 al 1928 \u00e8 stata capoluogo della Gubernija di Saratov, \u00e8 stata sede di una fiorente comunit\u00e0 tedesca.\nNel 1870 Saratov venne raggiunta dalla ferrovia Rjazano-Ural'skaja. Per i primi 39 anni ha funzionato il traghetto che garantiva il trasporto dei vagoni attraverso il Volga; successivamente, nel 1935, venne costruito il ponte ferroviario \"Saratovskij\". Attualmente nella citt\u00e0 di Saratov esistono tre ponti che permettono l'attraversamento del Volga, uno ferroviario (dal 1935) e due automobilistici, il ponte Saratovskij del 1965 che collega la citt\u00e0 con \u0116ngel's e il Nuovo ponte Saratovskij, inaugurato nel 2009.\nNegli anni della seconda guerra mondiale attraverso Saratov passava la ferrovia che assicurava il trasporto delle truppe, delle munizioni e di altre merci verso la citt\u00e0 di Stalingrado. La citt\u00e0 \u00e8 diventata un importante nodo di comunicazioni terrestri, aeree e fluviali. Dall'aeroporto di Saratov vengono effettuati voli sia locali che diretti verso le altre grandi citt\u00e0 della Russia.\nGeografia fisica.\nClima.\n\"Fonte: WorldClimate.com\"\nCaratteristiche.\nSaratov \u00e8 un importantissimo porto sul Volga e un grosso centro industriale, fra i pi\u00f9 importanti della regione; \u00e8 anche un grosso centro culturale, dal momento che \u00e8 sede di svariati istituti di ricerca, universit\u00e0, laboratori.\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nAereo.\nL'Aeroporto di Saratov (IATA: RTW, ICAO: UWSS) \u00e8 la base tecnica della compagnia aerea russa Saravia (IATA: 6W) che effettua voli di linea nelle principali citt\u00e0 della Russia ed anche in Germania, Turchia, Armenia, Azerbaijan con una flotta composta da aerei a corto/medio raggio.\nTreno.\nLa citt\u00e0 di Saratov \u00e8 servita dalle Ferrovie russe con i treni regionali e a lunga percorrenza.\nSport.\nIn citt\u00e0 ha sede la squadra di pallacanestro Basketbol'nyj klub Avtodor."}
{"id": "795882", "revid": "380654", "url": "https://it.wikipedia.org/wiki?curid=795882", "title": "Pro Wrestling Illustrated", "text": "Il Pro Wrestling Illustrated \u00e8 una rivista mensile statunitense specializzata a tema wrestling con sede nella citt\u00e0 di Blue Bell (Pennsylvania).\nIl primo numero della rivista fu pubblicato nel 1980, sebbene i premi che lo riguardano fossero estesi fino al 1972.\nCaratteristiche.\nPredeterminatezza.\nLa particolarit\u00e0 del \"Pro Wrestling Illustrated\" \u00e8 quella di cercare di non rompere la \"kayfabe\", ovvero di riportare ci\u00f2 che accade nel corso degli spettacoli come se essi non fossero predeterminati; questa strategia non \u00e8 mai stata seguita dalle altre riviste del settore, che invece raccontano la vita reale degli atleti e ci\u00f2 che accade dietro le quinte degli spettacoli (\"legit\").\nTitoli riconosciuti.\nFin dal primo numero della rivista, il \"Pro Wrestling Illustrated\" ha dichiarato di riconoscere soltanto tre titoli mondiali nell'ambito del wrestling: quello della National Wrestling Alliance, quello della American Wrestling Association e quello della World Wrestling Federation.\nNel corso degli anni sono avvenute molte variazioni nella lista dei titoli mondiali riconosciuti, sebbene quello della WWF sia sempre rimasto in elenco.\nEditorialisti.\nL'editorialista responsabile del \"Pro Wrestling Illustrated\" \u00e8 Bill Apter, il quale ha assistito a tutti i pi\u00f9 importanti eventi di wrestling degli ultimi anni per scattare foto da inserire nella sua rivista, intrattenendosi spesso con altri esperti e appassionati.\nSin dalla fondazione del \"PWI\", si sono avvicendati diversi articolisti: i pi\u00f9 famosi sono Liz Hunter, Matt Brock, Sidney Basil e Thomas Pilliard; i quattro nomi indicati sono tuttavia pseudonimi dietro ai quali si celano persone dall'identit\u00e0 sconosciuta.\nPremi.\nIl \"Pro Wrestling Illustrated\" assegna dei premi annuali fin dal 1972, basandosi sui voti dei propri lettori; qui di seguito vengono riportati i pi\u00f9 importanti.\n\"Wrestler of the Year\".\nIl \"Wrestler of the Year\" premia il miglior wrestler maschile dell'anno. Ric Flair detiene il record con sei vittorie.\n\"Woman of the Year\".\nIl \"Woman of the Year\" premia la miglior wrestler femminile dell'anno. Trish Stratus detiene il record con quattro vittorie.\n\"Tag Team of the Year\".\nIl \"Tag Team of the Year\" premia il miglior tag team dell'anno. I Road Warriors (Animal e Hawk) detengono il record con quattro vittorie.\nEdizioni speciali.\nIl \"Pro Wrestling Illustrated\" pubblica annualmente alcune edizioni speciali, tra cui le classifiche della \"PWI\" \"500\", \"PWI Women's 100\" e \"PWI Tag Team 50\", basandosi sui voti dei propri editorialisti.\n\"PWI 500\".\nLa \"PWI\" \"500\" \u00e8 una lista dei cinquecento migliori wrestler maschili dell'anno. John Cena detiene il record con tre vittorie.\n\"PWI Women's 100\".\nLa \"PWI\" \"Women's 100\" \u00e8 una lista delle cento migliori wrestler femminili dell'anno.\n\"PWI Tag Team 50\".\nLa \"PWI\" \"Tag Team 50\" \u00e8 una lista dei cinquanta migliori tag team dell'anno."}
{"id": "795884", "revid": "287204", "url": "https://it.wikipedia.org/wiki?curid=795884", "title": "Serie B (pallamano)", "text": ""}
{"id": "795885", "revid": "37401", "url": "https://it.wikipedia.org/wiki?curid=795885", "title": "Consonante glottidale", "text": "In fonetica articolatoria, una consonante glottidale o glottale \u00e8 una consonante, classificata secondo il proprio luogo di articolazione. Essa viene articolata nella glottide, e non nella cavit\u00e0 orale come le altre consonanti, accostando tra s\u00e9 le pliche vocali, in modo che l'aria, costretta dall'ostacolo, produca un rumore nella sua fuoriuscita.\nLista delle consonanti glottidali.\nMolte articolazioni sono impossibili in tale punto; tra quelle possibili, vi sono le consonanti fricative e la consonante occlusiva sorda. \u00c8 tuttavia possibile produrre specifici effetti con la glottide, come il mormorato e il bisbigliato (o sussurrato), modalit\u00e0 di fonazione intermedie tra i foni sordi (quando le pliche vocali sono inattive) e quelli sonori.\nL'alfabeto fonetico internazionale elenca le seguenti consonanti glottidali:"}
{"id": "795888", "revid": "110157", "url": "https://it.wikipedia.org/wiki?curid=795888", "title": "Yesterday Was Dramatic - Today Is OK", "text": "Yesterday Was Dramatic - Today Is OK \u00e8 l'album di debutto del gruppo musicale islandese M\u00fam, originariamente pubblicato dall'etichetta islandese TMT nel marzo del 2000."}
{"id": "795894", "revid": "67712", "url": "https://it.wikipedia.org/wiki?curid=795894", "title": "Glottale", "text": ""}
{"id": "795896", "revid": "67712", "url": "https://it.wikipedia.org/wiki?curid=795896", "title": "Glottali", "text": ""}
{"id": "795898", "revid": "466539", "url": "https://it.wikipedia.org/wiki?curid=795898", "title": "Daniel Radcliffe", "text": "Biografia.\nDaniel Radcliffe \u00e8 nato a Londra, Inghilterra. \u00c8 l'unico figlio di Alan George Radcliffe e sua moglie Marcia Jeannine Gresham. Sua madre \u00e8 ebrea, nata in Sud Africa e cresciuta a Westcliff-on-Sea, nell'Essex. Suo padre \u00e8 cresciuto a Banbridge, nella contea di Down, nell'Irlanda del Nord, in una famiglia protestante . Gli antenati materni di Radcliffe erano immigranti ebrei dalla Polonia e dalla Russia. I genitori di Daniel avevano entrambi recitato da bambini. Suo padre \u00e8 un agente letterario. Sua madre \u00e8 un'agente di casting ed \u00e8 stata coinvolta in diversi film per la BBC, tra cui \"The Inspector Lynley Mysteries\" e \"Walk Away and I Stumble\".\nCarriera.\nEsordi.\nInizialmente i genitori di Daniel erano restii nel far intraprendere al proprio figlio una carriera da attore, ma i problemi di espressione verbale e socializzazione che afflissero Daniel durante la sua infanzia portarono ad un cambio di decisione. E cos\u00ec, all'et\u00e0 di 10 anni, nel dicembre del 1999, interpret\u00f2 il giovane David Copperfield nell'omonimo film, distribuito dalla BBC, e ispirato al romanzo di Charles Dickens. In seguito, nel 2001, interpret\u00f2 Mark Pendel nel \"Il sarto di Panama\".\nHarry Potter.\nNel 2000 partecip\u00f2 ai provini per la trasposizione cinematografica della saga di \"Harry Potter\" e alla fine fu scelto per il ruolo del protagonista nella serie di film tratti dai libri di J. K. Rowling: \"Harry Potter e la pietra filosofale\" (2001), \"Harry Potter e la camera dei segreti\" (2002), \"Harry Potter e il prigioniero di Azkaban\" (2004), \"Harry Potter e il calice di fuoco\" (2005), \"Harry Potter e l'Ordine della Fenice\" (2007), \"Harry Potter e il principe mezzosangue\" (2009), \"Harry Potter e i Doni della Morte - Parte 1\" (2010) e \"Harry Potter e i Doni della Morte - Parte 2\" (2011). Il ruolo lo far\u00e0 diventare celebre a livello mondiale.\nIl 9 luglio 2007, Daniel ha partecipato con Emma Watson e Rupert Grint alla cerimonia chiamata \"Hands, Feet and Wands Ceremony\" avvenuta davanti a Grauman's Chinese Theatre in Hollywood.\nAltri lavori.\nAll'et\u00e0 di 16 anni, Radcliffe \u00e8 diventato il pi\u00f9 giovane tra i non appartenenti alla famiglia reale ad avere un ritratto nella celebre pinacoteca National Portrait Gallery di Londra. Il 13 aprile 2006 il suo ritratto, disegnato da Stuart Pearson Wright, \u00e8 stato presentato come parte di una nuova mostra presso il Royal National Theatre; fu poi spostato nella NPG dove risiede tuttora.\nNel 2006 partecipa a \"Extras\" interpretando una parodia di se stesso. Nel 2007 prende parte al film \"I ragazzi di dicembre\" di Rod Hardy, e anche nel film per la televisione \"My Boy Jack\". Nel 2007 l'attore ha recitato a teatro, nel dramma psicologico di Peter Shaffer \"Equus\" per la regia di Thea Sharrock. Questa rappresentazione ha destato scalpore, in quanto Radcliffe interpreta scene di nudo integrale e particolarmente passionali.\nDa febbraio 2010 a gennaio 2012 Daniel recita nuovamente a teatro per un musical, chiamato \"How to Succeed in Business Without Really Trying\". Il 3 gennaio 2012 \u00e8 stato sostituito nel ruolo di J. Pierrepont Finch da Darren Criss. A febbraio 2012 \u00e8 uscito il film horror di cui \u00e8 protagonista: \"The Woman in Black\". Lo stesso anno \u00e8 apparso nel video musicale del singolo \"Beginners\", del duo inglese folk rock Slow Club. A marzo del 2012 ha iniziato le riprese del film \"Kill Your Darlings,\" presentato in anteprima al Sundance Film Festival 2013.\nNel 2013 \u00e8 tornato a teatro, interpretando il ruolo del protagonista Billy Claven in \"The Cripple of Inishmaan\", in scena al No\u00ebl Coward Theatre di Londra. Lo spettacolo viene poi riproposto a Broadway, presso il Cort Theatre, tra aprile e luglio 2014. Successivamente interpreta il gobbo Igor in \"Victor - La storia segreta del dott. Frankenstein\" e il reporter americano Jake Adelstein in \"Tokyo Vice\". Nel 2014 prende parte nel film \"What if\". Nel novembre 2015 riceve una stella sulla Hollywood Walk of Fame di Los Angeles e recita nel film TV della BBC \"The Gamechangers.\"\nNel 2016 entra a far parte del cast di \"Now You See Me 2\" come antagonista principale. Sempre nello stesso anno \u00e8 il protagonista nelle pellicole \"Swiss Army Man e\" \"Imperium.\" Per quest'ultima opera, Radcliffe ha trovato il suo personaggio molto difficile da interpretare, e, dopo ogni scena in cui doveva pronunciare frasi razziste, si \u00e8 ripetutamente scusato con i suoi colleghi sul set. Nel 2017 \u00e8 il protagonista di \"Jungle\" di Greg McLean. L'anno successivo \u00e8 in \"Beast of Burden - Il trafficante\" di Jesper Ganslandt.\nNel 2019 \u00e8 Miles in \"Guns Akimbo\" distribuito da Amazon Prime. Nello stesso anno \u00e8 produttore con Lorne Michaels, Simon Rich, Andrew Singer, Steve Buscemi, Jorma Taccone della serie statunitense \"Miracle Workers,\" dove partecipa come co-protagonista con Steve Buscemi. Interpreta Tim Jenkin in \"Fuga da Pretoria\", film distribuito nelle sale cinematografiche statunitensi a partire dal 6 marzo 2020.\nImpegno sociale.\nL'attore si \u00e8 schierato a favore dei diritti degli omosessuali, ha preso parte a degli annunci di servizio pubblico nel 2009 per il progetto Trevor, promozione della consapevolezza dei gay e prevenzione del suicidio adolescenziale, a cui ha anche contribuito finanziariamente. Per il suo lavoro a favore dell'organizzazione, gli \u00e8 stato conferito il premio \"Hero\" nel 2011.\nNel 2010, insieme a Emma Watson e Rupert Grint, partecipa alla campagna dell'Associazione Librari Americani, denominata \"READ\".\nVita privata.\nGrande appassionato di poesia, ne ha pubblicate diverse con lo pseudonimo di Jacob Gershon - una combinazione del suo secondo nome e la versione ebraica del nome da nubile di sua madre, Gresham.\nIn un'intervista concessa nel 2009 al \"Telegraph\", Daniel Radcliffe si \u00e8 dichiarato ateo e ammiratore di Richard Dawkins. Radcliffe, inoltre, ama suonare la cornamusa ed \u00e8 un fan del Fulham Football Club.\nDoppiatori italiani.\nIn italiano, Daniel Radcliffe \u00e8 stato doppiato da:\nDa doppiatore \u00e8 sostituito da:"}
{"id": "795900", "revid": "67712", "url": "https://it.wikipedia.org/wiki?curid=795900", "title": "Consonante glottale", "text": ""}
{"id": "795911", "revid": "1590006", "url": "https://it.wikipedia.org/wiki?curid=795911", "title": "Stato assoluto", "text": "Per Stato assoluto s'intende un'entit\u00e0 statuale libera (lat. \"absolutus\", sciolto da) da qualsiasi ingerenza o condizionamento che provenga dall'esterno, ma limitato all'interno dalla presenza di ceti sociali, quali la borghesia, la nobilt\u00e0 ed il clero, \u00ab\"ai quali \u00e8 riconosciuto il diritto di consentire all'imposta, attraverso le loro assemblee rappresentative (parlamenti ed assemblee di Stati).\"\u00bb. \nLa formazione degli stati assoluti \u00e8 da ricercarsi nella storia europea del XV secolo, ma il concetto non va confuso con la sua evoluzione storica che ha portato all'assolutismo monarchico, fenomeno politico del XVII secolo dove lo Stato s'identifica del tutto con il monarca che incarna tutti i poteri o con la formazione di stati assoluti nel XX secolo che assumono le caratteristiche di stati totalitari\nStoria.\nGi\u00e0 alla fine del Medioevo gli Stati moderni assoluti, come Francia, Inghilterra, Spagna, si caratterizzano per due elementi determinanti: \u00abl'accentramento del potere nelle mani del re e l'unificazione territoriale. Esso \u00e8 perci\u00f2 l'opposto dello Stato feudale\u00bb dove l'autorit\u00e0 del re \u00e8 poco pi\u00f9 che nominale su un territorio nazionale spesso frantumato in zone che sfuggono al potere centrale, dominate dalla feudalit\u00e0 laica ed ecclesiastica che agisce da sovrana nei suoi possessi.\nQuesta discontinuit\u00e0 con il passato \u00e8 soprattutto dovuta alla sostituzione nell'apparato amministrativo e burocratico dello Stato del ceto feudale con una nuova classe di amministratori. Il re ora fa riferimento per l'esercizio del potere sul territorio a questi funzionari che egli sceglie e compensa non pi\u00f9 con feudi ma con uno stipendio. Egli pu\u00f2 quindi governare facendo affidamento su funzionari che se ribelli ai suoi voleri saranno privati del loro sostentamento monetario.\nUn governo quindi molto pi\u00f9 tranquillo ed affidabile di quando ci si doveva confrontare con grandi e piccoli feudatari ribelli ai quali era vano ordinare di restituire quei feudi che essi avevano ottenuto in cambio del loro ipotetico \"auxilium et consilium\" come recitava la formula del vassallaggio feudale.\nQuesti nuovi burocrati stipendiati ricoprono funzioni essenziali alla vita dello Stato: assicurano l'ordine pubblico, amministrano la giustizia, mantengono i collegamenti tra il centro e le province e soprattutto riscuotono le imposte: il denaro, che \u00e8 divenuto elemento essenziale alla vita dello Stato.\nCaratteristiche.\nLa forza del denaro.\nIl vero protagonista di questo cambiamento epocale dell'istituzione monarchica \u00e8 dunque il denaro, la moneta che ora ha ripreso a circolare, dando vita ad una rinnovata economia monetaria che sta sostituendo quella agricola. E insieme al denaro compare il nuovo ceto borghese in ascesa, nel quale il re trova un potente sostegno per uno Stato forte ed accentrato e al quale in cambio del suo denaro il sovrano assicura l'ordine e la sicurezza necessaria all'interno dello Stato per lo sviluppo dei traffici e delle attivit\u00e0 produttive.\nNasce quindi un'alleanza tra il sovrano e la borghesia, un patto che mette ai margini la classe nobiliare che, pur conservando i privilegi economici e sociali, perde potere politico sino ad essere ridotta nel XVIII secolo con Luigi XIV al rango di cortigiana. La classe nobiliare si trasforma in ordine privilegiato che nutrito e riverito, ma strettamente controllato dal sovrano con cui sar\u00e0 a stretto contatto, vivr\u00e0 a spese dello Stato, manterr\u00e0 la forma e gli orpelli del potere, ma ormai sar\u00e0 ridotto a un semplice simulacro dell'orgogliosa e arrogante classe del passato.\nLe nuove assemblee.\nLa nascita dello Stato assoluto vede ancora all'inizio la partecipazione dei ceti nobiliari che insieme a quelli borghesi entrano a far parte di quel nuovo strumento di collaborazione tra il sovrano e le classi dirigenti che sono le assemblee rappresentative che si costituiscono intorno al XIV secolo in Francia (Stati Generali) in Inghilterra (Parlamento) e in Spagna (Cortes). Assemblee che hanno una funzione consultiva, sostituiscono l'antico \"auxilium\" del vincolo feudale, e il potere, questo effettivo, di applicare e ripartire i tributi.\nNaturalmente dalla vita pubblica dello Stato rimane fuori il popolo, le masse contadine che vivono ancora nelle stesse condizioni del passato medioevale e che ora hanno l'unico vantaggio di poter chiedere giustizia contro gli abusi delle classi dirigenti rivolgendosi o direttamente al re o ai suoi magistrati.\nLe nuove armi.\nEssenziale al potere del sovrano sar\u00e0 la forza delle armi costituita da un esercito permanente di volontari mercenari sempre al servizio, almeno finch\u00e9 riceveranno il \"soldo\", di chi li paga. Un esercito relativamente pi\u00f9 affidabile rispetto al malfido e indisciplinato esercito feudale, difficile da formare e da guidare. Ancora una volta il denaro diventa determinante e si sostituisce ai vecchi valori medioevali di fedelt\u00e0 e onore dei cavalieri feudali.\nIl fattore economico inoltre gioca un ruolo importante, anche perch\u00e9 con il progredire della tecnologia bellica e la comparsa di nuove armi da fuoco quali archibugi e artiglierie, il ruolo del cavaliere tradizionalmente inteso inizi\u00f2 a vacillare; infatti al valore si sostituisce la competenza tecnica. L'artiglieria segner\u00e0 veramente la fine del potere feudale arroccato nel suo castello nei lunghi assedi medioevali. Un altro formidabile strumento per rompere l'assalto della cavalleria sar\u00e0 il nuovo addestramento dei soldati all'\"ordine svizzero\". Una massa compatta di fanti, armati di lunghe lance e moschetti, addestrati a muoversi tutt'insieme, a non scompaginarsi e a presentare una selva di punte e pallottole alle armature dei cavalieri. Il sovrani hanno sempre maggior bisogno di denaro e quindi di pari passo aumenteranno le imposizioni fiscali da ottenere con un sistema tributario pi\u00f9 razionale ed efficiente .\nLo scontro fiscale tra Chiesa e Stato.\n\u00c8 la necessit\u00e0 di denaro per l'ammodernamento dello Stato e per le sue artiglierie che spinge il re di Francia Filippo il Bello (1268-1314) a una mossa rivoluzionaria. Anche il clero sar\u00e0 assoggettato al pagamento dei tributi.\nQuesto equivarr\u00e0 per il papa Bonifacio VIII(Anagni, 1230 - Roma, 1303), ad una blasfema eresia da punire con bolle di rimprovero e scomuniche (\"Unam Sanctam\"). \u00ab\"Dalla fine dell'Impero romano le immunit\u00e0 finanziarie del clero non avevano mai cessato di aumentare, ed erano da secoli considerate naturali quanto le immunit\u00e0 giudiziarie\"\u00bb.\nIl papa teocratico che ancora sogna di poter realizzare l'utopia medioevale di un impero universale cristiano non ha capito la nuova forza dello Stato nazionale assoluto. Sono finiti i tempi dell'umiliazione di Canossa. Ormai ci\u00f2 di cui si tratta non \u00e8 pi\u00f9 una disputa religiosa sulla preminenza del potere spirituale o temporale ma la controversia \u00e8 politica: \"la sovranit\u00e0 monarchica, l'esistenza stessa dello Stato, gli interessi pi\u00f9 evidenti delle nazioni\".\nBonifacio VIII non ha compreso che chi gli si oppone non \u00e8 solo il re ma un intero popolo. Il re ha con s\u00e9 la forza dell'opinione pubblica, che egli del resto si \u00e8 procurato abilmente a mezzo di false bolle pontificie redatte dalla cancelleria reale. E anche questo \u00e8 un segno dei tempi: Filippo IV, spregiudicato e cinico come il futuro Principe di Machiavelli, esercita la politica per la politica, non lo frenano considerazioni morali e religiose.\nIl re quindi, convocher\u00e0 gli Stati generali che compatti si schiereranno a sostegno del loro sovrano (\u00ab\"Mai sopporteremo che il nostro re si sottometta a delle esigenze cos\u00ec inaudite\"\u00bb) e punir\u00e0, con l'oltraggio dello schiaffo d'Anagni, il simoniaco Bonifacio, che ha costretto l'umile Celestino a rinunciare alla tiara papale, e che ha osato sfidare la forza dello Stato.\nIl vecchio papa non riusc\u00ec a superare un affronto cos\u00ec grave: lui il papa del Grande Giubileo del 1300, il primo nella storia della Chiesa quando pellegrini e principi erano venuti a Roma a rendere omaggio al capo della spiritualit\u00e0. \nLui, al culmine del successo politico e spirituale ora a malapena sfuggir\u00e0 alle armi del Nogaret, salvato dai fedeli anagnini, per morire poco dopo, il 12 ottobre del 1303, \"rodendosi come rabbioso\" come scriver\u00e0 il Villani\nL\"'Unam Sanctam\" e il \"Defensor pacis\".\nLe tesi regalistiche di Filippo IV troveranno sostegno nel \"Defensor pacis\" di Marsilio da Padova (1275-1343), pubblicato circa dieci anni dopo la morte del re, nel 1324:\n\"\"Diciamo dunque d'accordo con la verit\u00e0 e l'opinione di Aristotele, nella \"Politica\", libro III, capitolo VI, che il legislatore o la causa prima ed efficiente della legge \u00e8 il popolo, o l'intero corpo dei cittadini o la sua \"parte prevalente\" (pars valentior), mediante la sua elezione o volont\u00e0 espressa con le parole nell'assemblea generale dei cittadini, che comanda che qualcosa sia fatto o non fatto nei riguardi degli atti civili umani, sotto la minaccia di una pena o punizione temporale\"\".\nL'autorit\u00e0 dunque di fare le leggi e di farle rispettare, dice chiaramente Marsilio, spetta soltanto al \"popolo\", sia che la parola voglia indicare la classe dirigente o l'\"universalit\u00e0\" dei cittadini. Se quindi l'autorit\u00e0 del re \u00e8 legittima senza consacrazione papale, nient'altro che una cerimonia, puramente accessoria, il monarca non ha altra autorit\u00e0 al di sopra di lui ed \u00e8 sovrano entro i confini del suo Stato; il suo stesso potere, laicamente inteso, gli deriva perci\u00f2 soltanto dall'elezione popolare.\nAltrettanto vale per la Chiesa: il vescovo \u00e8 tale perch\u00e9 la sua autorit\u00e0 dipende dalla libera scelta dei fedeli e di conseguenza il governo della Chiesa non spetta al Papa ma al Concilio generale dei vescovi che rappresentano la \"universalitas\" dei fedeli. Per questa tesi, nata in occasione della contesa tra l'imperatore Ludovico il Bavaro e l'Antipapa Giovanni XXIII, papa avignonese, che gli opponeva nel titolo imperiale Federico d'Austria, Marsilio da Padova fu duramente condannato dalla Chiesa nel 1326.\nMa i suoi principi non furono dimenticati e ad essi si richiamarono. alla fine del secolo, quando la Chiesa era travagliata dallo Scisma d'Occidente, gli stessi vescovi del Concilio di Costanza (1415-1417) sostenitori della superiorit\u00e0 del Concilio sullo stesso papa nella conduzione della Chiesa. Riforma dunque che tendeva ad eliminare abusi e corruzione della Curia romana ma che fu presto vanificata dalla politica dei Concordati, dove il potere temporale e quello spirituale si accordarono sulla nomina di vescovi acquiescenti alla superiore autorit\u00e0.\nBisogna alla fine avvertire che Marsilio non pu\u00f2, nonostante tutto, essere indicato come un progenitore del moderno concetto di Stato, quasi un anticipatore del costituzionalismo moderno. Il \"Defensor pacis\" viene elaborato nel periodo storico delle autonomie comunali e nazionali ed \u00e8 a queste che pensa Marsilio che certo ha capito per\u00f2 come ormai la storia abbia segnato la fine delle pretese universalistiche dell'Impero e della Chiesa.\nMa tuttavia \"..forse a cagione di tutti questi suoi elementi di modernit\u00e0 troppo immatura, la dottrina di Marsilio non ha esercitato molta influenza sul pensiero contemporaneo. Il tema allora dominante, nella dottrina e nell'azione, era quello dell'assolutismo monarchico; la tesi marsiliana, per ci\u00f2 che c'\u00e8 di nuovo in essa, aspetter\u00e0 il suo tempo, quando comincer\u00e0 a delinearsi la crisi della mentalit\u00e0 assolutistica... tra il Cinque ed il Seicento..\"."}
{"id": "795915", "revid": "1714743", "url": "https://it.wikipedia.org/wiki?curid=795915", "title": "Grifone (figlio di Carlo Martello)", "text": "Origine.\nEra il figlio del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Carlo Martello (che era figlio di Pipino di Herstal o Pipino II maggiordomo di palazzo di tutti i regni dei Franchi e di Alpa\u00efde di Bruy\u00e8res, (ca. 650-\u2020 717), di cui non si conoscono gli ascendenti, ma l\"'Ex Chronico Sigeberti monachi\" ci informa che era sorella di un certo Dodone, domestico di Pipino II, che martirizz\u00f2 il vescovo di Liegi, San Lamberto) e della sua seconda moglie, Swanachilde (705-ca. 742) di Baviera, di cui non si conosce la precisa parentela ma si sa che era discendente degli Agilolfingi, era la nipote del duca Odilone di Baviera.Teodone II di Baviera era suo nonno, mentre non si sa con certezza se era figlia del duca dei Bavari Teodeberto e di Regintrude oppure figlia del fratello di Teodeberto, il duca dei Bavari Tassilone II, e di Imma.\nBiografia.\nDopo la morte di suo padre, cos\u00ec come ai fratellastri, Bernardo, Remigio e Geronimo, gli venne negata qualunque pretesa sull'eredit\u00e0 paterna, che spett\u00f2 ai soli figli di primo letto, Carlomanno e Pipino. Secondo gli \"Annales Mettenses\" il padre, Carlo, avrebbe voluto dividere il regno in tre parti, come richiesto dalla seconda moglie Swanechilde, ma seguendo il parere dei Franchi che consideravano Grifone illegittimo, Pipino e Carlomanno rifiutarono..Allora la madre di Grifone, Swanachilde, lo spinse a ribellarsi ai fratellastri, Carlomanno e Pipino, figli di Rotrude, prima moglie di Carlo Martello, per poter avere una parte o addirittura tutto il dominio paterno. Allora Carlomanno e Pipino radunarono l'esercito per catturare Grifone che avuta la notizia fugg\u00ec con la madre e si chiuse in Laudunum (l'attuale Laon), dove i fratellastri posero l'assedio.\nVedendo che non poteva evadere dall'assedio, Grifone si consegn\u00f2 ai fratelli.Venne imprigionato, da Carlomanno, in un castello (Nova Castella) nelle Ardenne, vicino a Liegi dove rimase sino al 747, l'anno in cui il fratellastro Carlomanno si rec\u00f2 a Roma, mentre la madre era stata rinchiusa nell'abbazia di Chelles, dove era rimasta sino alla morte.\nIn quello stesso anno Pipino liber\u00f2 il fratellastro Grifone dalla prigione in cui l'aveva rinchiuso Carlomanno e lo accolse nel suo palazzo dandogli una contea e diverse rendite. Ma, nel 748, mentre Pipino era a Duria (l'attuale Durer), Grifone, lasciata la casa di Pipino, con molti giovani nobili, attravers\u00f2 il Reno e, assieme ai nobili che lo accompagnavano, arriv\u00f2 in Sassonia.Pipino allora lo insegu\u00ec e attraversata la Turingia, arriv\u00f2 in Sassonia e occup\u00f2 la citt\u00e0 di confine di Skahningi (l'attuale Sch\u00f6ningen), dove in aiuto a Pipino erano arrivati gli Svevi e dove molti Sassoni furono catturati e molti di loro furono convertiti nella fede cristiana. Inoltre a Hocsemburgh (l'attuale S\u00fcpplingenburg) il perfido duca Teodorico fu catturato, per la terza volta. Continuando ad avanzare, Pipino arriv\u00f2 sulla riva del fiume Obacra (l'attuale Oker), mentre Grifone coi Sassoni erano attestati sulla sponda opposta del fiume Obacra, vicino alla citt\u00e0 di Orhaim (l'attuale Ohrum). Durante la notte, pensando di essere pi\u00f9 deboli i Sassoni abbandonarono le posizioni e cos\u00ec Pipino facilmente distrusse le loro fortificazioni. Sempre in quell'anno, Grifone pensando che i Sassoni fossero troppo deboli per poterlo difendere e non fidandosi del fratellastro si rifugi\u00f2 in Bavaria, dove suo zio Odilone I era morto.\nGrifone in Baviera fu ben accolto dalla sorellastra, Iltrude, la vedova di Odilone, reggente per conto del figlioletto il nuovo duca, Tassilone III. Grifone, avanzando delle pretese dinastiche (in quanto figlio di una principessa dei Bavari, Swanachilde) usurp\u00f2 il trono a Tassilone III, bambino di 7 anni, e con l'aiuto di Lanfredo soggiog\u00f2 i Bavari. Saputo ci\u00f2 Pipino si rec\u00f2 in Baviera e catturati Grifone e Lanfredo li port\u00f2 con s\u00e9 dopo aver riconfermato sul trono ducale il nipote Tassilone. Pipino perdon\u00f2 tutti i giovani che avevano seguito Grifone, che, nel 750, ricevette dodici contee in Neustria, tra cui Le Mans.\nMa quando Pipino, nel novembre del 751, fu eletto re dei Franchi, Grifone si ribell\u00f2 ancora e riprese la lotta e decise di recarsi in Vasconia presso il duca di Aquitania, Waifer.Allora Pipino mand\u00f2 i suoi legati a Waifer affinch\u00e9 gli fosse restituito il fratello. \nNel 751 Grifone considerando che il fratello poteva condizionare Waifer pens\u00f2 allora di raggiungere l'Italia per rifugiarsi dal re dei Longobardi, Astolfo. E assieme a Teodovino e ad altri per raggiungere l'Italia passarono dalle Alpi, arrivando, nel 753, nella zona di Maurienne, dove furono intercettati. Vi fu un combattimento a cui presero parte diversi Franchi, fedeli a Pipino, e dove trovarono la morte sia Grifone che Teodivino ad opera di Teudeone, conte di Vienne e del conte transgiuriano, Federico, sulle sponde del fiume Arbore (l'attuale Arvan ).In quel periodo, Pipino aveva sconfitto i Sassoni e mentre rientrava e si trovava a Bonna (l'attuale Bonn) Pipino venne raggiunto da messaggeri dalla Burgundia che gli dissero che suo fratellastro Grifone era stato ucciso presso Maurienne.\nPipino riusc\u00ec da allora a regnare in pace.\nDiscendenza.\nGrifone dalla moglie, di cui non si conoscono n\u00e9 il nome n\u00e9 gli ascendenti, secondo lo storico francese Christian Settipani, esperto di genealogie, potrebbe avere avuto due figli (deducendolo dal liber memorialis dell'Abbazia di Remiremont):"}
{"id": "795916", "revid": "103657546", "url": "https://it.wikipedia.org/wiki?curid=795916", "title": "Benjamin Bathurst", "text": "Sulla sua sparizione sono state avanzate varie teorie, da quella pi\u00f9 semplice riguardante un presunto omicidio avvenuto da parte di abitanti del centro cittadino, fino a quella pi\u00f9 complessa relativa a un presunto rapimento compiuto da parte di emissari dell'esercito napoleonico, che Napoleone in persona avrebbe negato.\nLa sorte del diplomatico inglese resta tuttora sconosciuta.\nRiferimenti nella cultura di massa.\nIl mistero della scomparsa del diplomatico \u00e8 stato reso popolare dalla pubblicazione di alcuni articoli di giornale e racconti. Tra questi il racconto di fantascienza \"Pass\u00f2 intorno ai cavalli\" (\"He Walked Around the Horses\") di H. Beam Piper. Il titolo del libro deriva dalle testimonianze raccolte da parte di chi avrebbe visto Bathurst per l'ultima volta davanti a una locanda di Perlberg, mentre passeggiava intorno ai cavalli della propria carrozza nell'attesa che questi venissero sostituiti.\nNel racconto emerge una visione ironica della storia del XVIII secolo, dove l'autore, prendendo spunto dalla scomparsa di Bathurst, immagina che questi sia finito in una dimensione parallela dove numerosi eventi storici si sono svolti diversamente: gli Inglesi avrebbero vinto la Guerra d'indipendenza americana, la Rivoluzione francese del 1789 non avrebbe mai avuto luogo e Napoleone sarebbe stato un ufficiale fedele al Re Luigi XVI."}
{"id": "795920", "revid": "322321", "url": "https://it.wikipedia.org/wiki?curid=795920", "title": "San Cataldo (Italia)", "text": "San Cataldo (\"San Cata\u1e0d\u1e0du\" oppure \"San Catallu\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nTerritorio.\nSan Cataldo sorge in una zona collinare interna, posta a 625 metri s.l.m., che si estende a nord del centro abitato, tra i comuni di Serradifalco, Mussomeli, Caltanissetta, collocato all'interno del comprensorio dell'altopiano Solfifero Siciliano, un'antica area mineraria. Dista 63\u00a0km da Agrigento, 9\u00a0km da Caltanissetta, 50\u00a0km da Enna, 150\u00a0km da Ragusa. \u00c8 attraversato da un solo fiume, il \"Salito\", formato da sorgenti che nascono dalle falde del M. Schiavo presso il paese di Santa Caterina Villarmosa. L'abitato si estende nell'altopiano sito tra Portella del Tauro e Babbaurra, ricco di pozzi d'acqua parzialmente potabili.\nClima.\nIl clima della citt\u00e0 \u00e8 prettamente mediterraneo con estate torrida ma a causa della sua altitudine l\u2019inverno \u00e8 relativamente freddo. L'aria \u00e8 salubre e il clima \u00e8 mite. Nel periodo invernale si registrano raramente temperature inferiori vicine zero; rare le nevicate che si presentano generalmente con rovesci brevi. L'estate si presenta calda con valori di umidit\u00e0 non eccessivi e massime che raggiungono massime prossime ai 40\u00a0\u00b0C. Il vento soffia prevalentemente da SE.\nStoria.\nNei pressi di Vassallaggi vi sono testimonianze di insediamenti umani risalenti al VI-V secolo a.C..\nL'attuale centro abitato ha origini relativamente recenti. Fu una baronia, poi comune, fondata dal principe Nicol\u00f2 Galletti nel 1607, richiedendone il 18 luglio la licenza dal Re di Sicilia Filippo III (\"licenza vox populandi\"). La licenza consentiva di edificare e popolare l'antico casale Calironi (in siciliano \"Caliruni\" e in greco \"Kalyroon\"), sito all'interno della baronia di Fiumesalato. I motivi che spinsero il principe alla richiesta furono di natura politica, in quanto si ottenevano titoli e privilegi e si acquistava il diritto di sedere nel \"braccio\" militare del Parlamento siciliano. Anche l'aspetto economico certamente rivest\u00ec un ruolo non marginale.\nIl borgo si popol\u00f2 grazie all'immigrazione dai paesi vicini, come Sutera, Mussomeli, Petralia, e anche da quelli pi\u00f9 distanti, come Gangi, Castrogiovanni e Caltanissetta. Il borgo prese il nome da San Cataldo.\nNel 1623 il paese contava 722 abitanti; nel 1651 erano circa 1.607. Nel 1669, diciotto anni dopo, fonti ecclesiastiche riportano una popolazione di 2.490 abitanti. Nel 1699 si arriv\u00f2 a 3.066 abitanti. Nel 1921 si contavano 23.486 abitanti.\nNel corso degli anni San Cataldo ha subito parecchi rimaneggiamenti dal punto di vista urbanistico, al punto che oggi appare come una citt\u00e0 nuova, nella quale prevalgono costruzioni recenti e pochissime costruzioni possono vantare una discreta valenza storica. Ormai uniche testimonianze culturali del passato sono alcuni edifici di culto, come la chiesa madre e costruzioni signorili nel centro storico.\nOnorificenze.\nNel 1865 il comune di San Cataldo, con Regio decreto n. 2519 del 18 settembre, venne elevato al rango di citt\u00e0 in riconoscimento delle sue benemerenze nell'assistenza pubblica.\nSimboli.\nL'attuale stemma del Comune \u00e8 in vigore dal 1948, dopo il referendum della scelta tra la Monarchia e la Repubblica. Lo stemma del Comune \u00e8 rappresentato da \"Troncato nel I di verde, all'insegna della croce greca d'oro; nel II di verde a cinque spighe crociate al naturale\". Lo stemma sopra descritto \u00e8 sormontato dalla corona della Citt\u00e0 (art. 15 reg. 13.04.1905 n. 234) nonch\u00e9 dal manto (consistente in un drappo di velluto porpora soppannato di ermellino) movente dalla corona e accollato allo scudo, annodato ai lati in alto con cordoni d'oro.\nMonumenti e luoghi d'interesse.\nMuseo etno-antropologico.\nIl \"Museo Etno-Antropologico\", \u00e8 un piccolo museo contenente oggetti antichi in uso alla popolazione contadina vi sono conservati i costumi folcloristici e gli attrezzi utilizzati per la lavorazione del latifondo. La sede si trova alle spalle della Scuola Media \"Paolo Balsamo\".\nComplesso monumentale del Calvario.\nSorge nella zona alta della Citt\u00e0. Fu edificato nel 1854 e vi si svolge la \"Scinnenza\" durante i riti della Settimana Santa, durante la quale, nella sera del venerd\u00ec santo, viene rappresentata la crocifissione e la morte di Ges\u00f9. Dotato di una grandissima scalinata, vi si tengono manifestazioni di ogni genere: festival, sfilate ed esibizioni teatrali e altro ancora.\nNel 2007 sono iniziati i lavori di restauro ad opera della Soprintendenza ai Beni Culturali e Ambientali di Caltanissetta, terminati 2010 con l'installazione di 18 bassorilievi in ceramica delle dimensioni di metri 1,60 x 2, dei quali 14 istoriati con i tradizionali episodi della \"Via Crucis\" e \"Via Lucis\". I bassorilievi sono stati realizzati da 18 scuole ceramiste Italiane, facenti parte dell\"'Associazione Italiana Citt\u00e0 della Ceramica\", che ha sede nella citt\u00e0 romagnola di Faenza e con la quale l'Amministrazione comunale di San Cataldo ha sottoscritto un protocollo d'intesa. Al progetto hanno partecipato anche gli studenti dei due Istituti d'Arte di San Cataldo: lo statale \"Filipo Juvara\" e il regionale \"Rosario Livatino\".\nMonumento/Altare ai Caduti/Monumento ai Marinai.\nLa piazza degli Eroi \u00e8 un posto di ritrovo per i sancataldesi. Nel 2011 \u00e8 stata ricostruita la piazza togliendo i quattro pilastri simboli della guerra; demolito la parte altare e il palcoscenico; ed aggiunti di recente i pallini di cemento ai bordi del monumento; le piante sono state spostate in alcune zone del paese e ne restano di due esemplari.\nSono presenti anche l'Altare ai Caduti per la patria 1940 - 45 ed il Monumento ai Marinai caduti nel 2. conflitto mondiale 40 - 45.\nIl Monumento ai Marinai caduti nel 2. conflitto mondiale 40 - 45 \u00e8 situato in corso Vittorio Emanuele (all'altezza di piazza S. Francesco) nella citt\u00e0 di San Cataldo.\nL'Altare ai Caduti per la patria 1940 - 45 \u00e8 situato nel cimitero di San Cataldo. Dal santuario del cimitero \u00e8 presente anche un bassorilievo bronzeo dedicato ai caduti nella seconda guerra mondiale. Nel cimitero sono seppelliti tanti soldati di San Cataldo. I resti mortali furono ripresi e portati dai tanti cimiteri d'Europa, inclusa la Russia.\nPalazzo-Castello del principe Galletti.\nNon si hanno notizie certe sull'antico castello dei baroni Galletti, sito su una collinetta denominata sino a poco tempo fa \"quartiere forca\", alla quale si arriva dall'attuale via Marsala. Agli inizi del XVIII secolo il principe Giuseppe Galletti e De Gregorio iniziarono, nel Piano del Palazzo (oggi piazza Crispi), la costruzione di un secondo palazzo-castello, con una piazza ottagonale; la costruzione s'interruppe nella fase iniziale per la morte del principe, avvenuta il 7 novembre 1751. Il pronipote Nicol\u00f2 Galletti, riprendendo l'idea di un nuovo palazzo, concep\u00ec un edificio e un sito diverso rispetto a quanto intrapreso dal suo avo Giuseppe. Attratto dalla bellezza di uno spuntone di roccia che si affacciava sullo stradone della Piazza, commission\u00f2 ad un architetto palermitano, che aveva ideato e costruito la Villa S. Cataldo di Bagheria, il progetto del nuovo palazzo-castello, a cui fu dato lo stesso stile neogotico della Villa Bagheria.\nArchitetture civili.\nIl Municipio di San Cataldo si trova presso piazza Papa Giovanni XXIII. \u00c8 presente anche l'Ospedale \"Maddalena Raimondi\" e il Liceo artistico \"Juvara-Manzoni\" (ex Istituto Statale d'Arte \"Juvara\") di San Cataldo (CL).\nLe torri civiche.\nIl re siciliano Filippo III, nel decretare la fondazione del paese, concesse al barone di Fiumesalato il diritto di costruire una torre per la difesa: \u00ab\"Concedimus\" [...] \"turrim\" [...] \"construere\" [...]\u00bb. \u00c8 sorta nella parte alta della citt\u00e0, detta \"Monte Taborre\", in modo da dominare l'intero abitato. Nel 1780, si provvide ad installarvi un orologio con quattro quadranti di marmo e provvisto di suoneria, battente le ore su due campane squillanti. Nel 1959, a causa delle precarie condizioni, fu abbattuta per decisione del sindaco. \nOltre a battere i quarti, le mezz'ore, e le ore, era fornito di una suoneria ausiliaria, che all'alba svegliava gli operai che dovevano recarsi al lavoro, alle otto del mattino avvertiva gli scolari per andare a scuola, a mezzogiorno segnava l'ora della sospensione dal lavoro, a mezzanotte ammoniva i nottambuli affinch\u00e9 rincasassero. L'orologio suonava anche il caratteristico motivo dei sancataldesi: \"Vacabunnu va travaglia\".\nL'altra torre civica, facente corpo unico con la chiesa del Ss.mo Rosario, venne innalzata a cura e spese del Comune a partire dal 1820, a pi\u00f9 riprese, secondo le disponibilit\u00e0 finanziarie. Una terza torre \u00e8 presente nella nuova parrocchia di Cristo Re, che oggi suona soltanto le ore, le mezz'ore e il mezzogiorno, invitando i fedeli alla devozione mariana con la preghiera dell'\"Angelus\" o nel tempo di Pasqua con il \"Regina Coeli\"; a mezzogiorno vengono anche suonate le campane (\"scampanio\").\nZona archeologica di Vassallaggi.\nA 4\u00a0km a Nord della citt\u00e0, in contrada \"Vassallaggi\", sono i resti di un'antica citt\u00e0 chiamata \"Motyon\". Posta sulla grande via che univa Agrigento ed Enna, essa sorse nella prima et\u00e0 del bronzo quale centro indigeno abitata, si ritiene, dai Sicani e caratterizzata da manufatti in ceramica rossa decorata a motivi geometrici e da sepolture \"a forno\".\nReligiosit\u00e0 ed edifici di culto.\nIn base al numero di abitati San Cataldo si \u00e8 distinta per l'elevatissimo numero di sacerdoti, cinque dei quali arcivescovi e vescovi e altri che hanno prestato il loro servizio presso la Santa Sede. Le vocazioni sono state numerose, soprattutto con ingressi negli Ordini religiosi, in particolare nella congregazione dei Salesiani di don Bosco, i quali hanno una rappresentanza attiva e una lunga presenza in citt\u00e0, ma anche nel clero secolare.\nSan Cataldo ospit\u00f2 il delegato della Santa Sede, l'allora arcivescovo Angelo Giuseppe Roncalli, divenuto poi papa Giovanni XXIII.\nPrima ancora che sorgesse il paese, esistevano nel territorio sancataldese degli Ospizi appartenenti a Ordini religiosi della vicina Caltanissetta. I due pi\u00f9 importanti furono: l'ospizio di S. Adriano degli Agostiniani, che sorgeva nei pressi della chiesa della Mercede, e l'ospizio di S. Antonio dei padri Riformati, ubicato dov'\u00e8 oggi la chiesa di S. Giuseppe, in via Misteri. I monaci si servivano di tali ospizi solo saltuariamente e, in modo particolare, durante le questue per depositarvi i prodotti, frutto delle elemosine ottenute.\nTra le chiese non pi\u00f9 esistenti, si ricordano la chiesa di San Nicola, e la chiesa del Resuscitato.\nChiesa madre.\nLa Chiesa madre, intitolata precedentemente alla Nativit\u00e0 di Maria, fu iniziata dal barone Vincenzo Galletti di Fiumesalato e marchese di San Cataldo. La bolla vescovile agrigentina riporta la data del 18 agosto del 1632. Possiede il titolo di arcipretura, per cui i parroci che la reggono assumono il titolo di \"arciprete della Citt\u00e0 di San Cataldo\". L'8 dicembre 2019, a conclusione dello speciale anno del 280\u00ba anniversario della dedicazione della chiesa, la Santa Sede l'ha inserita tra le chiese affiliate con vincolo particolare alla basilica di San Giovanni in Laterano.\nNel 1695, a causa di un crollo del transetto destro, che interess\u00f2 la cappella di San Cataldo e del Crocifisso, la chiesa venne ricostruita completamente cos\u00ec come oggi appare. I lavori furono voluti dal principe Giuseppe Galletti, il quale invit\u00f2 per la consacrazione suo fratello Pietro, vescovo di Catania (9 maggio 1739). Per l'occasione la chiesa madre fu re-intitolata all'Immacolata Concezione, ma la vecchia dedicazione non si perse del tutto in quanto sull'altare maggiore rimase il dipinto della \"Nativit\u00e0 di Maria\" (detto di Sant'Anna).\nLa tradizione vuole che il progetto della chiesa fosse attribuito all'architetto Vaccarini, chiamato dal vescovo Pietro Galletti per ricostruire il duomo della citt\u00e0 di Catania.\nDopo la consacrazione della chiesa madre, la famiglia Galletti continu\u00f2 ad occuparsi dell'edificio sacro ornandolo con dipinti, la statuaria, suppellettili e paramenti per le liturgie, e molti fedeli donarono i loro beni alla chiesa.\nNel 1788 ci fu un terribile incendio che caus\u00f2 i maggiori danni nella sacrestia e in particolare all'archivio, al punto che l'anagrafe parrocchiale prende avvio solo dalla seconda met\u00e0 del Settecento\nLa chiesa madre rimase chiusa dall'aprile del 1965 al dicembre del 1979, con decreto del sindaco Maiorana, dovuta all'instabilit\u00e0 della struttura edilizia: i culto continu\u00f2 nella chiesa di San Giuseppe, dove furono trasportati statue e paramenti.\nLa chiesa si presenta a croce latina a tre navate, divisa da arcate, con volta a botte e cupola centrale. Anticamente era dotata di 14 altari.\nChiese succursali nel territorio della chiesa madre sono:\nParrocchia Santo Stefano.\nLa parrocchia di Santo Stefano ha sede nell'omonima chiesa, aperta al culto nel 1725, costruita grazie alle donazioni elargite da Francesco Amico. All'interno si conservano alcuni dipinti di autori locali: un \"Cuore di Ges\u00f9\", opera di Carmelo Riggi, un \"San Filippo Neri\", opera di Michele Butera e una \"Madonna che intercede presso la Trinit\u00e0 per le anime del purgatorio\", opera di Raimondo Butera.\nNel 1845 Rosario Pirrelli fece costruire nella chiesa di Santo Stefano una cappella, dove conserv\u00f2 un crocifisso che prese il nome di \"Crocifisso dei Pirrelli\".\nLe chiese succursali nel territorio della parrocchia sono:\nParrocchia di Santa Maria del Rosario.\nLa chiesa parrocchiale di S. Maria del Rosario risale al Seicento. \u00c8 situata lungo l'asse viario principale del paese (Corso Vittorio Emanuele). Nei primi del Settecento fu ricostruita. La chiesa rimase ad un'unica navata. Nell'Ottocento fu affrescata la volta da Calogero Seste di Serradifalco mentre al pittore Emanuele Catanese di Terranova (oggi Gela) fu affidato l'affresco della volta, suddiviso in 13 riquadri. Nel 1854 la chiesa fu finita.\nLe chiese succursali nel territorio della parrocchia sono:\nParrocchia Santa Maria delle Grazie.\nLa parrocchia Santa Maria delle Grazie (\"Santuario Maria Ss.ma delle Grazie-Chiesa della Mercede\"). Antico convento con annessa aula liturgica, la chiesa - ad un'unica navata - fu in seguito intitolata alla Madonna della Mercede ed elevata a parrocchia nell'anno 1954, dopo essere stata qualche anno prima ricostruita. Dal 2000 \u00e8 Santuario diocesano.\nParrocchie di nuova fondazione.\nNei nuovi quartieri residenziali, sorgono altre tre parrocchie: la chiesa del Cristo Re, S. Alberto Magno e S. Domenico Savio, tutte di epoca contemporanea, a questa si aggiunge la chiesa non parrocchiale di S. Maria di Nazaret, all'uscita della citt\u00e0.\n\u00c8 presente una chiesa del Collegio di Maria in San Cataldo.\nSociet\u00e0.\nEtnie e minoranze straniere.\nGli stranieri residenti a San Cataldo al 1\u00ba gennaio 2013 sono 472 e rappresentano il 2,0% della popolazione residente. La comunit\u00e0 straniera pi\u00f9 numerosa \u00e8 quella proveniente dalla Romania con il 55,1% di tutti gli stranieri presenti sul territorio, seguita dal Marocco (23,3%) e dalla Repubblica Popolare Cinese (4,9%).\nCultura.\nScuole.\nAnticamente, l'insegnamento era affidato al clero locale e si impartiva lezione nel convento dei padri mercedari. L'organizzazione scolastica era impostata su due cicli di studi: primario e secondario. La scuola era frequentata prevalentemente da figli di nobili e benestanti e in minor misura dai figli dei contadini e degli artigiani.\nOggi si trova a San Cataldo il liceo artistico statale, l'unica scuola statale ad indirizzo artistico della provincia nissena, ex istituto statale d'arte, fondato nel 1963 ed intitolato all'architetto messinese e greco-siculo Filippo Juvara. Vi si trovano anche un istituto professionale per l'agricoltura e l'ambiente, un istituto tecnico commerciale e un liceo socio-psicopedagogico della diocesi di Caltanissetta.\nEconomia.\nL'economia, in origine prevalentemente agricola in un sistema feudale, tra il XIX e i primissimi inizi del XX secolo ha vissuto il momento d'oro delle attivit\u00e0 estrattive, dallo sfruttamento delle pi\u00f9 antiche solfare fino alla pi\u00f9 recente attivit\u00e0 estrattiva di sali potassici. La campagna sancataldese \u00e8 infatti costellata di vecchie strutture minerarie, talvolta imponenti, simbolo del passato minerario del Comune.\nA partire dagli anni sessanta, in coincidenza col declino delle attivit\u00e0 agricole e il quasi totale abbandono delle attivit\u00e0 estrattive, si \u00e8 realizzato un discreto sviluppo industriale.\nA seguito dell'abbandono delle campagne una grande parte del territorio, tra le zone di Gabbara-Mustigarufi e Quartarone, \u00e8 stato convertito a bosco, e tutt'oggi non esiste ancora un piano adeguato per la valorizzazione e lo sfruttamento del territorio.\nSan Cataldo \u00e8 un comune in continua espansione che vede un lento e costante accrescimento della popolazione residente a seguito di una discreta migrazione che interessa la vicina Caltanissetta.\nSport.\nCalcio.\nLa squadra di calcio cittadina \u00e8 l'Associazione Sportiva Dilettantistica Sancataldese Calcio, dai colori sociali verde-amaranto. Fondata nel 1945 e fallita dieci anni dopo, venne nuovamente costituita nel 1956 con il nome di Unione Sportiva Sancataldese. Le maggiori affermazioni sportive si ebbero a partire dagli anni novanta con l'affermazione nel \"Torneo Acqua Vera\" (1992) e la permanenza nel Campionato Nazionale Dilettanti per sette stagioni, dal 1996 al 2002 (1995-1996, 1996-1997, 1997-1998, 1998-1999, 1999-2000, 2000-2001, 2001-2002). La societ\u00e0 ha militato nel campionato di Eccellenza Sicilia 2020-2021. Nel campionato del 2021-2022 milita nella Serie D nel girone I."}
{"id": "795921", "revid": "486946", "url": "https://it.wikipedia.org/wiki?curid=795921", "title": "Republica cromagnon", "text": ""}
{"id": "795922", "revid": "767487", "url": "https://it.wikipedia.org/wiki?curid=795922", "title": "Klaxons", "text": "I Klaxons sono un gruppo musicale synth rock inglese di Londra. Hanno sinora pubblicato tre album (\"Myths of the Near Future\", \"Surfing the Void\" e \"Love Frequency\"), due EP e diversi singoli. Il loro nome \u00e8 ispirato dalla letteratura e dalla filosofia futurista, che fa del culto dell'automobile e della velocit\u00e0 un elemento centrale del Manifesto del futurismo.\nStoria.\nIl loro primo singolo, \"Gravity's Rainbow\", \u00e8 stato distribuito in sole 500 copie nell'aprile del 2006 dall'etichetta Angular Records. Dopo essere passati alla Merok, ed aver ricevuto pi\u00f9 attenzione da parte dei media inglesi (New Musical Express, BBC) hanno pubblicato il loro secondo singolo, \"Atlantis to Interzone\".\nNel 2006 sono passati alla Polydor, per la quale hanno pubblicato il singolo \"Magick\" nell'ottobre 2006. Il singolo \"Golden Skans\" ha anticipato l'uscita del loro primo album ufficiale, nel gennaio 2007, chiamato \"Myths of the Near Future\".\nNell'estate 2006 hanno partecipato a vari festival inglesi, tra cui Leeds e Reading, riscuotendo un buon successo di pubblico. Sono stati tra i gruppi principali del tour indie rave indetto dal NME e svoltosi a febbraio 2007. Il 4 settembre 2007 hanno vinto il Mercury Music Prize, con il loro \"Myths of the Near Future\" che \u00e8 stato giudicato il miglior album tra i 12 candidati al premio. Sempre nel 2007 hanno partecipato all'album \"We Are the Night\" dei Chemical Brothers per la traccia \"All Rights Reversed\".\nStile.\nBench\u00e9 sia uno stile difficile da definire, i Klaxons si identificano con il New rave. Nella loro pagina su MySpace, definiscono la loro musica \"Psichedelica / Progressive / Pop\". Sicuramente sono stati molto influenzati dalla cultura rave degli anni novanta."}
{"id": "795923", "revid": "84184", "url": "https://it.wikipedia.org/wiki?curid=795923", "title": "Il grande Blek", "text": "Il grande Blek \u00e8 una serie di strisce a fumetti incentrata sul personaggio di Blek Macigno ideata dal gruppo EsseGesse (ovvero i tre sceneggiatori e disegnatori Giovanni Sinchetto, Dario Guzzon e Pietro Sartoris) pubblicata in Italia negli anni cinquanta dall'Editoriale Dardo. Raggiunse una tiratura di 400.000 copie settimanali ed \u00e8 stato pi\u00f9 volte ristampato, imponendosi non solo in Italia ma anche sul mercato europeo dove sono state pubblicate versioni del personaggio realizzate anche da altri autori italiani e stranieri.\nStoria editoriale.\nLa serie esord\u00ec il 3 ottobre 1954 nella \"Collana Freccia\" dell'Editoriale Dardo, realizzata dalla EsseGesse fino al 1965 quando i rapporti tra gli autori e l'editore si interruppero; la serie con il personaggio venne quindi proseguita da altri autori, sia in Italia che poi in Francia e in Jugoslavia. Il personaggio continu\u00f2 a essere pubblicato nella stessa collana fino a ottobre 1967 per 654 albi a strisce divisi in 33 serie.\nDurante la gestione della EsseGesse la collana raggiunse presto tirature di 300.000 copie alla settimana, imponendosi non solo in Italia ma anche sul mercato europeo con un successo che si mantenne costante per tutti gli anni cinquanta e nei due decenni successivi raggiungendo tirature fino alle 400.000 copie e, come ricorda Giovanni Sinchetto \u00ab[...] \"il successo non si fece attendere, fu lungo e duraturo. Negli anni d'oro, Blek vendeva 400.000 copie a settimana, pi\u00f9 di Miki, pi\u00f9 di Tex, pi\u00f9 di tutti\"\u00bb. Il personaggio venne pubblicato con successo fino al 1965 quando la EsseGesse, per conflitti sorti con il direttore responsabile, decise di interrompere la collaborazione nonostante la vasta popolarit\u00e0 di cui ancora godeva la serie; il personaggio rimase nelle disponibilit\u00e0 dell'editore che decise di pubblicarne nuove avventure affidandone la realizzazione ad Amilcare Medici e a diversi disegnatori. L'ultimo numero firmato dal trio di autori \u00e8 il terzo della XXVII serie e i loro successori non riuscirono a mantenere gli stessi standard di qualit\u00e0 tant'\u00e8 che in poco tempo le vendite calarono disastrosamente. In Italia dopo la conclusione della serie inedita il personaggio venne ristampato numerose volte. Nuove storie vennero realizzate in Francia dove il personaggio conobbe un nuovo successo a scapito di uno stravolgimento di alcuni aspetti come le sue origini. L'esclamazione usata dagli inglesi in tutta la serie, il famoso \"Goddam\", la cui traduzione letterale \u00e8 una bestemmia, rimane senza censure in un periodo di puritanesimo assoluto come gli anni cinquanta.\nNegli anni settanta, nella collana \"Freccia Pocket\", vennero editi undici volumi con le storie inedite in Italia di produzione francese. Solo nel 1994 Dario Guzzon, unico superstite del trio, riprese la collaborazione con la Dardo realizzando nuove serie di strisce pubblicate in una collana che si conclude nel 2003 dopo 225 numeri anche se le storie nuove realizzate appositamente sono solo quelle edite fino al n\u00b045 mentre il resto sono ristampe delle avventure scritte da Carlo Cedroni.\nRistampe.\nLe storie del personaggio sono state ristampate varie volte dall'Editoriale Dardo, in diverse collane di diverso formato, gi\u00e0 a partire dal 1956 con la \"Collana Prateria\" fino al 1957 quando esordisce una nuova serie della collana che pubblica in ogni albo sia le avventure del personaggio che quelle di Capitan Miki edita fino al 1976 per 345 numeri. Una seconda ristampa, \"Gli Albi del Grande Blek\", verr\u00e0 edita dal 1963 al 1972 in formato libretto a colori presentando anche materiale inedito in Italia realizzato per il mercato francese. Altre collane di ristampe, che presentavano sia storie del personaggio che di Capitan Miki, furono la \"Collana Scudo\", edita dal 1967 al 1970 per 30 numeri, la \"Collana Freccia\", dal 1968 al 1977, per di 45 volumi, \"Miki e Blek Gigante\", edita dal 1970 al 1976 per 147 numeri e concludendo le pubblicazioni con storie inedite e che riprese dal 1976 al 1977 per altri 16 volumi che ristamparono cronologicamente la serie a strisce; segu\u00ec poi la \"Nuova Collana Prateria\", edita nel 1977 per 12 volumi.\nNegli anni ottanta vennero pubblicate in appendice alle storie del Comandante Mark pubblicate sulla \"Nuova Collana Araldo\", dal n. 222 al n. 280.\nNegli anni novanta l'editore ripropose le storie del personaggio in formato bonelliano nella collana \"Blek\", edita per 52 volumi dal 1990 al 1994 e nella collana \"Il Grande Blek Gigante\", edita per 16 volumi dal 1990 al 1995 che proponeva storie realizzate per il mercato francese. Successivamente nella \"Collana Reprint\" venne edita una serie di 226 volumi divisi in 22 serie pubblicati dal 1994 al 2003 in una confezione con quattro albi a striscia dei quali tre erano una ristampa anastatica e il quarto presentava nuove storie realizzate da Mario Volta e disegnate da Lina Buffolente e Vladimiro Missaglia oppure adattamenti di materiale realizzato per il mercato francese; seguirono poi \"Il Mitico Trapper Blek\", serie di 37 volumi pubblicata dal 2000 al 2001 con la ristampa cronologica e completa delle prime tre serie. Dal 2002 le Edizioni If hanno ristampato le storie sia italiane che straniere del personaggio.\nEdizioni estere.\nGran parte del materiale prodotto in Italia verr\u00e0 stampato tradotto anche all'estero come ad esempio in Francia dove riscontrer\u00e0 un notevole successo (300.000 copie) e che dopo la conclusione della produzione italiana verranno realizzate storie appositamente per il mercato francese scritte da altri autori che tra l'altro in una storia apocrifa sul passato di Blek stravolgeranno alcune caratteristiche del personaggio. Anche in Jugoslavia il successo fu notevole (100.000 copie a numero) tanto che negli anni ottanta verranno realizzate nuove storie da disegnatori e sceneggiatori locali. Dal 1980 ben cinquanta nuove avventure furono realizzate in Yugoslavia da Bane Kerac, Pavel Koza, Branko Plavsic, A. Muminovic, alcune delle quali apparse per la prima volta in Italia sui volumi giganti del Grande Blek del 1992.\nNel 1957 la prima avventura di Blek viene pubblicata a Londra con il titolo \"Blake the trapper\" nella collana edita dalla casa editrice \"Miller &amp; Son\" che pubblicava materiale western d'importazione senza per\u00f2 molto successo.\nTra il 1978 e il 1984 alcuni nuovi episodi vengono realizzati in Grecia per il settimanale MPLEK (Blek) dall'artista Byron Aptosoglou.\nSi possono ricordare inoltre l'edizione jugoslava: 1975, \"Lunov Magnus Strip\" (128/995), slovena: 2000, \"Veliki Blek\" (1/41+1sp), serba: 1994, \"Strip Razonoda: Blek Stena\" (2/22) e croata: 2005, \"Blek\". Inoltre esce nei paesi nordici, nel 1957, col nome \"Davy Crockett\" nella testata \"Praerie Bladet\" e di recente in Norvegia edito dalla Thule (9 volumi dal 2001/2005). Esistono longeve edizioni pure in Grecia e Turchia.\nIn Spagna viene pubblicato come \"Blek el gigante\" nel 1956 (ma i fascicoli sono senza data) dalle Edic. Toray, nella collana Selecci\u00f3n de Aventuras (2\u00aa serie), dai numeri 60 al 129.\nGenesi del personaggio.\nNel 1953 il trio EsseGesse scrisse una storia che venne pubblicata a puntate in appendice della rivista a fumetti Cagliostro intitolata \"Il Piccolo Trapper\" nella quale compaiono aspetti e personaggi che si ritroveranno in Blek. Gli autori decidono di lasciare il ragazzino ma di sostituire il cupo e rozzo Black con un gigante alto, bello, sorridente e con lunghi capelli biondi di nome Blek Macigno. La figura del trapper Blek deriva dall'interpretazione dei personaggi presenti nelle letture giovanili dei tre autori di opere ambientate durante le guerre anglo-francesi nelle colonie americane come \"L'ultimo dei Mohicani\", anche se poi le avventure del personaggio verranno ambientate durante la successiva Rivoluzione Americana.\nBiografia del personaggio.\nBlek \u00e8 un atletico trapper dai lunghi capelli biondi che indossa sempre un cappello di marmotta, un gil\u00e8 di pelliccia che copre il torace e dei pantaloni rossi. Per combattere usa principalmente le mani nude, ma utilizza anche il fucile \"Kentucky\" usato dai cacciatori americani dell'epoca. Conosciuto come \"Blek Macigno\" per la sua stazza e la sua forza nella lotta per raggiungere l'indipendenza dell'America coloniale contro il predominio inglese, scontrandosi frequentemente con le giubbe rosse. Comprimari fissi delle sue avventure sono un coraggioso adolescente, Roddy Lassiter, e lo scienziato professor Cornelius Occultis. Non sono presenti personaggi femminili. Le spalle del personaggio sono il piccolo orfano Roddy e il Professor Occultis, truffatore per\u00f2 colto e raffinato con conoscenze mediche, che pare sia venuto con i genitori di Blek in America quando l'eroe era solo un bambino.\nNelle \"Origini di Blek\" scritte da Marcell Navarro e illustrate da Jean-Yves Mitton si riscrivono completamente le origini del personaggio: Blek \u00e8 nato a Saint-Malo in Bretagna il 27 novembre del 1749 col nome di Yannick Leroc, figlio del cartografo del Re, Diodato Leroc, mentre il nome della madre \u00e8 Maria. Dopo molte rocambolesche avventure Yannick diventa un corsaro che lotta contro pirati e negrieri con una nobilt\u00e0 d'animo che ricorda i celebri personaggi di Emilio Salgari. Con il padre divenuto vedovo Yannick parte all'esplorazione dell'allora inesplorato passaggio a nord-ovest del continente americano. Ma la nave fa naufragio e Yannick perde suo padre. Il giovane gigante francese viene salvato dagli esquimesi con cui rimane a vivere un periodo di pace e serenit\u00e0 per poi partire per il sud verso il San Lorenzo dove viene catturato dai Montagnais o Innu (in italiano pi\u00f9 semplicemente gli Algonchini). Al palo della tortura viene graziato \u00ab\"e da quel giorno presi il nome Blek, che in indiano vuol dire appunto \"dai capelli d'oro\". Divenni anch'io un indiano! Dimenticai la mia nascita, le mie origini, la mia razza! ero completamente felice!\"\u00bb In conclusione di questa avventura salva la moglie e la figlia dell'avvocato Connoly, prigioniere dell'esercito inglese, e l'avvocato lo nomina capo indiscusso dei trapper..\nL'autore Bane Kerac pubblica in Yugoslavia nel 1980 sulla rivista \"Strip Zabavnik\" l'episodio \"Cuore spezzato\" nella quale Blek incontra una guerriera indiana chiamata Piccolo Piede che sposa ma perde subito dopo un attacco al forte inglese \"Killer\". Si scoprir\u00e0 che in realt\u00e0 Piccolo Piede \u00e8 ancora viva, ma ricomparir\u00e0 solo dopo alcuni anni."}
{"id": "795925", "revid": "486946", "url": "https://it.wikipedia.org/wiki?curid=795925", "title": "Republica croma\u00f1on", "text": ""}
{"id": "795932", "revid": "287204", "url": "https://it.wikipedia.org/wiki?curid=795932", "title": "John Mills", "text": ""}
{"id": "795937", "revid": "125874496", "url": "https://it.wikipedia.org/wiki?curid=795937", "title": "Salice Terme", "text": "Salice Terme \u00e8 la frazione principale del comune di Godiasco Salice Terme.\nGeografia fisica.\nSalice si trova tra Godiasco, capoluogo del comune di Godiasco Salice Terme, e Rivanazzano Terme, nell'Oltrep\u00f2 Pavese, a 173 m, non lontano dal confine con il Piemonte.\nPosto nella media valle Staffora sulla sponda sinistra dell'omonimo torrente che assicura un microclima secco e temperato con una moderata ventilazione.\nSulla riva sinistra del corso d'acqua si estende il parco secolare delle Terme di Salice, dove si trovano tigli, platani, aceri, querce (tra le quali si ricorda la secolare Quercia di Ada Negri, intitolata alla poetessa che riposava all'ombra dei suoi rami), olmi, pini, sequoie ed abeti.\nLocalit\u00e0 a ridosso dell'Appennino, Salice Terme si \u00e8 imposta nel tempo grazie agli stabilimenti termali che sfruttano le potenzialit\u00e0 delle acque sulfuree, salsobromojodiche e solforose presenti in abbondante misura nel sottosuolo per aerosolterapia e fangoterapia.\nStoria.\nEpoca romana.\nInizialmente, la localit\u00e0 termale veniva indicata con il nome di \"locum salis\", ad indicare la presenza di una fonte da cui sgorga acqua termale salsobromoiodica, che \u00e8 tuttora viva e attiva, e che originava delle efflorescenze saline rossastre sul terreno.\nEpoca medioevale.\nDocumenti meno antichi riportano, come primo nome della localit\u00e0, quello di Sarzi. Sarzi, nel Medioevo, contava solo diciotto famiglie residenti. Solo pi\u00f9 tardi, al luogo venne attribuito il nome di Sales, con la riscoperta dell'omonima fonte di acqua solforosa di origini romane: di qui l'attuale toponimo di Salice.\nLe prime notizie del centro termale risalgono alla bolla papale di Adriano IV (1153), nella quale venne confermata all'abbazia di San Marziano di Tortona la chiesa di S. Bartolomeo con i suoi beni, il castello di Monte Alfeo con la chiesa di S. Maria e la piccola chiesa di Sarzi, risalente all'anno Mille e intitolata alla nativit\u00e0 di Maria Vergine. Federico Barbarossa nel 1164 infeud\u00f2 Monte Alfeo ai Marchesi Malaspina e con esso il suo castello.\nLo sviluppo termale.\nNel secolo XIX grazie all'opera del dottore pavese Ernesto Brugnatelli le due pi\u00f9 antiche fonti termali, quella salsobromojodica e quella sulfurea, vennero riportate in auge: un altro medico, il milanese Ernesto Stoppani, si adoper\u00f2 per la costruzione del primo stabilimento per le cure e per l'erezione della prima ala del Grand Hotel, trasformando le terme in un fattore di crescita per l'economia locale.\nLo stesso dottore divent\u00f2 il principale azionista della societ\u00e0, la quale ben presto fu tuttavia messa all'asta. Poich\u00e9 le aste andarono completamente deserte, Stoppani ne approfitt\u00f2 per liquidare i soci, diventando di diritto unico proprietario dei pozzi, delle concessioni minerarie, delle attrezzature di cura e di altri luoghi di Salice, tra cui i 20 ettari di superficie di quello che sarebbe diventato un parco.\nA lui il merito anche della realizzazione della seconda ala del Grand Hotel, del Teatro delle Terme, del Caff\u00e8 delle Terme e di un impianto di canalizzazione delle acque, opere che rafforzarono il ruolo della cittadina come centro termale: tutto ci\u00f2 port\u00f2 alla costituzione della \u201cSociet\u00e0 Anonima delle Terme di Salice\u201d, ufficialmente costituita nel dicembre del 1901. Notevole importanza venne data alla parte sanitaria, tanto da nominare immediatamente Direttore Sanitario il dottor Eugenio Diviani, che per oltre trentenni legher\u00e0 il suo nome a Salice e sar\u00e0 promotore dello sviluppo di questa stazione termale.\nTra le prime iniziative della neo costituita societ\u00e0 ci fu la volont\u00e0 di arricchire il patrimonio idrominerale, aggiungendo nuovi pozzi. Nel giro di una decina d'anni, gli stabilimenti termali di Voghera e Rivanazzano scomparvero soppiantati dal nuovo e meglio organizzato centro, che dalla sua aveva anche un clima ed un ambiente pi\u00f9 consono ad un soggiorno di cura. Inoltre a Salice mancavano strutture ricettive in grado ospitare i clienti; cos\u00ec dal 1902 part\u00ec la costruzione di uno stabilimento in grado di soddisfare il preventivato aumento delle richieste di cura. La nuova costruzione, di stile pompeiano, aveva un piano rialzato comprendente due reparti, per dividere gli uomini e le donne per i bagni salsobromojodici, mentre in quello inferiore i reparti per le fangature ed i bagni solforosi. Il completamento dei reparti di cura si ebbe nel 1913: da allora Salice inizi\u00f2 una continua ascesa verso una posizione di prestigio che raggiunse negli anni '30, complice il nuovo stabilimento e le qualit\u00e0 terapeutiche delle acque utilizzate.\nLa localit\u00e0, che ancora a inizio Novecento contava 22 famiglie e 400 abitanti allo scoppio della prima guerra mondiale, si espanse progressivamente fino ai 2000 abitanti attuali.\nMonumenti e luoghi d'interesse.\nLe Terme di Salice hanno festeggiato nel 2002 un secolo di attivit\u00e0. Il patrimonio idrominerale di questo centro consta di due tipi di acque termali, le acque sulfuree e quelle salsobromoiodiche. Le acque sulfuree presentano una concentrazione di idrogeno solforato tale da assicurare efficacia terapeutica, soprattutto per le patologie respiratorie e dermatologiche. Le acque salsobromojodiche invece si collocano tra quelle naturalmente efficaci e sono particolarmente indicate per le patologie artroreumatiche.\nGeografia antropica.\nL'uniformit\u00e0 urbanistica dell'abitato ricopre, in realt\u00e0, una diversa distribuzione amministrativa che assegna Salice al comune di Godiasco Salice Terme, in qualit\u00e0 di frazione, mentre per Rivanazzano trattasi di ordinaria espansione edilizia nel territorio comunale, sulla scia della crescente affermazione della localit\u00e0 turistica.\nEconomia.\nSalice Terme, in virt\u00f9 della posizione geografica strategica, non \u00e8 pi\u00f9 ormai solo una stazione termale ma anche una meta turistica e ricreativa usuale. \nSalice Terme \u00e8 anche un rinomato luogo di divertimento della provincia di Pavia, con svariate discoteche, pub e locali.\nInfrastrutture e trasporti.\nLa stazione di Salice Terme sorgeva lungo la ferrovia Voghera-Varzi, attiva fra il 1931 e il 1966.\nA Salice Terme faceva altres\u00ec capolinea, tra il 1909 e il 1929, la tranvia Voghera-Rivanazzano-Salice Terme.\nSport.\nLa cittadina ha una squadra di calcio, il SaliceValleStaffora, che gioca le proprie partite nell'impianto E. De Martino. Negli ultimi anni \u00e8 stato realizzato un campo da golf a 9 buche che ha attirato ulteriori visitatori (il campo si trova nella parte settentrionale di Salice Terme, zona che appartiene al comune di Rivanazzano Terme).\nPer alcuni anni fino alla stagione 2005-2006, la localit\u00e0 \u00e8 stata sede del ritiro estivo dalla Juventus."}
{"id": "795943", "revid": "767487", "url": "https://it.wikipedia.org/wiki?curid=795943", "title": "Antonio Tiraboschi", "text": "Biografia.\nNato ad Alzano Lombardo,all'imbocco della valle Seriana, in provincia di Bergamo, fu iniziato agli studi in vari collegi religiosi della zona. Nonostante eccellesse nel campo umanistico (tra tutti il latino), i suoi studi si indirizzarono, a causa della problematica situazione economica della propria famiglia, nell'ambito commerciale. \nDotato di notevole intraprendenza, studi\u00f2 numerose lingue (tra cui francese, inglese e tedesco), ma le principali ricerche le effettu\u00f2 sul dialetto bergamasco. Raccolse testimonianze, proverbi, aneddoti, canzoni e tutto ci\u00f2 che riguardava la tradizione orale.\nPubblic\u00f2 quindi numerosi saggi ed opuscoli riguardanti questi suoi studi, tra cui una raccolta inerente alla vita delle genti dedite alla pastorizia nelle valli di allora ed un piccolo vocabolario di bergamasco, che gli valse la medaglia d'oro all'Esposizione Provinciale del 1873.\nSi impegn\u00f2 molto nel sociale: fu direttore della Societ\u00e0 di mutuo soccorso tra artisti ed operai, si batt\u00e9 a favore dell'alfabetizzazione dei ceti meno abbienti promuovendo scuole serali ed una Biblioteca itinerante.\nPubblic\u00f2, in rapida serie, la \"\"Raccolta dei proverbi bergamaschi\", \"Gli usi di Natale e di Pasqua nel bergamasco\", anche grazie alla sua nuova mansione di bibliotecario presso la biblioteca civica di Bergamo. Collabor\u00f2 anche alla rivista \"Bergamo o sia Notizie Patrie\".\nLa sua salute cagionevole, unita alla morte di due figli nel 1878, non gli permise di continuare gli studi, tanto che mor\u00ec, a soli 45 anni, nel 1883.\nLa citt\u00e0 di Bergamo nel 1986 gli ha intitolato una biblioteca, in citt\u00e0 bassa, rinnovata nel 2004.\nBibliografia.\nNumerosa documentazione si pu\u00f2 trovare presso la Biblioteca Angelo Mai (Bergamo), dove lui stesso lavor\u00f2."}
{"id": "795944", "revid": "123732049", "url": "https://it.wikipedia.org/wiki?curid=795944", "title": "Sarcofago di Giunio Basso", "text": "Il sarcofago di Giunio Basso (appartenuto a Giunio Basso, \"praefectus urbi\" morto nel 359 d.C. e figlio di Giunio Annio Basso), uno dei pi\u00f9 antichi sarcofagi con scene cristiane a noi pervenuti (con il sarcofago dogmatico) \u00e8 un capolavoro della scultura classicista cristiana del IV secolo. Oggi \u00e8 conservato in Vaticano, nel Museo del Tesoro di San Pietro.\nDescrizione.\nDel coperchio restano pochi resti, con una tabella contenente versi in distici in onore del defunto (alcuni frammenti rinvenuti nel 1940), dove si parlava della sua vita ( e ); agli angoli si trovavano delle maschere che fungevano da protomi angolari. \nIl fronte della cassa ha un ricco corredo scultoreo ad altorilievo, con dieci scene organizzate in nicchie poste su due ordini scandite da colonnine: quello superiore presenta una finta trabeazione con architravi traforati, quello inferiore timpani triangolari e arcuati (questi ultimi scolpiti come valve di conchiglia in scorcio). Tra le nicchie, al di sotto della linea di demarcazione tra i due registri, sono inseriti dei piccoli agnelli, noti simboli evangelici. Le colonnine sono tutte tortili, a eccezione delle quattro attorno alle nicchie centrali, che sono istoriate con putti vendemmianti (il tema della vendemmia era legato all'Aldil\u00e0 sin dai culti dionisiaci e proprio in questo secolo il tema si caric\u00f2 di significati cristiani, come nel sarcofago di Costantina). \nLe scene nelle nicchie raffigurano episodi del Vecchioe Nuovo Testamento e sono composte con due o tre personaggi ciascuna. Sicuramente dovevano esistere delle precise corrispondenze simboliche e allusive tra scena e scena, in un preciso piano di simboli e richiami simbolici, che per alcuni versi ci sfuggono (come nel sarcofago dogmatico e in altri sarcofagi) e che sono indice dell'amore per le allegorie e le sottigliezze teologiche del tempo.\nNel registro superiore le scene sono (da sinistra):\nSotto i piedi delle cinque scene superiori, ve ne sono altre inserite fra gli archetti e i timpani, molto piccole e quasi irriconoscibili, partendo da sinistra: I Tre Agnelli di fuoco che si riferiscono al Neofita, che professa la propria fede (come i tre fanciulli nella fornace); L'Agnello che cava acqua dalla rupe, mentre un altro agnello beve quell'acqua (Mos\u00e8 fa scaturire l'acqua dalla roccia); L'Agnello che tocca i pani con una verga (la moltiplicazione dei pani e dei pesci); una colomba e uno zampillo d'acqua sovrastante un Agnello (simbolo del battesimo); L'Agnello con il libro (verit\u00e0 di fede che veniva trasmesso ai catecumeni); infine l'Agnello davanti alla Tomba di Lazzaro, simbolo di Resurrezione.\nNel registro inferiore le scene sono (da sinistra):\nSui due lati laterali del sarcofago, vi sono degli angeli, che sono occupati in varie attivit\u00e0. Alcuni affermano che sul lato destro ci sia la rappresentazione del pane eucaristico, con la mietitura del grano, mentre a sinistra la simbologia del vino con la vendemmia.\nAltri invece sostengono che vi siano raffigurate le quattro stagioni simbolo della resurrezione (ogni stagione \u00e8 simbolo di nuova vita) A sinistra l'autunno, con gli amorini che vendemmiano e poi pestano l'uva per ricavarne il mosto e quindi il vino. A destra invece, in alto la mietitura, simbolo dell'estate, sotto le prime figure ricordano la caccia alla selvaggina, quindi l'inverno, ed infine di seguito la primavera con il pavone e la frutta.\nAllegorie.\nLa scelta delle scene va oltre la semplice divisione in Antico e Nuovo Testamento, tipica dei cicli medievali. Ci si sarebbe aspettati, per esempio, che il martirio di Paolo venisse collocato sul registro superiore (dove si trovano l'arresto di Pietro e Cristo di fronte a Pilato), e che, al contrario, il sacrificio di Isacco trovasse posto fra gli episodi biblici di quello inferiore: ci\u00f2 ha fatto pensare (Gerke) a una distrazione dello scultore, ma quest'ipotesi appare difficilmente accettabile in un'opera d'alto livello, soprattutto nel clima di grande attenzione ai simboli e alle complesse allegorie come quella costantiniana. \nSulla base dei concetti divulgati dai Padri della Chiesa e dalla catechesi, largamente diffusi nella letteratura cristiana, si potrebbe pensare ad un accostamento di paradigmi coordinati per affinit\u00e0 o per contrasto, nel modo seguente:\nProfilo artistico.\nLa profusione dell'ornato, la morbidezza dei piani sfumati, lo spazio tra le figure fanno percepire un gusto ellenizzante. Tuttavia la profondit\u00e0 delle edicole, lo stacco delle figure del fondo e lo sguardo tutto romano di Pietro e Paolo rivelano l'opera di un eccezionale artista locale. \nLe figure si stagliano ad altissimo rilievo, con le teste sbozzate in maniera pi\u00f9 popolaresca e i corpi levigati, spesso isolati in composizioni paratattiche. Molto curata \u00e8 l'esecuzione, con una tendenza a allungare le forme di per s\u00e9 tozze e con un gusto pittoricistico nei dettagli, soprattutto riguardo alla decorazione architettonica. L'uso delle nicchie e colonnine \u00e8 documentato nei centri asiatici e venne importato a Roma fin dal II secolo, in lavori dal gusto squisitamente pittorico. Il classicismo costantiniano si manifesta in opere cristiane come questa con accenti soffusi e malinconici, mentre nelle coeve opere pagane il risultato \u00e8 pi\u00f9 spento, svuotato ormai di contenuto per la ripetizione di schemi ormai usati da secoli."}
{"id": "795956", "revid": "187", "url": "https://it.wikipedia.org/wiki?curid=795956", "title": "Corrado Confalonieri", "text": "Biografia.\nCorrado nacque a Calendasco nel 1290. Discendeva dalla nobile casata dei Confalonieri che, oltre ad abitare in Piacenza, avevano vasti feudi assegnati loro quale privilegio, per essere una famiglia guelfa fedele alla Chiesa discendente dagli Obertenghi.\nNei dintorni del paese, in una zona fitta di boscaglie (la tradizione parla di Case Bruciate, vicino a Carpaneto Piacentino - anche se recenti studi indicano una nuova localit\u00e0 sita tra San Nicol\u00f2, frazione di Rottofreno, e Calendasco - e questa vasta area agricola di circa 200 pertiche piacentine \u00e8 chiamata col nome di 'La Bruciata'), Corrado si trovava a caccia con una compagnia di amici e familiari.\nQuel giorno la caccia non diede buon esito e Corrado ordin\u00f2 di appiccare il fuoco alle sterpaglie per stanare la cacciagione ma, complice il forte vento, il fuoco in un attimo bruci\u00f2 tutto ci\u00f2 che incontrava, tra cui boschi, case e capanne.\nSpaventati e impotenti di fronte a questo evento, Corrado e i suoi scappano verso casa, decisi a non far trapelare la verit\u00e0.\nNon appena la notizia si propag\u00f2 in citt\u00e0, si credette che l'incendio fosse stato appiccato dai Guelfi per colpire l'attuale governanza ghibellina e subito si scaten\u00f2 la caccia al responsabile, che venne individuato in un povero contadino. La notizia della condanna colp\u00ec l'animo di Corrado, che non riusciva a darsi pace per quello che era successo a causa sua. Non esit\u00f2 quindi ad interrompere il corteo punitivo e a chiedere udienza al Signore di Piacenza, al quale dichiar\u00f2 la propria colpevolezza, subendo la pesantissima pena della confisca di tutti i terreni per risarcire il danno fatto (in quanto nobile, evit\u00f2 le punizioni corporali).\nConversione.\nQuesto evento segn\u00f2 profondamente la vita di Corrado, che negli anni successivi si avvicin\u00f2 sempre pi\u00f9 alla fede: vest\u00ec infatti l'abito penitenziale francescano ritirandosi nell'eremo nei pressi di Calendasco (detto del \"gorgolare\" da uno storico siculo) e guidato da frate Aristide. Essendo infatti l'hospitale di questi fraticelli sulle terre presso il suo feudo calendaschese, egli ben conosceva il loro esemplare modo di vita, affidato tutto alle sole parole del Vangelo.\nFu cos\u00ec che Corrado, in accordo con la moglie Giovannina, decisero entrambi di votarsi alla religione: lui francescano terziario, lei clarissa. Nel progredire nel suo stato religioso ebbe modo di riflettere sulla sua scelta fino a prendere la decisione di lasciare Piacenza e tutte le cose materiali per dedicarsi alla propria anima e alle cose eterne, cos\u00ec che, intorno al 1315, lasci\u00f2 la citt\u00e0.\nLa vita in Sicilia.\nNel suo lungo peregrinare, \"eremita itinerante\" secondo la tradizione francescana, Corrado attravers\u00f2 l'Italia verso sud, pregando sulle tombe degli Apostoli a Roma, finch\u00e9 non giunse nella sua meta definitiva, Noto, intorno al 1340. Qui leg\u00f2 una stretta amicizia con Guglielmo Buccheri, gi\u00e0 scudiero di Federico II d'Aragona, che le vicende della vita portarono a fare una scelta d'eremitaggio simile a Corrado. Buccheri ospit\u00f2 Corrado nelle cosiddette \"Celle\", un quartiere isolato nei pressi della Chiesa del Crocifisso, dove rimase per circa due anni, per poi ricominciare le sue peregrinazioni quando il suo eremitaggio fu compromesso dalle sempre pi\u00f9 numerose genti che chiedono a lui preghiere e consigli.\nCorrado si trasfer\u00ec in zone remote e desertiche, il suo unico pensiero era avvicinarsi a Dio. La sua era una vita ascetica al pari dei grandi Padri del deserto.\nMiracoli attribuiti.\nVengono attribuiti a San Corrado alcuni miracoli.\nGli ultimi giorni.\nCorrado mor\u00ec nella sua grotta il 19 febbraio 1351 con al suo fianco il confessore. Il racconto narra di un trapasso avvenuto in ginocchio e in preghiera con gli occhi al cielo, posizione mantenuta anche dopo il trapasso, mentre una luce avvolgeva la Grotta dei Pizzoni.\nVenne seppellito nella Chiesa di San Nicol\u00f2 a Noto, secondo le sue volont\u00e0. In seguito il corpo venne traslato nella Cattedrale di Noto dove \u00e8 venerato da parecchi secoli.\nCulto.\nBeatificazione.\nL'iter relativo alla beatificazione di Corrado Confalonieri di Piacenza \u00e8 assai ricco di sviluppi. Gi\u00e0 subito dopo la morte si avviarono le procedure, per le quali il vescovo locale poteva procedere all'elevazione agli altari di una persona vissuta in virt\u00f9 eroiche testimoniate oltre che dalla vita stessa anche da persone viventi che lo avevano conosciuto.\nLo stesso vescovo di Siracusa (sotto la cui cura ricadeva all'epoca anche la citt\u00e0 di Noto), aveva assistito personalmente al miracolo dei pani compiuto da Corrado: il vescovo accert\u00f2 di persona che egli viveva in una grotta nelle montagne netine senza nulla di ci\u00f2 che serve alla vita comune, eppure Corrado porse al vescovo del pane caldo e fragrante, meravigliando lo stesso che ne riport\u00f2 fedele memoria.\nSubito dopo la morte dell'eremita si diede inizio alla causa. Sospesa poi per cause legate ad eventi politici e civili, riprese nel 1400, ancora nel 1500 e si concluse positivamente. Fu beatificato da papa Leone X nel 1515.\nPapa Urbano VIII concesse \"Ufficio\" e \"Messa propria\" agli Ordini Francescani il 12 settembre 1625, mentre a Piacenza il 2 giugno 1625 con decreto del cardinale Odoardo Farnese si pose giorno di festa feriale obbligatoria il 19 febbraio con solenne pontificale in Cattedrale. Intanto nel 1612 nella cattedrale piacentina si era eretta una sontuosa cappella affrescata; nel 1617 si eresse una cappella con altare in Calendasco in quanto il vescovo di Piacenza, dopo attente indagini, aveva scoperto che il santo era nato in quel piccolo borgo.\nCelebrazioni.\nFra le numerose celebrazioni dedicate al beato, da segnalare il 19 febbraio presso la parrocchia di San Corrado Confalonieri a Piacenza la cerimonia di incontro tra i fedeli della comunit\u00e0 piacentina e netina, con l'arrivo nella citt\u00e0 emiliana di numerosi fedeli di Noto e dei netini residenti in nord Italia, per una celebrazione ricca di significati e fratellanza.\nIl santo \u00e8 patrono di Calendasco dal 1617. Nella chiesa parrocchiale (dedicata a Maria Assunta), si trova un dipinto di autore ignoto dei primi del XVII secolo che lo raffigura con l'abito francescano durante la sua conversione nell'eremo denominato \"gorgolare\", e si conserva anche la reliquia del pollice della sua mano sinistra. La chiesa \u00e8 ricca anche di una grande pala del 1750 circa che raffigura anch'essa il patrono del paese. Nel 1907 e nel 1927 dai vescovi di Noto vennero donate due reliquie insigni da porre alla venerazione dei fedeli di Calendasco.\nDagli antichi registri conservati nella chiesa, si ritrova attiva da ben quattro secoli la \"Compagnia di san Corrado\", a cui aderivano gli abitanti di questo luogo con l'obbligo, oltre a un piccolo obolo annuale, anche di avere una propria 'cappa' bianca per distinzione. \nA Piacenza si venera il beato nella chiesa parrocchiale che porta appunto il suo nome; anche a Celleri di Carpaneto egli viene onorato, in quanto nella campagna si erge la Torre Confalonieri, una cascina fortificata che fu propriet\u00e0 della Nobile Casata.\nA Noto il patrono viene ricordato con processioni svolte due volte l'anno (quattro considerando le ottave), il 19 di febbraio e nell'ultima domenica di agosto. Dal 1485 il corpo del \"santo\" eremita a Noto viene conservato in una magnifica urna argentea. In agosto vengono celebrati l'arrivo del \"Santo\" e la prima processione, avvenuta proprio in quell'occasione.\nDa segnalare sono i Convegni Nazionali di Studi in onore del \"Santo\", tenuti a Piacenza e a Noto. Importante e basilare quello di Noto nel VII centenario della nascita, tenuto nel 1990; ricchi di inedite ricerche storiche le relazioni dei Convegni Internazionali di studi corradiani di Piacenza, giunti nel 2007 alla quinta edizione.\nNella Valle circondante Noto vi \u00e8 l'eremo di San Corrado, che ingloba ancora oggi la grotta dell'eremita. Una nuda grotta rocciosa ove visse in preghiera e contemplazione. Nell'eremo del \"santo\" vi \u00e8 anche un bel Museo con esposti gli ex voto per le grazie ricevute, quali ad esempio arti artificiali: una testimonianza concreta della continua grazia che i devoti ricevono per intercessione di san Corrado.\nNella letteratura.\nLe travagliate vicende della vita di san Corrado hanno toccato il cuore del suo omonimo, ultimo discendente Corrado Confalonieri Occhipinti, che nel romanzo storico \"La moglie del Santo\" ha ricostruito le sorprendenti tappe di questa storia d'amore carnale e spirituale tra Corrado e la moglie Eufrosina Vistarini coniugando la precisione cronachistica con l'affettuosa commozione."}
{"id": "795960", "revid": "838137", "url": "https://it.wikipedia.org/wiki?curid=795960", "title": "Fstab", "text": "Il fstab (codice_1) (da \"File System Table\", tabella dei file system) \u00e8, nei sistemi Unix e Unix-like (come ad es. GNU/Linux e FreeBSD) un file di configurazione che si trova all'interno della cartella codice_2 (secondo lo standard FHS), di propriet\u00e0 dell'utente root, elencando tutti i dischi e le partizioni disponibili e come essi debbano essere montati o comunque preparati per integrarsi nel \"file system\" principale. \u00c8 tuttora usato per la configurazione di sistema, ma \u00e8 solitamente affiancato dal montaggio automatico dei dischi da parte del sistema.\n\u00c8 solitamente usato dal comando codice_3 che legge il file per determinare le opzioni da utilizzare per il montaggio di una determinata periferica.\nIn alcune versioni di Unix il file si chiama diversamente: in Solaris, ad esempio, si trova come codice_4.\nUtilizzo moderno.\nIl fstab viene letto dai programmi, e non \u00e8 mantenuto automaticamente (\u00e8 invece scritto manualmente dall'amministratore di sistema o dalla routine di installazione).\nTuttavia, alcuni strumenti di amministrazione possono manipolare automaticamente il fstab. Vi sono anche degli editor grafici, come l'utility Kfstab, disponibile per KDE.\nI sistemi Linux moderni usano udev come automounter per montare i device \"a caldo\" invece di riscrivere al volo il fstab.\nI programmi come pmount permettono agli utenti non root di montare e smontare i filesystem senza una corrispondente voce nel fstab; le versioni tradizionali di Unix hanno sempre permesso agli utenti con sufficienti privilegi di montare o smontare i device senza una voce fstab.\nEsempio.\nUn esempio di fstab, in base allo standard Linux, \u00e8:\nproc /proc proc defaults 0 0\n/dev/hda6 / reiserfs notail 0 1\n/dev/hda1 /media/hda1 vfat defaults,utf8,umask=007,gid=46 0 0\n/dev/hda5 /media/hda5 vfat defaults,utf8,umask=007,gid=46 0 1\n/dev/sda1 /media/sda1 ntfs defaults,nls=utf8,umask=007,gid=46 0 1\n/dev/hda7 none swap sw 0 0\n/dev/hdc /media/cdrom0 udf,iso9660 user,noauto 0 0\nSi vede quindi che ogni linea \u00e8 composta da 6 campi:\nOpzioni comuni a tutti i filesystem.\nSiccome i filesystem in codice_1 saranno montati utilizzando codice_3, non sorprende che il campo delle opzioni contenga semplicemente una lista di opzioni separate da virgole, che saranno passate direttamente al comando mount quando si tenter\u00e0 di montare il filesystem.\nLe opzioni comuni a tutti i tipi di filesystem sono:\nOpzioni specifiche per alcuni filesystem.\nCi sono molte opzioni specifiche per ogni filesystem supportate da mount. Di seguito si elencano alcune di quelle usate pi\u00f9 frequentemente. La lista completa delle opzioni si pu\u00f2 trovare nella documentazione di mount. Notare che queste opzioni si riferiscono a Linux; i sistemi UNIX-like tradizionali hanno opzioni simili ma con una sintassi leggermente diversa.\niso9660.\nInformazioni pi\u00f9 dettagliate sul file fstab possono trovarsi nella pagina man del fstab di Linux; per altri sistemi, consultare la relativa documentazione.\nMontare tutti i filesystem.\n mount -a\nQuesto comando monter\u00e0 tutti i filesystem non ancora montati presenti in fstab; \u00e8 usato nell'avvio del sistema durante il boot. Questo comando ignorer\u00e0 tutte le voci contenenti l'opzione \"codice_39\".\nI file system gi\u00e0 montati si trovano invece nel file codice_40."}
{"id": "795961", "revid": "122795704", "url": "https://it.wikipedia.org/wiki?curid=795961", "title": "Canga\u00e7o", "text": "Il canga\u00e7o fu un fenomeno di banditismo, criminalit\u00e0 e violenza occorso nella regione del \"sert\u00e3o\", in Brasile tra la fine del XIX secolo e l'inizio del XX secolo. Le sue motivazioni e cause sono da ricercarsi nelle particolari condizioni socio-politico-economiche in cui si trovava il nordest del paese nella seconda met\u00e0 del XIX secolo. I ribelli che presero parte al fenomeno venivano chiamati \"cangaceiros\". Il ribellismo nel sert\u00e3o fu guidato da capi che assunsero un rilievo quasi leggendario e che si guadagnarono un certo appoggio da parte della popolazione, che vedeva nei \"cangaceiros\" l'unica possibilit\u00e0 di proteggersi dal potere dominante dei grandi latifondisti, i cosiddetti \"coron\u00e9is\" (\"colonnelli\").\nEtimologicamente la parola \"canga\u00e7o\" ha origine dalla parola \"canga\" o \"cangalho\" che significa letteralmente \"giogo\", l'armatura di trazione degli animali da tiro. La similitudine \u00e8 tra la stanga di legno che unisce la bestia all'aratro o alla vettura e corre parallela alla schiena dell'animale, e il fucile a tracolla usato dai personaggi che si resero protagonisti di uno dei fenomeni di banditismo sociale pi\u00f9 importanti della storia recente del Brasile.\nIl canga\u00e7o.\nIl \"canga\u00e7o\" si svilupp\u00f2 a cavallo tra il XIX secolo e il XX nelle vaste distese del \"sert\u00e3o\" e della \"caatinga\" nordorientale, in cui bande di uomini armati seminavano il terrore mettendo a ferro e fuoco fattorie e propriet\u00e0.\nIn realt\u00e0, le fonti riferiscono che i primi gruppi denominati \"cangaceiros\" furono formati, fin dal XVIII secolo, da volontari organizzati da possidenti terrieri per combattere contro i nativi locali ed espandere i territori dei \"fazenderos\" che pagavano i cangaceiros e li rifornivano di munizioni. Dopo aver eliminato la resistenza dei nativi, queste bande rimasero a disposizione dei loro padroni per le sanguinose contese egemoniche sul territorio del Sert\u00e3o. Le aree principali di sviluppo del fenomeno dei \"cangaceiros\" furono inizialmente le province di Cear\u00e1, del Pernambuco e di Para\u00edba.\nLa nascita del canga\u00e7o si deve alle condizioni socio-politico-economiche della regione, in cui i grandi proprietari terrieri, ereditieri della nobilt\u00e0 coloniale dal carattere feudale (\"Capitanias\") ostacolavano lo sviluppo economico.\nNonostante l'abolizione della schiavit\u00f9, e il passaggio dalla produzione locale (\"engenhos\", officine di trasformazione pre-industriali), alle \"usinas\" (fabbriche) dell'epoca dell'industrializzazione, le relazioni di lavoro rimasero praticamente le stesse del regime schiavista, in cui il \"Coronel\" era padrone della terra e arbitro delle relazioni sociali, potere di cui approfittava per mantenere il controllo sulle vite degli abitanti del Nordest del Brasile e sfruttarli economicamente.\nPer il mantenimento dell'autorit\u00e0 sul territorio, i grandi \"Coron\u00e9is\" mantenevano veri e propri eserciti personali di \"capangas\", regolando le questioni in materia di giustizia abbastanza sommariamente e senza l'intervento dello Stato, ma con l'aiuto dei suoi rappresentanti locali quali polizia, giudici, esercito e amministratori politici.\nQueste bande agivano con grande violenza e crudelt\u00e0, commettendo anche crimini particolarmente odiosi per la loro estrema efferatezza. Le vittime della mano violenta del \"coronelismo\", non trovando nelle istituzioni alcun appoggio per ottenere giustizia, cominciarono a organizzarsi per contrastare il potere assoluto di questi \"Signori del Nordest\", dando vita ad un movimento che avrebbe portato ancora pi\u00f9 morte, sofferenza e distruzione in quella regione del Brasile gi\u00e0 martoriata dalle siccit\u00e0 periodiche: il \"canga\u00e7o\".\nI metodi impiegati per contrastare il fenomeno da parte dell'autorit\u00e0 pubblica contribuirono a rendere la situazione estremamente violenta. Furono create \"volantes\", gruppi di polizia i cui componenti si infiltravano tra i \"cangaceiros\" per scoprirne i nascondigli. Queste \"volantes\" non si distinguevano dalle reali bande di \"cangaceiros\" ed erano chiamati dagli stessi cangaceiros \"macacos\" (scimmie). Veri e propri \"squadroni della morte \", per raggiungere i propri obiettivi impiegavano metodi brutali, senza distinguere fra i veri \"cangaceiros\" e chi, per convenienza o paura, li aiutava, i cosiddetti \"coiteiros\".\nLa differenza fra le \"volantes\" e le bande di \"jagun\u00e7os\" e \"cangaceiros\" non era l'uso della violenza indiscriminata, ma che le prime la esercitavano sotto la protezione della legge dello Stato.\nIl nordest del Brasile.\nPer comprendere il contesto sociale dove si svilupp\u00f2 il canga\u00e7o \u00e8 necessario far riferimento anche a altri elementi importanti che caratterizzavano il nordest brasiliano dell'epoca, quali il fanatismo religioso e i movimenti messianici. I forti sconvolgimenti sociali che hanno meritato il nome di Guerra Civile Nordorientale, e hanno caratterizzato questo periodo di storia del Brasile, diedero l'impulso per la diffusione di pratiche che si addensarono dando vita a fenomeni come il movimento dei \"Canudos\", nello Stato di Bahia, con alla testa Antonio Conselheiro, e Beato Louren\u00e7o che guidava quello do \"Caldeir\u00e3o\" nello Stato del Cear\u00e1.\nUn'altra figura di rilievo dell'epoca \u00e8 Padre C\u00edcero Rom\u00e3o Batista, chiamato dai seguaci \"Santo de Juazeiro\", a cui si attribuivano le capacit\u00e0 di compiere miracoli, una sorta di natura divina. Investito di questo grande potere simbolico, Padre C\u00edcero ne fa uso per conciliare gli interessi contrari diminuendo i conflitti di classe. Nonostante fosse un ottimo conciliatore e ben voluto dai \"cangaceiros\", utilizz\u00f2 la sua influenza agendo in favore dei \"coron\u00e9is\", cercando di giustificarne violenze e ingiustizie.\nI \"cangaceiros\".\nTra i \"cangaceiros\" della prima ora, gi\u00e0 negli ultimi decenni del XVIII secolo, divenne famoso Joaquim Gomes, detto \"Cabeleira\" (\"capigliatura\") per i suoi capelli da indio, lisci e lunghi fino alle spalle; il bandito fu attivo nel Pernambuco insieme ai suoi compagni principali: il figlio Jos\u00e8, il negro Theodosio, Gavi\u00e3o, Ventania, Jurema, Jaracand\u00e0. Cobeleira era temuto e apparentemente imprendibile; con la sua banda si spost\u00f2 anche sulla costa depredando e saccheggiando. Dopo essere sfuggito ripetutamente alla caccia delle prime \"volanti\", sarebbe stato catturato in una piantagione e impiccato a Recife nel 1776. \nIl canga\u00e7o comincia a essere considerata un'attivit\u00e0 lucrativa e aumenta il numero di coloro che vi si dedicano. Alcuni di essi provengono direttamente dal servizio ai grandi latifondisti, come Z\u00e9 Pereira, Sebasti\u00e3o Pereira e Ant\u00f4nio Quel\u00e9.\nIl primo personaggio importante lo troviamo verso la fine del secolo, esattamente nel 1897. Si tratta di Ant\u00f4nio Silvino; famoso per la sua attitudine corretta e cavalleresca, rimane in attivit\u00e0 per lunghi 17 anni nel sert\u00e3o dell'Alagoas, Pernambuco e Para\u00edba. La pol\u00edzia pernambucana riusc\u00ec a catturarlo nel 1914.\nUn altro \"cangaceiro\" famoso fu Sebasti\u00e3o Pereira (detto di Sinh\u00f4 Pereira), che inizi\u00f2 nel 1916, a seguito di gravi ingiustizie subite da potenti dell'epoca. \u00c8 di quell'anno l'apparizione sulla scena di quello che diventer\u00e0 il pi\u00f9 famoso dei \"cangaceiros\" e un simbolo per tutto il canga\u00e7o, Virgulino Ferreira da Silva, detto \"Lampi\u00e3o\". Era chiamato \"re del canga\u00e7o\" e \"governatore del sert\u00e3o\". \nAltri \"cangaceiros\" importanti agivano congiuntamente a Lampi\u00e3o o si consideravano suoi sottoposti. Tra questi il pi\u00f9 importante era Corisco. Nato in Alagoas nel 1907, fu uno dei pi\u00f9 fedeli amici di Lampi\u00e3o; nel 1927 cominci\u00f2 ad agire per proprio conto guidando un proprio gruppo di \"cangaceiros\", ma continuando a considerare Lampi\u00e3o suo superiore gerarchico. Dopo la morte di quest'ultimo nel 1938, continu\u00f2 l'attivit\u00e0 di guerriglia finendo a sua volta ucciso del 1940. Un altro dei principali luogotenenti di \"Lampi\u00e3o\" era il brutale e violento Jos\u00e8 Aleixo Ribeiro da Silva, detto Z\u00e9 Baiano, conosciuto anche come la \"pantera nera del sert\u00e3o\", che dopo una serie di sanguinose azioni di violenza, cadde nel 1936.\nPresenza e ruolo della donna.\n\u00c8 a partire dal 1930 che inizia la partecipazione femminile al \"canga\u00e7o\" nella persona di Maria Gomes de Oliveira, pi\u00f9 nota come \"Maria Bonita\", compagna di Lampi\u00e3o, a cui fecero seguito molte altre.\nIl ruolo delle donne fu importante perch\u00e9, oltre a fungere da supporto logistico, esse contribuirono a umanizzare il movimento, rappresentando un'istanza dove poter chiedere clemenza, calmare i propri compagni e far s\u00ec che questi si comportassero in modo pi\u00f9 prudente anche di fronte ai rischi del mestiere.\nTra le \"cangaceiras\" di cui si ha conoscenza le pi\u00f9 famose furono Dad\u00e1 (compagna di Corisco), Inacinha (compagna di Galo), Sebastiana (compagna di Moita Brava), Cila (compagna di Z\u00e9 Sereno), Maria (compagna di Labareda), L\u00eddia, (compagna di Z\u00e9 Baiano) e Nen\u00e9m (compagna di Lu\u00eds Pedro).\nArmate di pistole, erano abbastanza pericolose e non esitavano a farne uso in propria difesa.\nLe condizioni di vita per le donne dal \"canga\u00e7o\" erano molto dure, aggiungendo alle privazioni e alla mancanza di conforto vissuta dalle donne del nordest brasiliano, le necessit\u00e0 di vivere in luoghi impervi e di fuggire continuamente dalle \"volantes\".\nPer questo motivo la presenza di neonati e bambini era proibita tra le bande di \"cangaceiros\" cos\u00ec che i figli venivano affidati alla famiglia della donna che tornava poi a fianco del proprio compagno.\nLa fine.\nCome gi\u00e0 accennato il movimento del canga\u00e7o giunge a termine nella prima met\u00e0 del XX secolo. Uno degli episodi pi\u00f9 importanti di questo epilogo fu la battaglia della Grotta di Angico: una \"volante\", grazie all'uso di una mitragliatrice, riusc\u00ec ad avere la meglio sulla banda e uccise, il 28 luglio 1938, Lampi\u00e3o, Maria Bonita e alcuni altri cangaceiros mentre i restanti fuggirono per la \"caatinga\".\nDecapitati dalla \"volante\", le loro teste furono esposte in vari Stati del Brasile e poi per circa 30 anni nel Museo Nina Rodrigues, a Salvador de Bahia. Dopo la morte di Lampi\u00e3o il suo amico Corisco tent\u00f2 di prendere il comando del movimento, ma fu ucciso due anni dopo e la sua testa esposta accanto a quelle dei suoi amici. Dopo decenni di protesta da parte delle famiglie, nel febbraio 1969 per ordine del governatore Lu\u00eds Viana Filho, i crani dei \"cangaceiros\" furono finalmente sepolti.\nMusica.\nCangaceiro \u00e8 uno dei singoli pi\u00f9 famosi dei Litfiba. Tra fine anni '80 e inizio anni '90 il brano concludeva i concerti della band toscana, come noto dai vari dischi live del periodo.\nNel 1998 il compositore e musicista brasiliano Max Cavalera (ex frontman della band thrash metal dei Sepultura) scrisse una canzone chiamata Cangaceiro con i Soulfly, sua nuova band."}
{"id": "795966", "revid": "124792752", "url": "https://it.wikipedia.org/wiki?curid=795966", "title": "Capitan Miki", "text": "Capitan Miki \u00e8 un personaggio immaginario protagonista di un'omonima serie a fumetti ideata e realizzata dalla Essegesse e pubblicata per la prima volta in formato a striscia dal 1951 dall'Editoriale Dardo. Raggiunse un grande successo di vendite con tirature di circa 200.000 copie arrivando a toccare nella seconda met\u00e0 degli anni cinquanta le 250.000 copie settimanali. Ha avuto negli anni numerose ristampe.\nStoria editoriale.\nFa parte di una serie di personaggi di giovane et\u00e0 protagonisti di avventure western inaugurata nel 1948 dal Piccolo Sceriffo e che ebbe numerosi epigoni quali Il piccolo Ranger e Un ragazzo nel Far West; all'interno di questo sottogenere western, Capitan Miki esord\u00ec nel 1951 ed ebbe una lunga vita editoriale venendo pubblicato fino all'ottobre 1967 oltre a essere ristampato pi\u00f9 volte in vari formati editoriali. Il fumetto nacque su iniziativa del gruppo di autori noto come EsseGesse e composto dai disegnatori Giovanni Sinchetto, Dario Guzzon e Pietro Sartoris e lo realizzarono fino al 1965 quando conclusero il loro contratto con la Dardo. La serie venne continuata fino al 1967 per opera di altri autori come Eugenio Antonio Benni, Bertrand Charlas, Pierre Mouchot e Franco Bignotti sempre edita dallo stesso editore. Negli anni novanta vi fu una breve produzione di nuove storie su soggetto e supervisione del solo Dario Guzzon, ultimo sopravvissuto del trio, e realizzate da Alberto Arato per i testi e disegnati da Birago Balzano e Paolo Ongaro. L'ultima storia inedita apparve sulla VII serie.\nEdizioni amatoriali.\nLe avventure di Miki sono inoltre state realizzate anche in circuito amatoriale. Corrado Civello ha realizzato tre storie intitolate \"La vendetta di Magic Face\", \"Il ritorno di Calavera\" e \"Il figlio di Magic Face\", su testi di Luciano Span\u00f2. Nella prima Magic Face, sostituitosi al comandante della nave dove era capitato fuggendo da Miki, sbarca e prepara la sua vendetta. Infatti Magic Face ha preso il posto del colonnello Brown, allontanato con Susy da forte Coulver con un telegramma e arruolando banditi al posto dei ranger. Ma Miki grazie all'aiuto di un connazionale del napoletano Gennaro Esposito, il gigantesco catanese Giuseppe Vinciguerra detto \"Pippu u tirrimotu\", elimina definitivamente Magic Face. Nel ritorno di Calavera, si scopre che il generale redivivo ha un luogotenente il quale si riveler\u00e0 essere il figlio di Magic Face, con cui Miki si scontrer\u00e0 appunto nel terzo albo. Anche Marco Pugacioff ha realizzate alcune avventure inedite. In queste si viene a sapere che il cognome di Miki \u00e8 Wolf in quanto nipote del Comandante Mark e di sua moglie Betty. In pi\u00f9 viene rivelato che Gennaro Esposito \u00e8 fuggito in America e partecip\u00f2 agli ordini di Garibaldi alla difesa della Repubblica romana del 1849.\nRistampe.\nLa serie \u00e8 stata ristampata dalla Editoriale Dardo in differenti formati ed edizioni, qui di seguito ne sono riportate alcune in ordine cronologico di pubblicazione:\nEdizioni estere.\nIl personaggio \u00e8 stato pubblicato in vari paesi dove ha riscontrato un notevole successo. Uscirono edizioni in Grecia, Turchia, Finlandia, Spagna, Yugoslavia. In Svezia \"Kaptein Miki\" fu pubblicato dal 1953 nell'originale formato striscia, prima come \"Vilda V\u00e4stern\" poi \"Vill Vest\". In Norvegia apparve nel 1954 e fu ristampato dal 2001 al 2005 in nove volumi editi dalla Thule. In Francia la serie \u00e8 continuata a essere prodotta scritta da Maurizio Torelli e Roberto Renzi e disegnata da Franco Bignotti e Bertrand Charlas e pubblicata da Marcell Navarro, editore della Lug di Lione, che lo pubblic\u00f2 sulla testata \"Nevada\" (1958/1988, 494 numeri in totale) con copertine degli italiani Alessandro Biffignandi, Carlo Cedroni, Emilio Uberti e altre di autori francesi. In Germania come \u00abCaptain Micki\u00bb \u00e8 stato presentato anche nell'originale formato a striscia e nel 1997 ristampato anastaticamente.\nBiografia del personaggio.\nMiki \u00e8 un adolescente che si arruola nei ranger del Nevada per vendicare la morte di un amico per mano di un bianco a capo di una banda di indiani ribelli. Miki riesce nella missione e incomincia una carriera militare che lo porter\u00e0 fino al grado di capitano. Imbattibile nell'uso delle pistole Colt e nel combattimento corpo a corpo nonostante il fisico apparentemente gracile grazie alla conoscenza di tecniche di lotta orientali sconosciute nel west. Miscelando i classici elementi e i personaggi tipici di ogni storia della frontiera le storie sono incentrate sulle avventure del giovane ranger e dei suoi fedeli compagni, Doppio Rhum, un vecchio scout ubriacone e Salasso, sedicente medico ed esperto truffatore, oltre ad altri comprimari pi\u00f9 o meno caratterizzati come una graziosa ragazza di nome Susy, figlia del colonnello Brown, comandante del forte Coulver, dove presta servizio, con Miki per\u00f2 sempre troppo impegnato per farle una vera corte. Si scontrer\u00e0 con vari nemici quali Magic Face, il Generale Diaz e il mago Kundra.\nTrama della prima avventura.\nIl sergente Clem Bretton - caro amico degli scout Miki e del suo padre adottivo Doppio Rhum - viene ucciso dall'Avvoltoio, un rinnegato a capo di guerrieri indiani che mettono a ferro e a fuoco la regione del Nevada che \u00e8 presidiata dai ranger di forte Coulver. Il ragazzo, per fare giustizia, si arruola nei Ranger, arruolamento realizzato nell'ufficio del comandante di Fort Coulver, il Colonnello Brown. Il colonnello ha una figlia lentigginosa chiamata Susy, una ragazzina orfana di madre che viene seguita da Mammy, una giunonica domestica di colore. L'attrazione tra i due ragazzi far\u00e0 s\u00ec che alla fine dell'avventura Miki e Susy si fidanzeranno. Miki fa carriera velocemente, infatti sul teatro della morte di Clem Bretton aveva trovato uno sperone perduto dal suo assassino e a Coulver city cattura dopo una veloce sparatoria, Bisonte Jac, losco pistolero, proprietario dello sperone perduto. Per questa azione e al seguito di un torneo tra i ranger, Miki riceve i galloni di Sergente. Nel corso della prima parte dell'avventura Miki arriva a dar manforte e speranza a una carovana di pionieri attaccata e assediata dai guerrieri in un isolotto in mezzo al fiume. L'arrivo del colonnello e dei ranger, guidati da Doppio Rhum, salva i pionieri, ma al ritorno al forte lo trovano incendiato da un traditore al soldo dell'Avvoltoio. Lo stesso traditore con un espediente fa allontanare i militari dal forte e Susy viene rapita. Miki e Doppio Rhum si mettono sulle tracce dei rapitori, insieme a un ranger - fin dall'inizio antagonista del ragazzo - chiamato Pierpont che scoprono essere in realt\u00e0 lo stesso traditore. Dopo una lotta accanita sul bordo di un precipizio, Pierpont perde la vita, ma si riscatta, poco prima di morire, indicando nel canyon di Yosemite, la sede del covo dell'Avvoltoio. Miki pu\u00f2 cos\u00ec penetrarvi e scoprire che l'Avvoltoio \u00e8 Mister Harrison, un ricco e avido possidente e liberare Susy, venendo cos\u00ec promosso tenente. Nella seconda parte dell'avventura Doppio Rhum incontra dopo dieci anni, il Dottor Salasso, suo grande amico di sbornia, mentre tra Comanches e Apaches inizia una guerra voluta da Falco Tonante, un capo indiano morto da gi\u00e0 da centocinquanta anni. In realt\u00e0 \u00e8 lo stregone Sake Naga a mascherarsi da Falco Tonante per incitare i guerrieri Comanches contro i bianchi, come scoprono i tre nuovi amici. Alla fine dell'avventura Miki \u00e8 promosso capitano.\nAltri media.\nLa cinematografia turca dedic\u00f2 sei film a Lone Ranger dal 1968 al 1971 e in \"Maskeli Suvari Tommikse Karsi\" del 1969 il regista Kayahan Arikan fa incontrare Lone Ranger con Capitan Miki impersonato dall'attore Lami Ates che comparve in un altro film di Lone Ranger, \"Maskeli Suvar\u00ecnin Donosu\". In rete si trovano solo immagini del manifesto originale dell'epoca e il film \u00e8 considerato perduto."}
{"id": "795967", "revid": "729019", "url": "https://it.wikipedia.org/wiki?curid=795967", "title": "IMAM Ro.57", "text": "LIMAM Ro.57 \u00e8 stato un aereo prodotto dall'azienda italiana Industrie Meccaniche Aeronautiche Meridionali SpA (IMAM) nei primi anni quaranta ed impiegato durante la seconda guerra mondiale. Inizialmente concepito come aereo da caccia pesante a lungo raggio, venne impiegato nella versione \"bis\" come aereo da assalto e bombardiere in picchiata. Il ritardo e lo scarso successo nell'adattare la cellula al nuovo ruolo portarono a scarsi risultati operativi.\nProgettazione.\nIl ruolo del caccia assaltatore, specie nella formula bimotore, nel periodo della seconda guerra mondiale, e per molti versi anche in seguito, \u00e8 sempre stato di difficile definizione, oscillando tra quello del caccia pesante a lungo raggio e quello del bombardiere leggero veloce. In teoria l'aereo d'assalto ideale avrebbe dovuto essere in grado di eseguire molti compiti diversi (bombardamento a volo radente, bombardamento in picchiata, mitragliamento delle posizioni nemiche), i quali richiedono, per essere eseguiti efficacemente, la presenza di installazioni belliche differenti (ognuna delle quali comporta aggravi di peso e limitazioni nell'aerodinamica), ed aerei di caratteristiche differenti, spesso incompatibili. Oltre a questo, l'aereo d'assalto avrebbe dovuto anche essere in grado di difendersi efficacemente dagli attacchi degli intercettori. Non a caso sono stati assai pochi, durante la guerra, gli aerei nati per questo compito che sono stati effettivamente in grado di svolgerlo: pi\u00f9 spesso le varie specialit\u00e0 dell'appoggio tattico ravvicinato sono state ricoperte da versioni particolari di aerei nati per altro scopo, ai quali non si richiedeva una polivalenza completa.\nL'idea originale dell'IMAM Ro.57 \u00e8 figlia dello stesso concorso della Regia Aeronautica del febbraio 1936 per caccia assaltatore dai quali usciranno il Breda Ba.88 (che, nato come assaltatore, pot\u00e9 essere usato, e con scarso successo, solo per il bombardamento a volo radente) ed il Fiat C.R.25 (che, nato come bombardiere leggero veloce, fin\u00ec, peraltro con ottimi risultati, a fare soprattutto il caccia pesante di scorta ai convogli navali). Insieme al coevo caccia intercettore Ro.51, doveva rappresentare l'ingresso dell'IMAM, fino ad allora nota per le sue realizzazioni molto tradizionali, nel campo della costruzione di aerei moderni. Ben presto per\u00f2, durante la realizzazione, forse anche per paura di una concorrenza interna con il coevo Breda 88 (l'IMAM era consociata della Breda), il progetto di Giovanni Galasso, aveva virato decisamente verso il caccia pesante bimotore, perdendo ogni caratteristica dell'aereo d'assalto, tanto che il prototipo definitivo, presentato a Guidonia nel maggio 1939, in occasione del I Congresso Internazionale dei Giornalisti Aeronautici, era privo di qualsiasi attrezzatura per il bombardamento.\nL'aereo presentato, monoplano ad ala bassa a sbalzo, bimotore, monoposto, era caratterizzato da una moderna ala metallica a cassone, in lega leggera e rivestimento lavorante (una delle prime realizzate in Italia), che conteneva parte dei serbatoi di carburante (autostagnanti), accoppiata con una fusoliera con struttura classica a traliccio in tubi d'acciaio al cromo-molibdeno saldati, ricoperta da una sottile lamina di lega di alluminio. I piani di coda erano metallici e controventati, le superfici mobili di ali e coda erano di struttura metallica e ricoperte in tela. Il carrello, triciclo, era retrattile a totale scomparsa (le ruote anteriori nelle gondole motrici, il ruotino posteriore in fusoliera). I motori erano due radiali Fiat A.74 RC.38 da 870 CV al decollo e 840 CV a 3800 metri di quota, controrotanti e spingenti due eliche tripala Fiat-Hamilton a giri costanti.\nLa struttura classica in tubi della fusoliera, rispetto alla pi\u00f9 recente struttura a guscio, se da un lato garantiva leggerezza, rapidit\u00e0 ed economicit\u00e0 della costruzione, dall'altro rendeva le forme aerodinamicamente meno efficienti. Le caratteristiche di volo dell'aereo quindi, in un certo senso, erano state determinate gi\u00e0 al momento di deciderne la struttura.\nGalasso riusc\u00ec, in effetti, a sfruttare al massimo le possibilit\u00e0 offerte dalla struttura in tubi. L'aereo presentato aveva un peso a vuoto di soli 3110\u00a0kg, compatibile con quello di diversi caccia monomotori di potenza installata analoga che verranno usati durante la guerra. Tenendo conto che i due motori Fiat A.74 RC.38 avevano, da soli, un peso complessivo superiore ai 1100\u00a0kg, e che l'aereo doveva rispondere ai severi criteri della Regia Aeronautica riguardo alla resistenza strutturale dei velivoli, il risultato \u00e8 eccezionale.\nL'Ro.57 infatti pesava, a vuoto, meno di tre volte il peso a secco dei suoi motori, mentre anche i pi\u00f9 agili tra i bimotori da combattimento usati dai vari paesi durante il conflitto (caccia pesanti, bombardieri leggeri ed assaltatori) si stabilizzarono su valori medi che andavano dalle 4 alle 4,5 volte il peso dei motori. Purtroppo le possibilit\u00e0 offerte dalla leggerezza strutturale non furono sfruttate per installare un armamento pi\u00f9 potente della solita coppia di mitragliatrici Breda SAFAT da 12,7\u00a0mm (comunque con una cadenza di tiro superiore a quella dei monomotori, dato che non era richiesta la sincronizzazione con le eliche).\nLe caratteristiche di volo dell'aereo possono essere meglio comprese se confrontate con il coevo caccia pesante britannico bimotore Westland Whirlwind di potenza installata analoga e anche questo meglio adattato al volo a bassa quota. Rispetto a questo, l'Ro.57 aveva una velocit\u00e0 massima orizzontale inferiore di 44\u00a0km/h (e non avrebbe potuto essere altrimenti, data la maggiore sezione frontale dei motori radiali rispetto a quelli in linea del Whirlwind, anche se qualcosa si sarebbe potuto fare per ridurre la sezione frontale della fusoliera, piuttosto ampia rispetto a quella di progetti analoghi, ed eliminare la controventatura dei piani di coda), ma la leggerezza strutturale gli consentiva una salita a 6000 metri in soli 7 minuti e 6 secondi contro gli 8 minuti del Whirlwind (comunque molto meglio armato). Il fatto di dover portare in aria il carburante necessario per 1200\u00a0km di autonomia non consentiva al Ro.57 di raggiungere velocit\u00e0 di salita al livello di quelle dei migliori monomotori dello stesso periodo, ma il dato rilevato a 6000 metri rimane comunque al livello di quello di un aereo normalmente considerato un ottimo arrampicatore, come il P-38 Lightning.\nIl confronto decisivo per il Ro.57 fu per\u00f2 quello con i contemporanei caccia italiani della cosiddetta \"serie 0\", ed in particolare con il Macchi C.200, rispetto al quale l'Ro.57 risultava leggermente pi\u00f9 veloce in orizzontale e leggermente pi\u00f9 lento in arrampicata. L'autonomia era molto superiore (pi\u00f9 che doppia), ma l'agilit\u00e0, anche se giudicata molto buona, non era al livello di quella del monomotore. L'armamento era analogo. In definitiva, la Regia Aeronautica non ritenne che i vantaggi del bimotore fossero tali da compensare gli svantaggi, o comunque giustificare la messa in produzione di un aereo pi\u00f9 costoso e di pilotaggio pi\u00f9 complesso rispetto ai monomotori.\nTuttavia, poich\u00e9 i suoi difetti erano pochi e facilmente correggibili, il Ro.57 sarebbe stato molto utile, soprattutto per la scorta a lungo raggio ai convogli navali e agli aerosiluranti Savoia-Marchetti S.M.79, che di solito erano assaliti da aerei imbarcati (Fairey Fulmar e Sea Hurricane) o caccia a lungo raggio (Bristol Blenheim e successivamente Bristol Beaufighter), gli stessi che poterono essere efficacemente affrontati dai pochi Fiat Cr.25 disponibili, con cui il Ro.57 avrebbe potuto facilmente confrontarsi.\nSviluppi.\nGi\u00e0 nel 1939, mentre si stava profilando la decisione di rifiutare il nuovo aereo, nel tentativo di salvare il progetto, i tecnici della IMAM avevano proposto alla Regia Aeronautica la trasformazione del Ro.57 in bombardiere da picchiata, ma all'epoca anche questa proposta non dest\u00f2 interesse. Fu solo due anni dopo, nel corso del 1941, di fronte al palese fallimento del Breda Ba.88 nel ruolo di caccia assaltatore, che la Regia Aeronautica decise di riprendere in mano il progetto a suo tempo accantonato, ed andare oltre, richiedendo la trasformazione del Ro.57 in un aereo da assalto completo.\nL'adattamento, effettuato con la collaborazione del collaudatore Cap. Adriano Mantelli, fu lungo e laborioso, e l'esito finale non soddisfacente. Oltre all'attacco ventrale per una bomba da 500\u00a0kg, vennero aggiunti due travetti subalari per bombe fino a 250\u00a0kg, una finestratura ventrale (necessaria per il puntamento) e freni aerodinamici da picchiata. Due cannoni da 20\u00a0mm MG 151/20 presero il posto delle mitragliatrici, mentre il ruotino di coda, da retrattile, divenne fisso. Nessun tentativo venne fatto per sostituire la motorizzazione originale, anche perch\u00e9, nonostante fossero disponibili unit\u00e0 discretamente pi\u00f9 potenti senza essere significativamente pi\u00f9 grandi, o pesanti, dei Fiat A.74 (ad esempio i Piaggio P.XIX da 1175 CV), nessun motore ebbe l'affidabilit\u00e0 del motore Fiat A.74 .\nA conti fatti, l'aereo, ribattezzato IMAM Ro.57bis, con le nuove installazioni, pesava 3\u00a0490\u00a0kg a secco e 4\u00a0990\u00a0kg al decollo. L'aumento di peso port\u00f2 il tempo di salita a 6000 metri a 9 minuti e 30 secondi (assolutamente eccessivo nel 1943), mentre l'impedimento aerodinamico di travetti, finestratura ventrale, freni aerodinamici e ruotino di coda, fecero scendere la velocit\u00e0 massima a 480\u00a0km/h. Peggio ancora, per una strana interferenza aerodinamica, il radiatore dell'olio del motore destrorso garantiva un raffreddamento insufficiente, provocando una tendenza di questo al surriscaldamento al massimo dei giri, mentre in affondata l'aereo risultava scarsamente stabile, pregiudicando la precisione del bombardamento in picchiata.\nNonostante i difetti, le carenze della Regia Aeronautica nel settore degli aerei da assalto portarono, alla fine del 1942, ad un ordine per 200 esemplari nella versione \"bis\", poi ridotti a 110. Di questi, dai numeri di matricola, 75 risultano costruiti prima dell'8 settembre 1943, e tra i 50 e i 60 effettivamente consegnati alla Regia Aeronautica (che li destin\u00f2 al 97\u00ba Gruppo Tuffatori, 226\u00aa e 227\u00aa squadriglia). L'aereo non ebbe nessun rilievo negli eventi bellici, in quanto i piloti che li ebbero in carico non riuscirono a terminare l'attivit\u00e0 di addestramento sulle nuove macchine prima che buona parte degli apparecchi venissero distrutti a terra il 13 luglio 1943 a causa di un bombardamento condotto dai B-24 sul campo di Crotone Isola Rizzuto (oggi Aeroporto di Crotone), destinato ad annientare gli assaltatori Reggiane Re.2002 del 5\u00ba Stormo e Fiat G.50 del 50\u00ba Stormo che avevano ripetutamente colpito le navi alleate impegnate nello Sbarco in Sicilia.\nDal progetto dell'IMAM Ro.57 deriv\u00f2 il successivo prototipo di caccia pesante biposto IMAM Ro.58"}
{"id": "795971", "revid": "729019", "url": "https://it.wikipedia.org/wiki?curid=795971", "title": "Confessione di fede di Westminster", "text": "La Confessione di fede di Westminster (in inglese: \"Westminster Confession of Faith\") \u00e8 uno dei credo pi\u00f9 influenti del calvinismo e uno dei documenti pi\u00f9 significativi che definiscono il contenuto della fede delle Chiese presbiteriane.\nFu elaborato, insieme ad altri documenti, nel corso dell'Assemblea di Westminster tenutasi presso l'omonima abbazia (Londra, Gran Bretagna) dal 1643 al 1646.\nContesto storico.\nIl contesto storico immediato di questa confessione di fede risiede nelle tensioni fra Carlo I d'Inghilterra ed i suoi sudditi e che sorse in larga parte dall'insistenza di Carlo di imporre l'anglicanesimo. In un'epoca in cui sembrava ovvio che lo Stato, interessandosi del benessere dei suoi cittadini, si dovesse interessare pure di affari religiosi, una tale presa di posizione comport\u00f2 implicazioni politiche. I puritani erano della persuasione che il credo della Chiesa di Inghilterra dovesse essere riveduto tanto da far insegnare e predicare una religione pura secondo l'insegnamento delle Sacre Scritture. Gli scozzesi, convinti calvinisti resistevano a qualsiasi tentativo di rivedere il loro credo. Nel 1638 lo storico \"Patto nazionale\" lo affermava ed un'invasione scozzese nel nord dell'Inghilterra costrinse Carlo a convocare una seduta del Parlamento. Questo, per\u00f2, esigeva concessioni troppo grandi che Carlo rifiut\u00f2. Questo suscit\u00f2 lo scoppio, nel 1642 della guerra civile.\nIn questo contesto, come parte dei tentativi di riforma del parlamento, fu convocata un'assemblea di teologi a Westminster per formulare un credo adatto per le chiese inglesi e scozzesi. Durante le riunioni di questa assemblea continuavano i disordini civili.\nDominato dai calvinisti puritani, con solo pochi delegati puritani \"indipendenti\", l'assemblea includeva calvinisti scozzesi (dall'Inghilterra 121 teologi e 30 laici; dalla Scozia 4 teologi e 2 laici; alcuni fra i 35 delegati non riuscirono ad arrivarvi a causa dei disordini civili).\nIncontrandosi per tre anni (1643-1646). i delegati non ebbero molte difficolt\u00e0 per giungere ad un accordo sulla dottrina (2/3 della Confessione), ma i capitoli su Chiesa e Stato richiesero molto pi\u00f9 tempo per essere stilati.\nAdottata in Inghilterra ed in Scozia come documento ufficiale normativo della Chiesa, questa confessione rimane centrale per la Chiesa di Scozia e per innumerevoli Chiese presbiteriane.\nIn Inghilterra, salito al potere Oliver Cromwell, venne fatto giustiziare il re Carlo (1649) e stabilito il Commonwealth. Appoggiandosi al potere dell'esercito, dove i puritani indipendentisti erano forti, egli concesse libert\u00e0 religiosa a tutti i protestanti. \nCromwell dovette conquistare la Scozia con la forza (gli scozzesi, sebbene calvinisti, appoggiavano la famiglia reale), ed in Irlanda il Cattolicesimo dovette passare temporaneamente alla clandestinit\u00e0. il Commonwealth dur\u00f2 per\u00f2 solo un decennio. Carlo II d'Inghilterra divent\u00f2 re (1660) e di nuovo la Chiesa anglicana torn\u00f2 ad essere la Chiesa stabilita in Inghilterra. La Scozia conserv\u00f2 la sua chiesa presbiteriana stabilita.\nContenuto.\nQuesta confessione di fede \u00e8 un'esposizione sistematica del calvinismo ortodosso (che gli studiosi neo-ortodossi barthiani definiscono sempre come \"calvinismo scolastico\"), influenzato dalla teologia puritana e dalla \"Covenant Theology\" (teologia riformata che utilizza il concetto di Alleanza come motivo di base).\nLe sue caratteristiche pi\u00f9 controverse includono la doppia predestinazione in equilibrio con la capacit\u00e0 umana di scegliere; il patto con Adamo, la dottrina puritana della certezza della salvezza, una concezione minimalista del principio regolatore del culto e una visione sabbatista della Domenica. Punto ancora pi\u00f9 controverso \u00e8 l'affermazione che il biblico Anticristo sia da identificarsi nel Papa, la messa del Cattolicesimo come forma di idolatria e regole che proibiscono ai credenti di sposare increduli. Queste formulazioni sono state ripudiate dalla Chiesa di Scozia nel 1980, ma rimangono parte della dottrina ufficiale di altre chiese presbiteriane."}
{"id": "795972", "revid": "1305772", "url": "https://it.wikipedia.org/wiki?curid=795972", "title": "Mario Fabbri", "text": ""}
{"id": "795979", "revid": "125730553", "url": "https://it.wikipedia.org/wiki?curid=795979", "title": "Sport in Sicilia", "text": "Lo sport in Sicilia si \u00e8 sviluppato ad un alto livello solo dal secondo dopoguerra in poi, anche se non mancano esempi tra le due guerre, con diverse societ\u00e0 nelle serie maggiori italiane.\nPer quanto riguarda gli atleti, le prime medaglie olimpiche riguardano la scherma: il primo oro alle Olimpiadi \u00e8 merito di Francesco Gargano alle olimpiadi di nella scherma sciabola a squadre e poi di Vincenzo Cuccia nel 1924.\nNegli sport a squadre, il primo scudetto risale al 1978, con la conquista del campionato italiano maschile di pallavolo ad opera della Paoletti Catania e, sempre a Catania, il dominio nazionale ed europeo della Orizzonte Catania nel campionato italiano femminile di pallanuoto. Nella Pallamano Siracusa fa da padrona, vincendo 3 scudetti e 2 coppe Italia nella maschile con l'Ortigia Siracusa e 1 scudetto nella femminile con l'EOS Siracusa. Scudetti anche a Priolo, nella pallacanestro femminile, con un titolo europeo vinto per lo stesso Trogylos Priolo, nella Canoa Polo KST Siracusa, e nel Tennistavolo con il Citt\u00e0 di Siracusa.\nTitoli vinti da atleti siciliani.\nMotociclismo e Automobilismo.\nMaurizio Loritto vincitore Trofeo del Mediterraneo 1978 classe 75cc e Campione Siciliano 1976 e 1978\nPrincipali societ\u00e0 sportive.\nAtletica.\nSal Catania (scuola di atletica leggera)\nCalcio.\nIl calcio \u00e8 lo sport pi\u00f9 seguito. Il primo derby nell'isola risale al 18 aprile 1901, giocato tra l'Anglo Palermitan Athletic e Messina Football Club, terminato 3-2 per i palermitani. Nel campionato 2006-2007, per la prima volta nella storia della Serie A (a girone unico), tre squadre siciliane (Palermo, Catania e Messina) hanno giocato tutte insieme nella massima serie (esse sono le uniche societ\u00e0 isolane ad aver raggiunto, dapprima, tale categoria).\nIl derby pi\u00f9 sentito della Sicilia, in quell'anno, fu l'incontro tra Palermo e Catania, disputato dopo quasi mezzosecolo di assenza, ove in particolare, negli scontri nel dopo partita (nel match del girone di ritorno), avvenuti il 2 febbraio 2007, hanno portato alla morte del poliziotto Filippo Raciti.\nPallacanestro.\nFino agli anni novanta, solo GUF Palermo (escluso durante il campionato 1942-1943), Giglio Bianco Catania (eliminatorie del campionato 1945-1946) e S.C. Palermo (1946-1947) avevano disputato la massima serie di pallacanestro maschile. La crescita della Pallacanestro Trapani \u00e8 culminata in un campionato di Serie A1 nel 1991-1992; quella della Pallacanestro Messina (ex Cestistica Barcellona) con una stagione nel 2003-2004. Infine, l'Orlandina Basket ha disputato tre stagioni di fila tra il 2004-2005 e il 2006-2007; poi ne ha disputate altre quattro fino al 2017-2018.\nLa prima societ\u00e0 femminile a disputare la massima serie \u00e8 stata la Maurolico Messina negli anni cinquanta, per due stagioni. In seguito le Frecce Azzurre Palermo e il Verga Palermo hanno disputato complessivamente cinque stagioni. Dagli anni ottanta al 2013-2014, la Libertas Trogylos Basket di Priolo Gargallo disputa ininterrottamente la Serie A1 e ha vinto due scudetti e una Coppa dei Campioni. Lo Sport Club Alcamo ha invece disputato la finale di Coppa Ronchetti. Contemporaneamente hanno fatto alcune apparizioni Rescifina Messina, PCR Messina, Libertas Termini, Pallacanestro Ribera e Basket Alcamo. Dal 2013-2014, la Virtus Eirene Ragusa disputa la massima serie.\nSquadre maschili.\nSquadre maschili per presenze nelle leghe maggiori\nSquadre femminili.\nSquadre femminili per presenze nelle leghe maggiori.\nElenco per categoria.\nN.B. : la cronologia elenca le societ\u00e0 in corrispondenza della massima serie raggiunta.\nPallamano.\nPallamano maschile\nPallamano femminile\nPallanuoto.\nPallanuoto maschile\nPallanuoto femminile\n4 Coppa Italia \n8 Coppe Campioni \n1 Coppa Len \n2 Super Caoppa Len\nPallavolo.\nPallavolo maschile\nNon attive\nPallavolo femminile\nNon attive\nRugby.\nRugby maschile\nRugby femminile\nCampioni olimpici.\nPer quanto riguarda i singoli atleti, hanno vinto nelle proprie specialit\u00e0 alle Olimpiadi:\nEventi internazionali.\nL'evento pi\u00f9 importante in assoluto probabilmente \u00e8 stata l'Universiade, ospitata nel 1997 tra Palermo, Catania, Messina e altri centri dell'isola. Per la prima volta nella sua storia, questa manifestazione si \u00e8 tenuta in una regione anzich\u00e9 in una singola citt\u00e0.\nL'evento internazionale motoristico che \u00e8 stato per anni l'appuntamento fisso della Sicilia \u00e8 stato il Gran Premio del Mediterraneo (Formula 1, Formula 2 e poi Formula 3000), all'autodromo di Pergusa, riaperto nel 2011.\nPer quanto attiene l'atletica leggera, l'evento pi\u00f9 conosciuto a livello internazionale \u00e8 sicuramente il Trofeo Sant'Agata di corsa podistica su strada che si corre tutti gli anni il giorno 3 febbraio per le strade del centro di Catania. Nelle sue 47 edizioni, ha visto fra i partecipanti Stefano Baldini vincitore della maratona ai Giochi olimpici di Atene 2004.\nNel 1994 si \u00e8 tenuto in Sicilia il Campionato del mondo di ciclismo su strada: Catania ospit\u00f2 le prove a cronometro e Agrigento quelle in linea. A Palermo intanto furono disputate le prove del Campionato del mondo di ciclismo su pista.\nAltri eventi di rilievo sono state le tre partite dei Mondiali di calcio Italia 1990, ospitate allo stadio \"La Favorita\" di Palermo (- 1-1; -Egitto 0-0; Paesi Bassi-Irlanda 1-1).\nNel 1998 Palermo e Messina hanno ospitato le partite del gruppo B del Campionato mondiale di baseball 1998.\nNel 2003 Catania \u00e8 stata la sede dei Giochi Mondiali Militari e nel 2006 ha ospitato il Campionato Europeo di hockey su prato.\nNel 2005 e 2006 Trapani ha ospitato le regate \"Act 8 &amp; 9\" della Louis Vuitton Cup, gare preparatorie dell'America's Cup.\nCatania \u00e8 sede dei mondiali di scherma 2011. Da notare il medagliere azzurro da record e l'affermazione \"casalinga\" del catanese Paolo Pizzo.\nPremio \"Atleti siciliani dell'anno\".\nOgni anno l'USSI (Unione Stampa Sportiva Italiana) Sicilia assegna un premio agli sportivi siciliani che si sono particolarmente distinti nel corso dell'anno. Ecco l'Albo d'oro."}
{"id": "795980", "revid": "647919", "url": "https://it.wikipedia.org/wiki?curid=795980", "title": "Eboot", "text": ""}
{"id": "795981", "revid": "1705737", "url": "https://it.wikipedia.org/wiki?curid=795981", "title": "Citt\u00e0 Proibita", "text": "La Citt\u00e0 Proibita (cinese: ) \u00e8 stata il palazzo imperiale delle dinastie Ming e Qing. Situata nel centro di Pechino, occupava il centro dell'antico sistema di fortificazioni della citt\u00e0 e per quasi cinque secoli \u00e8 servita come abitazione degli imperatori e delle loro famiglie, cos\u00ec come centro cerimoniale e politico del governo cinese.\nCostruito tra il 1406 e il 1420, il complesso si compone di 980 edifici per un totale di camere e \u00a0m\u00b2, che ne fanno il pi\u00f9 grande palazzo del mondo. Il complesso esemplifica la sontuosa architettura tradizionale cinese e ha influenzato gli sviluppi culturali e architettonici di tutta l'Asia orientale.\nDal 1925 \u00e8 diventata un museo, noto come \"Museo del Palazzo\", la cui vasta collezione di opere d'arte e manufatti \u00e8 stata realizzata grazie alle collezioni imperiali delle dinastie Ming e Qing. Questo museo non va confuso con l'omonima istituzione di Taipei (Taiwan), il \"Museo nazionale del palazzo\": entrambi i musei derivano dalla stessa istituzione, ma furono divisi dopo la guerra civile cinese.\nNel 1987 la Citt\u00e0 Proibita \u00e8 stata inserita nell'elenco dei Patrimoni dell'umanit\u00e0 dell'UNESCO, che la riconosce come la pi\u00f9 grande collezione di antiche strutture in legno che si sia conservata fino ai giorni nostri.\nNome.\nI nomi con cui \u00e8 conosciuta la Citt\u00e0 Proibita sono numerosi. Il pi\u00f9 comune, come gi\u00e0 accennato, deriva dal cinese \"Zijin Cheng\" (\u7d2b\u7981\u57ce), che significa \"Citt\u00e0 purpurea\". Il vocabolo cinese \"Zi\", lett. \"porpora\", compare nel nome sinico della stella polare, l'astro che nell'astrologia cinese era attributo dell'Imperatore di Giada, chiamata appunto \"stella purpurea\". La regione celeste circostante la stella polare era chiamato il \"Recinto purpureo\" (cinese: \u7d2b\u5fae\u57a3; pinyin: \"Z\u01d0w\u0113iyu\u00e1n\") era il regno dell'Imperatore di Giada e della sua famiglia. La Citt\u00e0 purpurea, in qualit\u00e0 di residenza dell'imperatore terrestre e della sua famiglia, era la controparte terrena del Recinto purpureo celeste. L'aggettivo \"Proibita\" (\"Jin\") deriva dal fatto che, a parte i membri della casa imperiale, nessuno vi poteva entrare senza l'esplicito permesso dell'Imperatore. Talvolta nel passato veniva chiamato anche \"Palazzo d'Inverno\".\nOggi il sito \u00e8 comunemente conosciuto in Cina con il nome di \"Gugong\" (\u6545\u5bab), cio\u00e8 \"ex palazzo\". \nIl museo della Citt\u00e0 Proibita viene chiamato \"G\u00f9g\u014dng B\u00f3w\u00f9y\u00f9an\" (\u6545\u5bab\u535a\u7269\u9662), cio\u00e8 \"Museo del Palazzo\".\nIn manci\u00f9 \u00e8 chiamato \"Dabk\u016bri dorgi hoton\", che letteralmente significa \"Citt\u00e0 interna stratificata\".\nStoria.\nIl sito dove sorge oggi la Citt\u00e0 Proibita era parte della c.d. \"Citt\u00e0 imperiale\" gi\u00e0 durante la Dinastia Yuan. Quando la Dinastia Ming le succedette, l'Imperatore Hongwu spost\u00f2 la capitale da Pechino a Nanchino e ordin\u00f2 che i palazzi mongoli fossero rasi al suolo (1369). Il figlio Zhu Di, futuro Imperatore Yongle, ricevette il titolo di \"Principe di Yan\", con sede a Pechino, dove venne costruito un palazzo. Nel 1402 Zhu Di usurp\u00f2 il trono e divenne imperatore, spostando nuovamente la capitale da Nanchino a Pechino.\nLa costruzione della Citt\u00e0 Proibita ebbe inizio nel 1406 e dur\u00f2 14 anni, impiegando (secondo alcune stime) pi\u00f9 di un milione di uomini. Il progetto prese a modello la gi\u00e0 esistente residenza imperiale dei Ming di Nanchino (c.d. \"Citt\u00e0 Proibita di Nanchino\"). L'asse principale del nuovo palazzo imperiale pechinese venne posto a est dei palazzi Yuan, poich\u00e9 cos\u00ec la residenza dei mongoli sconfitti si trov\u00f2 a ovest del nuovo edificio (la \"zona della morte\" secondo il Feng shui). Il terreno scavato durante la costruzione del fossato che circonda la Citt\u00e0 Proibita venne riportato a nord, dove divenne una vera e propria collina artificiale.\nFra il 1420, anno del completamento, e il 1644, la Citt\u00e0 Proibita fu la sede della dinastia Ming: lo rimase fino a quando venne invasa durante la rivolta contadina guidata da Li Zicheng che fu proclamato imperatore della dinastia Shun. In ottobre, i Manci\u00f9 avevano raggiunto la supremazia nel nord della Cina e una cerimonia svoltasi presso la Citt\u00e0 Proibita annunci\u00f2 il giovane imperatore Shunzhi come sovrano di tutta la Cina sotto la dinastia Qing. Gli imperatori Qing cambiarono i nomi di alcuni degli edifici principali al fine di sottolineare \"armonia\" piuttosto che la \"supremazia\", produssero delle iscrizioni in doppia lingua (cinese e manci\u00f9), e introdussero elementi sciamanici nel palazzo. Anche successivamente, i Qing mantennero qui il quartier generale del potere politico cinese.\nNel 1860, durante la seconda guerra dell'oppio, l'esercito britannico penetr\u00f2 nella Citt\u00e0 Proibita e la occup\u00f2 fino alla fine delle ostilit\u00e0. Dopo essere stata la residenza di 24 imperatori (14 della Dinastia Ming e 10 della Qing), nel 1912 la Citt\u00e0 Proibita cess\u00f2 di essere il centro del potere politico cinese, con l'abdicazione del giovane imperatore Pu Yi. Egli ottenne per\u00f2 di potere continuare a vivere all'interno della \"parte interna\" della Citt\u00e0 Proibita con la sua famiglia, mentre la \"parte esterna\" venne occupata dal governo della Repubblica di Cina e vi venne istituito un museo nel 1925.\nPu Yi rest\u00f2 nella Citt\u00e0 Proibita fino al 1924, quando Feng Yuxiang prese il controllo di Pechino con un colpo di Stato, espellendo l'ex imperatore. Poco dopo venne istituito il \"museo nazionale del palazzo\", in cui erano esposti i numerosissimi tesori raccolti dagli imperatori nei cinque secoli in cui avevano dominato la Cina. Durante la seconda guerra sino-giapponese, la sicurezza di tali tesori venne messa in pericolo e furono quindi riportati nella Citt\u00e0 Proibita. Parte della collezione \u00e8 stata poi restituita alla fine della seconda guerra mondiale.\nNel 1947, dopo che erano stati spostati in numerosissime localit\u00e0 della Cina, Chiang Kai-shek ordin\u00f2 che tutti i manufatti che si fosse riusciti a trasportare (provenienti sia dalla Citt\u00e0 Proibita sia dal palazzo imperiale di Nanchino) dovevano essere portati sull'isola di Taiwan. Questi oggetti formano il cuore del \"museo nazionale del palazzo\" di Taipei.\nDopo la costituzione avvenuta nel 1949 della Repubblica Popolare Cinese, la Citt\u00e0 Proibita ha subito alcuni danni per colpa del clima rivoluzionario che ha travolto il paese. Durante la Rivoluzione Culturale, tuttavia, sono stati evitati ulteriori danneggiamenti grazie all'intervento del primo ministro Zhou Enlai, che ha inviato un battaglione dell'esercito a guardia della citt\u00e0.\nPer il ruolo che ha avuto nello sviluppo dell'architettura e cultura cinese, la Citt\u00e0 Proibita \u00e8 stata dichiarata patrimonio dell'umanit\u00e0 nel 1987 dall'UNESCO come \"palazzo imperiale delle dinastie Ming e Qing\". Nel 2004, il Palazzo Mukden di Shenyang fu aggiunto come estensione della Citt\u00e0 Proibita, mutando il nome del patrimonio in \"palazzi imperiali delle dinastie Ming e Qing a Pechino e Shenyang\". Attualmente si sta realizzando un progetto di restauro per riparare e ripristinare tutti gli edifici della Citt\u00e0 Proibita al loro stato precedente al 1912.\nNegli ultimi anni la presenza di imprese commerciali nella Citt\u00e0 Proibita \u00e8 diventata oggetto di dibattiti e di controversie. Un negozio Starbucks, aperto nel 2000, ha suscitato obiezioni ed \u00e8 stato infine chiuso il 13 luglio 2007.\nLa Citt\u00e0 Proibita oggi.\nOggi la \"Porta Tienanmen\" \u00e8 decorata con un enorme ritratto di Mao Zedong, affiancato da due manifesti. Quello di sinistra reca la scritta \"zh\u014dnghu\u00e1 r\u00e9nm\u00edn g\u00f2ngh\u00e9gu\u00f3 w\u00e0nsu\u00ec\" (\u4e2d\u534e\u4eba\u6c11\u5171\u548c\u56fd\u4e07\u5c81), che significa \"lunga vita alla Repubblica Popolare Cinese\", mentre su quello di destra c'\u00e8 scritto \"sh\u00ecji\u00e8 r\u00e9nm\u00edn d\u00e0 tu\u00e1nji\u00e9 w\u00e0nsu\u00ec\" (\u4e16\u754c\u4eba\u6c11\u5927\u56e2\u7ed3\u4e07\u5c81), cio\u00e8 \"lunga vita alla grande unit\u00e0 delle popolazioni del mondo\". Queste frasi hanno un enorme significato simbolico, poich\u00e9 la frase \"lunga vita\" (letteralmente: \"diecimila anni\") era tradizionalmente riservata all'Imperatore della Cina, mentre oggi \u00e8 utilizzabile anche per la gente comune, esattamente come \u00e8 successo per la Citt\u00e0 Proibita.\nDescrizione.\nLa Citt\u00e0 Proibita \u00e8 il pi\u00f9 grande complesso palaziale esistente al mondo coprendo 72 ettari. Si tratta di un rettangolo lungo 961 metri sul lato da nord a sud e di 753 metri su quello da est a ovest. Esso consiste in 980 edifici sopravvissuti con un totale di 8.707 camere. La Citt\u00e0 Proibita \u00e8 stata progettata per essere il centro dell'antica citt\u00e0 fortificata di Pechino: \u00e8 infatti racchiusa nell'area fortificata c.d. \"Citt\u00e0 imperiale\" a sua volta racchiusa nella c.d. \"Citt\u00e0 Interna\" (la \"Citt\u00e0 Esterna\", realizzata dai Ming nel XVI secolo sorse poi a sud della Citt\u00e0 Interna che, inizialmente, avrebbe dovuto circondare).\nLa Citt\u00e0 Proibita rimane importante nello schema urbanistico di Pechino. L'asse nord-sud centrale rimane la via principale della citt\u00e0. Esso si estende verso sud attraversando la Porta Tiananmen verso la piazza Tienanmen, il centro cerimoniale della Repubblica popolare cinese, dirigendosi per la Porta Yongdingmen, antico tramite tra la vecchia cinta muraria di Pechino e la citt\u00e0 esterna. A nord, si estende attraverso la collina di Jingshan verso le Torri della Campana e del Tamburo. Questo asse non \u00e8 esattamente allineato da nord a sud ma \u00e8 leggermente inclinato di poco pi\u00f9 di due gradi. Gli studiosi ritengono che l'asse sia stato progettato durante la dinastia Yuan per essere allineato con Xanadu, l'altra capitale del loro impero.\nLe mura e le porte.\nLa Citt\u00e0 Proibita \u00e8 circondata da mura alte 7,9 metri e da un fossato di 6 metri di profondit\u00e0 e 52 metri di ampiezza. Le pareti, alla base, sono larghe 8,62 metri per poi assottigliarsi a 6,66 metri in cima. Queste mura servono sia come difesa sia come sostegno per i palazzi. Esse sono state costruite con un nucleo in terra battuta e da tre strati di mattoni su entrambi i lati, con gli interstizi riempiti di malta. Ai quattro angoli del muro, sono situate delle torri (E) con i tetti realizzati con 72 creste, che riproducono la Pagoda della Gru Gialla e la Pagoda del Principe Teng, come apparivano nei dipinti della dinastia Song. Queste torri sono le parti pi\u00f9 visibili del palazzo per la gente comune che si trova fuori le mura.\nLe mura presentano una porta su ogni lato:\nTutte le porte della Citt\u00e0 Proibita sono decorate con nove file di chiodi d'oro, fatta eccezione per la Porta Gloriosa dell'Est che ha solo otto file. Le mura sono molto spesse, progettate specificamente per resistere ad attacchi di cannoni.\nTra la \"Porta Meridiana\" e la \"Porta Tienanmen\" si trova un'ampia piazza in cui spesso venivano eseguite le punizioni corporali inflitte dall'imperatore. Questa \u00e8 la stessa piazza in cui Mao Zedong fece il suo celebre discorso sul comunismo.\nCome gi\u00e0 nel Palazzo Ming di Nanchino, la Porta Meridiana della Citt\u00e0 Proibita ha due ali sporgenti che formano tre lati di un quadrato. Il cancello possiede cinque porte. L'ingresso centrale \u00e8 parte della Via Imperiale, un percorso contrassegnato da pietra che forma l'asse centrale della Citt\u00e0 Proibita e della stessa antica citt\u00e0 di Pechino. Solo l'imperatore poteva passeggiare sulla Via Imperiale, fatta eccezione per l'imperatrice, in occasione del suo matrimonio e degli studenti di successo dopo l'esame imperiale.\nPalazzi ed ambienti.\nTradizionalmente la Citt\u00e0 Proibita \u00e8 divisa in due parti:\nLa linea di divisione approssimativa tra le due corti \u00e8 indicata con un tratteggio rosso nella pianta sopra riportata. Generalmente, la Citt\u00e0 Proibita \u00e8 disposta su tre assi verticali. Gli edifici pi\u00f9 importanti sono situati al centro nord-sud.\nCorte esterna.\nEntrando dalla Porta Meridiana, si incontra una grande piazza, tagliata dal meandro del Fiume dell'Acqua d'Oro, che \u00e8 possibile attraversare grazie a cinque ponti. Al di l\u00e0 della piazza si trova la Porta della Suprema Armonia (F). Dietro questa vi \u00e8 la Piazza della Suprema Armonia. Sopra questa piazza sorgono tre livelli di terrazze in marmo bianco su cui sono disposti tre palazzi, partendo da sud questi sono: il Palazzo della Suprema Armonia (\u592a\u548c \u6bbf), il Palazzo dell'Armonia Centrale (\u4e2d \u548c \u6bbf) e il Palazzo della Preservazione dell'Armonia (\u4fdd \u548c \u6bbf).\nIl Palazzo della Suprema Armonia (G) \u00e8 il pi\u00f9 grande e sorge a circa 30 metri sopra il livello della piazza circostante. Era il centro cerimoniale del potere imperiale e la pi\u00f9 grande struttura in legno sopravvissuta in Cina. Si tratta di un edificio di nove campate di larghezza e cinque campate in profondit\u00e0. I numeri 9 e 5 erano simbolicamente collegati alla maest\u00e0 dell'imperatore. Nel soffitto al centro della sala vi \u00e8 un'intricata struttura a cassettoni decorata con un drago a spirale, dalla cui bocca vi \u00e8 appeso un lampadario realizzato in sfere di metallo, chiamato lo \"Specchio Xuanyuan\". Nella dinastia Ming, l'imperatore teneva qui la corte per discutere di affari di stato. Durante la dinastia Qing, questa sala veniva utilizzata prevalentemente per soli scopi cerimoniali, come incoronazioni, investiture e matrimoni imperiali.\nIl Palazzo dell'Armonia Centrale \u00e8 un piccolo edificio utilizzato dall'imperatore per la preparazione e del riposo, prima e durante le cerimonie. Il Palazzo della Preservazione dell'Armonia veniva invece utilizzato per le prove delle cerimonie e anche come luogo dove si svolgeva la fase finale dell'esame imperiale. Tutti e tre gli edifici dispongono di troni imperiali, quello pi\u00f9 grande ed elaborato \u00e8 situato nella Sala della Suprema Armonia.\nAl centro delle rampe che portano alle terrazze dai lati nord e sud, che fanno parte della Via Imperiale, vi sono dei bassorilievi con elaborati soggetti simbolici. La rampa a nord, dietro il Palazzo della Preservazione dell'Armonia, \u00e8 ricavata da un unico pezzo di pietra di 16,57 metri di lunghezza e 3,07 metri di larghezza e 1,7 metri di spessore. Pesa circa 200 tonnellate ed \u00e8 la pi\u00f9 grande scultura del genere in Cina. La rampa sud, davanti al Palazzo della Suprema Armonia, \u00e8 ancora pi\u00f9 lungo, ma \u00e8 composta da due lastre di pietra unite. La giunzione \u00e8 stata ingegnosamente nascosta utilizzando la sovrapposizione di bassorilievi ed \u00e8 stata scoperta solo quando gli agenti atmosferici hanno allargato il divario nel XX secolo.\nA sud-ovest e sud-est del cortile esterno vi sono le sale dell'Eminenza Militare (H) e della Gloria Letteraria (J). La prima \u00e8 stato utilizzata varie volte dall'Imperatore per ricevere ministri e tenere la corte. L'ultima \u00e8 stata utilizzata per le lezioni di cerimoniale da parte di personale altamente preparato e da studiosi confuciani e pi\u00f9 tardi divenne la sede del Gran Segretariato. Una copia della \"Siku Quanshu\" era situata l\u00ec. A nord-est vi sono i tre palazzi del sud (\u5357 \u4e09 \u6240) (K), che furono la residenza del principe ereditario.\nCorte interna.\nLa corte interna \u00e8 separata da quella esterna per mezzo di un cortile ortogonale all'asse principale della citt\u00e0. Essa \u00e8 stata da sempre la residenza dell'imperatore e della sua famiglia. Durante la dinastia Qing, l'imperatore ha vissuto e lavorato quasi esclusivamente nella corte interna, mentre quella esterna era utilizzata solo per scopi cerimoniali.\nAl centro della corte interna, sono presenti tre edifici (L). Partendo da sud si possono trovare; il \"Palazzo della Purezza Celeste\" (\u5e72 \u6e05\u5bab), Il \"Palazzo dell'Unione\" e il \"Palazzo della Tranquillit\u00e0 Terrestre\". I tre palazzi furono le residenze ufficiali dell'imperatore e dell'imperatrice. L'imperatore, che rappresenta lo Yang e il Cielo, occupava il Palazzo della Purezza Celeste. L'imperatrice, che rappresenta lo Yin e la Terra, risiedeva nel Palazzo della Tranquillit\u00e0 Terrestre. Tra di loro c'era il Palazzo dell'Unione, in cui lo Yin e lo Yang si mescolavano per produrre armonia.\nIl \"Palazzo della Purezza Celeste\" \u00e8 un edificio impostato su un'unica piattaforma di marmo bianco, \u00e8 collegato alla \"Porta della Purezza Celeste\" posta a sud da una passerella. Durante la dinastia Ming, fu la residenza dell'imperatore. Tuttavia, a partire da Yongzheng, imperatore della dinastia Qing, l'imperatore risiedeva invece presso la Sala minore del palazzo della coltivazione mentale (N) situato a ovest, per rispetto alla memoria dell'imperatore Kangxi. Il Palazzo della Purezza Celeste divenne in seguito la sala delle udienze dell'imperatore[47]. Il tetto \u00e8 strutturato a cassettoni con un drago a spirale. Sopra il trono pende una tavoletta recante la scritta: \"Giustizia e Onore\" (cinese: \u6b63\u5927\u5149\u660e; pinyin: \"zh\u00e8ngd\u00e0gu\u0101ngm\u00edng\").\nIl \"Palazzo della Tranquillit\u00e0 Terrestre\" (\u5764\u5b81\u5bab) \u00e8 un doppio edificio che, durante la dinastia Ming, era destinato alla residenza dell'imperatrice. Durante la dinastia Qing, grandi porzioni del Palazzo sono state convertite al culto sciamanico dai nuovi governanti Manchu. Dal regno dell'imperatore Yongzheng, l'imperatrice fu spostata all'esterno del palazzo. Tuttavia, due stanze nel Palazzo dell'Armonia terrestre sono state conservate per l'utilizzo durante la prima notte di nozze dell'imperatore.\nTra questi due palazzi vi \u00e8 la Sala dell'Unione, che \u00e8 di forma quadrata con un tetto piramidale. Qui vengono conservati i 25 sigilli imperiali della dinastia Qing, cos\u00ec come altri oggetti cerimoniali.\nDietro queste tre sale si trova il Giardino Imperiale (M). Relativamente piccolo e compatto nel disegno, il giardino contiene tuttavia numerose caratteristiche paesaggistiche elaborate. A nord del giardino vi \u00e8 la Porta della Divina Potenza, la porta nord del palazzo.\nDistribuiti a est e a ovest delle tre sale principali, vi sono una serie di cortili e palazzi minori, dove vivevano le concubine dell'imperatore e suoi figli.\nDirettamente a ovest vi \u00e8 la \"Sala dell'Educazione Mentale\" (N). In origine era un palazzo minore, questa divenne la residenza di fatto e l'ufficio dell'Imperatore a partire da Yongzheng. Situati intorno alla sala centrale vi sono gli uffici del Gran Consiglio e gli altri enti pubblici fondamentali.\nIl cortile posto a nord-est \u00e8 occupato dal \"Palazzo della Longevit\u00e0 Tranquilla\" (\u5b81\u5bff\u5bab) (O), un complesso costruito dall'imperatore Qianlong in previsione del suo ritiro. Rispecchia il disegno della Citt\u00e0 Proibita e dispone di un proprio \"cortile esterno\", un \"cortile interno\", giardini e templi. L'ingresso al Palazzo della Longevit\u00e0 Tranquilla \u00e8 segnato da un vetro su cui sono disegnati nove draghi. Questa sezione della Citt\u00e0 Proibita \u00e8 stata restaurata grazie a una collaborazione tra il Museo del Palazzo e il World Monuments Fund, in un progetto a lungo termine previsto per essere portato a termine nel 2017.\nReligione.\nLa religione era una parte importante della vita per la corte imperiale. Durante la dinastia Qing il Palazzo dell'Armonia terrestre era il luogo per le cerimonie sciamaniche. Allo stesso tempo, la religione nativa taoista cinese ha continuato ad avere un ruolo importante per tutte le dinastie Ming e Qing. Erano presenti due santuari taoisti, uno nel giardino imperiale e un altro nella zona centrale della corte interna.\nUn'altra forma prevalente della religione nella dinastia Qing fu il buddismo. Un certo numero di templi e santuari vennero edificati in tutto il cortile interno, compresi quelli relativi al culto del buddismo tibetano o lamaismo. L'iconografia buddista ha proliferato anche nelle decorazioni degli interni di molti edifici. Di questi, il Padiglione della Pioggia di Fiori \u00e8 uno degli esempi pi\u00f9 importanti. Ospitava un gran numero di statue buddiste e icone collocate in diverse modalit\u00e0 rituali.\nDintorni.\nLa Citt\u00e0 Proibita \u00e8 circondata sui tre lati da giardini imperiali. A nord c'\u00e8 \"Jingshan Park\", noto anche come \"Prospect Hill\", una collina artificiale creata dal terreno scavato per costruire il fossato e dai laghi vicini.\nA ovest si trova \"Zhongnanha\", un giardino in mezzo a due laghi collegati, che ora serve come sede centrale del Partito Comunista Cinese e il Consiglio di Stato della Repubblica popolare cinese. A nord-ovest si trova Parco Beihai.\nA sud della Citt\u00e0 Proibita vi erano due importanti santuari: il Santuario della Famiglia Imperiale (cinese: \u592a\u5e99; pinyin: T\u00e0imi\u00e0o) e il Santuario Imperiale di Stato (in cinese: \u592a \u793e\u7a37; pinyin: T\u00e0ish\u00e8j\u00ec), dove l'imperatore venerava rispettivamente gli spiriti dei suoi antenati e quello della nazione. Oggi questi sono occupati dal palazzo culturale di Pechino e dal parco Zhongshan (in commemorazione di Sun Yat-sen), al cui interno si trova uno dei luoghi cerimoniali pi\u00f9 sacri della Cina imperiale ovvero lo Shejitan ().\nA sud vi sono due corpi di guardia in posizione quasi identica lungo l'asse principale. Sono la Porta verticale (cinese: \u7aef \u95e8; pinyin: Du\u0101nm\u00e9n) e la porta pi\u00f9 famosa, quella di Tienanmen, che \u00e8 attualmente decorata con un ritratto di Mao Tse-tung posto al centro e da due cartelli a sinistra e a destra recanti le scritte: \"Viva la Repubblica popolare di Cina\" e \"Viva la Grande Unit\u00e0 dei Popoli del Mondo\". La Porta di Tienanmen collega citt\u00e0 Proibita con la moderna Piazza Tienanmen.\nMentre lo sviluppo urbano \u00e8 strettamente controllato nelle vicinanze della Citt\u00e0 Proibita per tutto il secolo scorso demolizioni incontrollate e, talvolta, politicamente motivate hanno cambiato il carattere delle aree circostanti la Citt\u00e0 Proibita. Dal 2000, il governo municipale di Pechino ha lavorato a spostare le istituzioni governative e militari che occupano alcuni edifici storici e ha istituito un parco intorno alle restanti parti della citt\u00e0. Nel 2004 un'ordinanza in materia di altezza degli edifici e pianificazione \u00e8 stata emanata per stabilire la zona della citt\u00e0 imperiale e la zona nord della citt\u00e0 come una zona cuscinetto per la Citt\u00e0 Proibita. Nel 2005, la citt\u00e0 imperiale e il Parco Beihai (come un elemento di estensione al Palazzo d'Estate) sono stati inclusi nella lista dei Patrimonio dell'umanit\u00e0.\nSimbolismo.\nIl progetto della Citt\u00e0 Proibita, dalla disposizione generale al pi\u00f9 piccolo dettaglio, \u00e8 stato meticolosamente pianificato in modo da riflettere i principi filosofici, religiosi e, soprattutto, a simboleggiare la maest\u00e0 del potere imperiale. Alcuni esempi celebri della sua simbologia sono:\nInfluenze.\nLa Citt\u00e0 Proibita, culmine di 2.000 anni di sviluppo di architettura classica cinese e orientale, ha influenzato il suo sviluppo successivo, oltre a fornire l'ispirazione per molte moderne costruzioni. Alcuni esempi comprendono:\nLa Citt\u00e0 Proibita \u00e8 servita come scenografia di molte opere di narrativa. Negli ultimi anni \u00e8 stata presente in film e serie televisive. Alcuni esempi notevoli includono:\nLa Citt\u00e0 Proibita \u00e8 servita anche come un luogo di manifestazioni e spettacoli, ma il suo uso per questo scopo \u00e8 strettamente limitato a causa del pesante impatto delle attrezzature e delle prestazioni sulle strutture antiche; difatti, quasi tutti gli spettacoli vengono in realt\u00e0 realizzati al di fuori delle mura del palazzo."}
{"id": "795982", "revid": "48479", "url": "https://it.wikipedia.org/wiki?curid=795982", "title": "Yin e Yang", "text": ""}
{"id": "795984", "revid": "647919", "url": "https://it.wikipedia.org/wiki?curid=795984", "title": "Eboot.pbp", "text": ""}
{"id": "795993", "revid": "767487", "url": "https://it.wikipedia.org/wiki?curid=795993", "title": "Fran\u00e7ois Rozier", "text": "Biografia.\nFu Priore Commendatario di Nanteuil-le-Haudouin, e Signore di Ch\u00e8vreville. Comp\u00ec i suoi studi a Villefranche-sur-Sa\u00f4ne ed entr\u00f2 nel seminario di Saint-Ir\u00e9n\u00e9e di Lione. Si rifiut\u00f2 di entrare nel Seminario Maggiore e prefer\u00ec consacrarsi alla scienza. Povero, suo fratello gli affid\u00f2 la gestione del podere familiare situato presso Vienne. Spinse amici come Marc Antoine Louis Claret de La Tourrette (1729-1793) e Jean-Emmanuel Gilibert (1741-1814) alle scienze botaniche. Incontr\u00f2 allora Claude Bourgelat (1712-1779) che inizi\u00f2 la scuola di veterinaria a Lione.\nRozier divenne, nel 1761, professore di botanica e di medicina. Realizz\u00f2 un grande orto botanico di cui divenne nel 1765, direttore dell'insegnamento. Ma in seguito a disaccordi con Bourgelat, Rozier perse il suo posto nel 1769. Torn\u00f2 allora al podere familiare dove ricevette la visita di Jean-Jacques Rousseau (1712-1778).\nPubblic\u00f2, allora nel 1776 con La Tourrette le \"D\u00e9monstrations \u00e9l\u00e9mentaires de botanique\" che saranno di nuovo edite pi\u00f9 volte. Rozier si trasfer\u00ec a Parigi dove rileva il \"Journal de Physique\" che rinomina con il titolo di \"Journal d'observations sur la Physique\", che fu pubblicato per dieci anni. Anne Robert Jacques Turgot (1727-1781) lo mand\u00f2 nel 1775 nel sud della Francia per studiare le produzioni locali; nel 1777, nei Paesi Bassi, accompagnato da Nicolas Desmarest (1725-1815), per studiare i mulini. Si trasferisce nel 1779 vicino a B\u00e9ziers (fattoria de Beaus\u00e9jour) dove redige il suo \"Cours complet d'agriculture\u2026 ou Dictionnaire universel d'agriculture, par une soci\u00e9t\u00e9 d'agriculteurs\" (dodici volumi di cui nove di sua mano, 1781-1800). Nel 1801, fu pubblicato postumo il suo \"Trait\u00e9 th\u00e9orique et pratique sur la culture de la vigne, avec l'art de faire le vin, les eaux-de-vie, esprit de vin, vinaigres\" (due volumi, Parigi, 1801)."}
{"id": "796010", "revid": "125699099", "url": "https://it.wikipedia.org/wiki?curid=796010", "title": "ASD Albatro Siracusa", "text": "LASD Albatro Siracusa, conosciuta come \"Teamnetwork Albatro Siracusa\" per motivi di sponsorizzazione, \u00e8 la principale societ\u00e0 di pallamano della citt\u00e0 di Siracusa. Nella stagione 2021-2022 milita in Serie A - 1\u00aa Divisione Nazionale.\nFondata nel 1994, dopo la scomparsa da parte dell'Ortigia Siracusa (vincitore di 3 scudetti e 2 coppe Italia) avvenuta nel 2002 dal panorama professionistico, diventa la prima squadra cittadina, effettuando una rapida ascesa che la portano in breve tempo in massima serie.\nI colori sociali del club sono il bianco e il nero. \nL'impianto sede delle gare interne \u00e8 il Pala Lo Bello dedicato all'ex arbitro di calcio Concetto Lo Bello.\nStoria.\nMaschile.\nL'ASD Albatro Teamnetwork Siracusa viene fondata nel 1994 a Siracusa da un gruppo di appassionati della pallamano. Con la scomparsa dell'Ortigia Siracusa nel 2002 (nel palmares 3 scudetti e 2 coppa Italia), l'Albatro ha avuto il merito di riportare Siracusa nell'olimpo della pallamano italiana ottenendo in ambito nazionale ottimi risultati.\nDopo un inizio passato nelle categorie inferiori, riesce ad approdare per la prima volta in Serie A \u00c9lite nella stagione 2007-08, rimanendovi nella massima serie per tre anni consecutivi, cogliendo come miglior piazzamento un 5\u00ba posto nella stagione 2008-09.\nRetrocessa in Serie A1 nel 2010, rinuncia al campionato per problemi finanziari, decidendo di ripartire dalla Serie B valorizzando al meglio il settore giovanile.\nRipartito dalla terza serie, nel giro di due anni ottiene una doppia promozioni, tornando nel 2013 in massima serie. Al ritorno in Serie A1, la squadra ottiene la salvezza attraverso i Play-out senza troppi patemi.\nNella stagione 2014-2015 partecipa alla Final Eight (organizzata a Siracusa) classificandosi al 7\u00ba posto. Nello stesso anno, dopo aver terminato la stagione regolare al secondo posto, gioca lo spareggio per accedere alla semifinale, disputando un triangolare con Trieste e Carpi sul campo neutro di Chieti, ma perde sia con gli alabardati per 32 a 29 che con gli emiliani per 30 a 16.\nL'anno successivo, stagione 2015-2016, la squadra viene rinforzata con gli arrivi dei centrali uruguaiani Diego Morandeira e Martin Molina e l'argentino Nicolas Polito ex Pressano, confermando il secondo posto in classifica e l'accesso alla fase Play-off. Qui a differenza dell'anno precedente, la squadra non si ripete, classificandosi al terzo posto, non potendo disputare il triangolare con le migliori seconde.\nIl campionato 2016-2017, per i ragazzi allenati da Giuseppe Vinci \u00e8 un anno di sperimentazione, in quanto la societ\u00e0 decide di inserire alcuni ragazzi del settore giovanile in prima squadra (fra tutti Umberto Bronzo figlio di Corrado Bronzo ex campione d'Italia e Gianluca Vinci figlio dell'allenatore Giuseppe Vinci) facendogli maturare esperienza e gettoni di presenza in Serie A. Tra gli acquisti spicca il nome di Pierluigi Di Marcello, portiere con esperienza ventennale in massima serie ed in Nazionale. Per gli stranieri le scelte ricadono sul terzino serbo Ivan Stojanovic e il centrale croata Bruno Brzic (per lui un ritorno). Al termine della stagione si finisce terzi alle spalle dei campioni d'Italia dello Junior Fasano e del Conversano autentica rivelazione del girone. Ai Play-off l'Albatro non ripete i buoni propositi, deludendo le aspettative e chiudendo la stagione al terzo posto.\nPer la stagione 2017-2018, vengono definite dalla FIGH le nuove regole per la composizione della prossima Serie A - 1\u00aa Divisione Nazionale che prender\u00e0 il via nella stagione 2018-2019, con novit\u00e0 principale il ritorno al passato del girone unico. Pertanto le squadre che ne prenderanno parte, verranno dimezzate, con le prime due classificate di ogni girone che accederanno alla Poule Play-Off ottenendo il pass automatico per la prossima serie A ad unico girone e gare per la qualificazione scudetto. Per la terza e la quarta classificata, invece, sar\u00e0 Poule Promozione: solo le prime tre otterranno l\u2019accesso alla prossima massima serie. Le squadre che termineranno questa fase in quarta, quinta o sesta posizione dovranno affrontare le compagini che avranno superato la Poule Play-Out (dalla 5\u00aa alla 10\u00aa posizione durante la regular season.\nLa modifica delle regole, inducono l'Albatro a rafforzare l'organico in modo consistente, in modo da non farsi scappare l'obiettivo stagionale, che \u00e8 quello di partecipare alla prossima Serie A a girone unico. Il primo acquisto che ha un certo clamore \u00e8 quello del pivot trentacinquenne cileno naturalizzato italiano Marco Antonio Oneto Zuniga, alla prima esperienza in Italia, nel suo palmar\u00e8s la vittorie di una Champions League con la maglia del Barcellona e di una EHF Challenge Cup con quella dello Sporting di Lisbona. Successivamente vengono acquistati il trentunenne terzino/centrale Maximo Murga (italo/argentino per lui un ritorno) ed il ventottenne croato Nikola Kedzo. Terminata la stagione tra mille difficolt\u00e0, raggiungendo all'ultima giornata la qualificazione alla Poule Promozione guadagnandosi un terzo posto insperato, i ragazzi allenati da Giuseppe Vinci vengono inserite in un girone di ferro per la disputa del girone unico di Serie A con Trieste e Bressanone fra tutte. Dopo un avvio difficile, al termine del raggruppamento, i bianconeri riescono in un finale al cardiopalma, a classificarsi al terzo posto, ultimo posto utile per l'accesso in Serie A, battendo prima tra le mura amiche il Cologne e poi in trasferta l'Oriago Padova.\nNel luglio del 2018 lo sponsor Teamnetwork della famiglia Di Stefano decide di non rinnovare il sostegno economico all'Albatro, causando per il sodalizio bianconero la rinuncia al massimo torneo di pallamano, costringendo l'Albatro a ripartire dal campionato regionale di Serie B.\nIl 24 novembre 2018, a distanza di diversi anni, torna a giocarsi a Siracusa un derby di pallamano, fra l'Albatro e l'Aretusa, formazione neonata, fondata da Placido Villari (ex Vigili del Fuoco e Albatro) ed allenata da Luigi Rudilosso, ex bandiera di quel CC Ortigia campione d'Italia. La gara terminata 30-20 per l'Albatro, ha visto presenti sulle tribune circa 500 spettatori, che nonostante la categoria ha dimostrato di meritare ben altre platee.\nIl 2 e 3 febbraio a Siracusa si disputano le finali di Coppa Sicilia, e l'Albatro si aggiudica il trofeo battendo in finale la Girgenti Agrigento con il punteggio di 38-24. Al termine della stagione verr\u00e0 promossa in Serie A2 con un ruolino di marcia inarrestabile, che la porteranno a vincere tutte le gare di campionato.\nL\u2019anno successivo i ragazzi allenati da mister Vinci ripetono i risultati della passata stagione, vincendo il proprio girone con tutte vittorie ed una sola sconfitta. Gli eventi drammatici dovuti dalla crisi epidemiologica mondiale dati dal Coronavirus che ha colpito anche l\u2019Italia, induce la Federazione a intraprendere misure eccezionali, dichiarando in anticipo la chiusura di tutti i campionati, interrompendo le fasi finali. Ragion per cui, l\u2019Albatro In virt\u00f9 della prima posizione in classifica momentanea, viene automaticamente promossa in Serie A1.\nLa stagione 2020-2021 vede l'Albatro arrancare ad inizio campionato, ma con il passare delle giornate la squadra comincia a macinare gioco e risultati: al termine del girone di andata i punti conquistati sono appena sei; con un girone di ritorno sublime, che vede le vittorie contro squadre blasonate come Cassano Magnago, Junior Fasano, Pressano e Siena, oltre che alle vittorie negli scontri diretti con Trieste ed Eppan, la formazione guidata da Vinci ottiene quindici punti e vincendo l'ultima trasferta stagionale a Molteno si salva con una giornata d'anticipo. \nPer la stagione 2021-2022 la societ\u00e0 adotta i nuovi colori sociali: l'arancione e il blu.\nFemminile.\nIl movimento femminile si sviluppa dopo gli anni duemila, ed esattamente nel 2013 avviene la prima partecipazione ad un campionato ufficiale, quando la formazione siracusana si iscrive al campionato di Serie B. La formazione allenata da mister Rosapinta, composta da un mix di ex giocatrici della gloriosa EOS Siracusa (che tanto bene fece nel panorama nazionale italiano) e qualche giovane promettente del settore giovanile, cos\u00ec si appresta a rappresentare dopo alcuni anni di assenza dai campionati la citt\u00e0 di Siracusa. Al termine della stagione, le ragazze siracusane stravincono il proprio girone, approdando con merito in Serie A2. Suo mal grado, per via di un carente settore giovanile, qualche problema di carattere tecnico, e soprattutto un maggiore impegno economico a dover affrontare l'anticamera della Serie A, costringe il sodalizio del presidente Laudani a dover rinunciare partecipando al solo settore giovanile per permettere un maggiore sviluppo del movimento.\nPer la stagione 2017-2018 all'Albatro Teamnetwork femminile viene accettata dal Consiglio federale, la richiesta di partecipare al campionato di Serie A2, venendo inserita nel girone E, insieme alle siciliane Messina, Aetna Mascalucia, Licata, Leali Marsala e le calabresi del Meta2 di Badolato in provincia di Catanzaro. Fin dalle primissime battute, le ragazze allenate dal duo Calvo/Signorelli stazionano in alta classifica. Al termine della stagione, chiuderanno al terzo posto dietro Messina e Meta2, valorizzando diverse atlete del vivaio giovanile.\nI noti problemi economici che hanno coinvolto il club nel luglio del 2018 inducono la presidenza a cedere il titolo alla neonata societ\u00e0 aretusea \"Asd Pallamano Aretusa\", che cos\u00ec facendo tengono in vita il movimento femminile, mantenendo la categoria di Serie A2.\nStrutture.\nPalasport.\nL'Albatro disputa le gare interne all'interno del Palazzetto dello sport PalaLoBello intitolato a Concetto Lo Bello, grazie alla collaborazione con il Comune di Siracusa che detiene la propriet\u00e0 dell'impianto. Il Pala Lo Bello ha una capienza complessiva di 2.700 posti a sedere.\nDal 2021 disputa le proprie gare casalinghe al PalaAkradina.\nSociet\u00e0.\nLa matricola storica del club \u00e8 la n. 1969, in essere dal 1994.\nSponsor.\nDi seguito l'elenco dei fornitori tecnici e degli sponsor ufficiali della Teamnetwork Albatro\nPallamanisti.\nPallamanisti stranieri.\nDi seguito l'elenco dei pallamanisti stranieri che si sono susseguiti negli anni:\nStatistiche e record.\nStatistiche di squadra.\nPer numero di partecipazioni a campionati di massima serie, tra le societ\u00e0 pi\u00f9 rappresentative nel panorama isolano troviamo al primo posto il C.C. Ortigia Siracusa, con le sue 17 partecipazioni (3 scudetti e 2 coppe Italia nel suo palmares), a seguire l'Albatro Siracusa 10 partecipazioni e l'Haenna 6."}
{"id": "796012", "revid": "380654", "url": "https://it.wikipedia.org/wiki?curid=796012", "title": "Numb3rs", "text": "Numb3rs \u00e8 una serie televisiva statunitense prodotta dai fratelli Ridley e Tony Scott.\nIl telefilm \u00e8 incentrato sull'agente speciale dell'FBI Don Eppes (Rob Morrow) e sul suo giovane fratello Charlie Eppes (David Krumholtz), genio matematico che aiuta Don a risolvere i suoi casi. \u00c8 ambientato a Los Angeles.\nLa serie \u00e8 stata creata da Nicolas Falacci e Cheryl Heuton, prodotta dalla Paramount Network Television e trasmessa dalla rete CBS a partire dal 23 gennaio 2005. In Italia \u00e8 trasmessa dalla rete satellitare Fox Crime e, inoltre, dalla rete terrestre Rai 2 (che l'ha inizialmente sospesa dopo quattro episodi per bassi ascolti per poi riprendere la programmazione successivamente).\nIl 18 maggio 2010, la CBS ha ufficialmente cancellato la serie dai palinsesti al termine della sesta stagione.\n\"Numb3rs\" ha vinto numerosi premi, tra cui il premio Carl Sagan per la comprensione pubblica della scienza nel 2006, e il \"National Science Board's Public Service Award\" nel 2007.\nTrama.\nOgni episodio inizia con lo svolgersi di un crimine, su cui deve indagare la squadra dell'FBI guidata da Don Eppes. Egli, trovandosi in difficolt\u00e0, chiede la collaborazione del fratello Charlie, genio della matematica e professore universitario di fama mondiale. I particolari messi alla luce dal lavoro matematico di Charlie sono sempre in qualche modo cruciali per risolvere i casi.\nCollaborano all'indagine altri personaggi, alcuni colleghi di Don, tra cui Terry Lake (prima stagione), una criminal profiler, altri di Charlie, tra cui Amita Ramanujan, una giovane e brillante dottoranda in matematica, che Charlie sta aiutando con la tesi e di cui poi si innamorer\u00e0, e Larry Fleinhardt, un professore di astrofisica suo collega con la testa spesso tra le nuvole.\nPersonaggi.\nCharlie Eppes.\nCharles Edward \"Charlie\" Eppes (stagioni 1-6), interpretato da David Krumholtz, doppiato da Francesco Pezzulli (stagioni 1-3) e da Emiliano Coltorti (stagioni 4-6). Genio della matematica e professore universitario, utilizza tale scienza e le discipline a essa collegate per risolvere casi per conto dell'FBI, dove lavora il fratello Don Eppes. In un episodio della prima stagione il padre, parlando con l'agente dell'FBI Terry Lake, spiega che all'et\u00e0 di tre anni Charlie riusciva gi\u00e0 a fare calcoli veloci con numeri di quattro cifre. Da quel momento fu chiaro il genio di Charlie. Appassionato di matematica, si diploma nello stesso giorno del fratello. Frequenta Princeton e diventa cos\u00ec professore universitario di fama nazionale. Vince numerosi premi e si applica in teorie irrisolte, sebbene come lui stesso capisce, non voglia \"rovinarsi la vita cercando soluzioni che forse non esistono\". Alla morte della madre, si rinchiude in s\u00e9 stesso e tenta di risolvere il problema di complessit\u00e0 P contro NP, tuttora irrisolto. Ha un rapporto speciale con il fratello. Come spesso dice il padre, Charlie \u00e8 ancora in cerca dell'approvazione del fratello maggiore, al quale vuole far capire quanto vale. Charlie riesce a stare ore su un problema senza parlare con nessuno e isolandosi da tutti. Inoltre rimane visibilmente turbato quando non riesce a trovare la soluzione per qualcosa e a volte non mancano scatti di rabbia o nervosismo. In realt\u00e0 \u00e8 una persona molto simpatica e amichevole, piena di sentimenti. Durante la serie avr\u00e0 inoltre una relazione con Amita, che \u00e8 innamorata di lui dalla prima stagione.\nDon Eppes.\nDon Eppes \u00e8 il co-protagonista della serie, insieme al fratello Charlie. \u00c8 interpretato dall'attore statunitense Rob Morrow e nella versione italiana \u00e8 doppiato da Antonio Sanna. Agente speciale dell'FBI di Los Angeles, si rivolge spesso al fratello minore Charlie per risolvere i casi pi\u00f9 complicati. Viste le grandi doti intellettive del fratello, al liceo i due hanno frequentato la stessa classe e si sono diplomati lo stesso giorno: se a Charlie risultava difficile vivere tra ragazzi molto pi\u00f9 grandi di lui, per Don frequentare la scuola insieme al fratello minore era altrettanto difficile. Nonostante le difficolt\u00e0 in et\u00e0 giovanile, dovute anche all'invidia e alla gelosia tra i due fratelli, ha una grande stima di Charlie e delle sue capacit\u00e0 matematiche, di cui spesso rimane impressionato. Da alcuni accenni si intuisce aver avuto in precedenza una relazione con l'agente dell'FBI Terry Lake, ora sua collega. Al liceo ha giocato a baseball ad alti livelli; in seguito ha abbandonato la carriera sportiva per dedicarsi interamente all'accademia dell'FBI.\nAlan Eppes.\nAlan Eppes \u00e8 il padre dei protagonisti della serie. \u00c8 interpretato dall'attore americano Judd Hirsch, doppiato nella versione italiana da Gil Baroni. Alan \u00e8 il padre di Don e Charlie. Don \u00e8 un agente dell'FBI di Los Angeles e Charlie \u00e8 il fratello genio in matematica. Alan ha lavorato tutta la vita per il comune di Los Angeles, nel settore delle costruzioni, e con i suoi consigli \u00e8 spesso d'aiuto ai due figli. Vedovo da poco prima dell'inizio della prima serie accoglie in casa Don che a seguito del lutto rientra nella sede di Los Angeles. La casa diventa uno dei punti fermi, dove spesso il trio si ritrova alla fine degli episodi. Dalla terza serie avr\u00e0 una relazione con la Dr. Mildred (\"Millie\") Finch.\nLarry Fleinhardt.\nLarry Fleinhardt (stagioni 1-6, interpretato da Peter MacNicol, doppiato da Gianni Giuliano) \u00e8 un docente di matematica e fisica che insegna al CalSci (California Scientific) Institute di Los Angeles. \u00c8 stato prima docente di Charlie Eppes e poi, dopo che anche quest'ultimo ha ottenuto la cattedra di professore, \u00e8 diventato suo grande amico e collaboratore.Per un certo periodo ha una relazione con Megan Reeves. Larry durante la quarta stagione subisce un trauma quando la sua ragazza durante un'indagine dell'FBI viene rapita e tenuta in ostaggio rischiando per poco la morte. Il trauma passer\u00e0 soltanto dopo che Larry, nel mezzo di una crisi di personalit\u00e0, andr\u00e0 per mesi nello spazio, tornando felice di poter riabbracciare le cose materiali. \u00c8 sempre rimasto un personaggio ambiguo, a favore del lavoro di squadra, ma che per primo preferisce la solitudine ed \u00e8 protagonista non poche volte di \"crisi mistiche\" che lo mettono davanti a un bivio di decisioni sempre drastiche.\nGuest star.\nNella serie appaiono inoltre alcuni personaggi secondari, specialmente altri agenti o criminali:\nRappresentazione della matematica.\nMolti matematici hanno lavorato come consulenti per ogni episodio. La serie presenta molti aspetti della matematica attuale. Esperti di matematica hanno affermato che le equazioni usate nel telefilm sono valide e applicabili Comunque, almeno un consulente ha espresso preoccupazione riguardo all'uso della matematica, ritenendo che venga inserita secondariamente dopo la stesura del copione solo per dare una parvenza di plausibilit\u00e0 al gergo tecnico, invece di essere coinvolta a ogni grado dello sviluppo della storia. Altre critiche riguardano la rappresentazione delle matematiche donne e aspetti ritenuti inappropriati nella relazione tra Charlie Eppes e la sua studentessa dottoranda Amita Ramanujan.\nI produttori della versione originale in lingua inglese hanno tenuto in molta cura l'esattezza della terminologia matematica, e questo ha creato problemi tecnici nella realizzazione del doppiaggio italiano, vista la difficolt\u00e0 di mantenere la compatibilit\u00e0 con i movimenti labiali. In alcuni casi questa compatibilit\u00e0 \u00e8 stata preferita alla precisione della terminologia in lingua italiana. Mentre nei primi episodi le applicazioni matematiche ai casi investigativi erano sufficientemente verosimili, anche se un po' esagerate, con l'andar del tempo, in molti episodi successivi, la matematica e la fisica appaiono solo in modo secondario o fantasioso e non vengono usate per risolvere il caso.\nPer aiutare l'FBI, Charlie Eppes ha citato, tra le altre, le seguenti discipline: crittoanalisi, teoria della probabilit\u00e0, teoria dei giochi, equazioni differenziali alle derivate parziali, teoria dei grafi, data mining e astrofisica.\nFamosi scienziati e matematici sono menzionati nel telefilm, tra cui Archimede, Francis Bacon, Albert Einstein, Paul Erd\u0151s, Michael Faraday, Richard Feynman, \u00c9variste Galois, Werner Heisenberg, Pierre-Simon Laplace, John von Neumann, Oskar Morgenstern, Isaac Newton, Alfr\u00e9d R\u00e9nyi, Bernhard Riemann, Edsger Dijkstra e Edward Witten.\nKeith Devlin e Dr. Gary Lorden, un consulente del telefilm, hanno scritto un libro intitolato \"The Numbers Behind Numb3rs: Solving Crime with Mathematics\", pubblicato il 28 agosto 2007 (ISBN 0-452-28857-6). In esso vengono spiegate alcune delle tecniche matematiche che sono state usate in reali indagini dell'FBI e di altri dipartimenti investigativi."}
{"id": "796019", "revid": "73537", "url": "https://it.wikipedia.org/wiki?curid=796019", "title": "Taungoo", "text": ""}
{"id": "796022", "revid": "104723159", "url": "https://it.wikipedia.org/wiki?curid=796022", "title": "MV Agusta 350 &quot;Ipotesi&quot;", "text": "La MV Agusta 350, meglio conosciuta come \"Ipotesi\", \u00e8 un motociclo prodotto dalla casa di Cascina Costa dal 1975 al 1977.\nContesto.\nNata per sostituire il precedente e fortunato modello \"350 Sport\", viene progettata e costruita senza badare a spese, con l'intento di colmare il \"gap\" che divideva le moto da competizione dalla produzione di serie della MV Agusta.\nCaratteristiche.\nSe la carrozzeria \u00e8 fortemente moderna, l'impostazione generale risulta improntata a schemi classici e ben collaudati, con l'aggiunta di soluzioni tecniche di pregevole qualit\u00e0 come l'adozione del doppio disco Scarab all'anteriore e le sospensioni appositamente realizzate dalla Ceriani.\u00c8 la prima moto di serie italiana con 3 freni a disco e cerchi in lega anzich\u00e9 a raggi. Originale per l'epoca anche la sella con bauletto incorporato nel codino.\nIl telaio ed il motore sono derivati dal precedente modello e, pur non esprimendo una raffinata tecnologia, riusciranno subito affidabili. La moto nel suo insieme era particolarmente compatta nelle dimensioni e pertanto anche maneggevole nella guida.\nLe uniche, ma corali critiche, sono incentrate sulla mancanza dell'avviamento elettrico e delle frecce, a quell'epoca particolarmente ambiti.\nTuttavia, il prestigio del marchio e la possibilit\u00e0 di montare (optional) la carenatura integrale (in modo da sentirsi un poco Agostini), fanno dimenticare la spartanit\u00e0.\nStoria.\nIl prototipo, denominato \"350 Ipotesi\", viene presentato al Salone di Milano del 1973 sollevando notevoli apprezzamenti da parte della stampa specializzata e degli appassionati, sia per l'elegante livrea, realizzata dalla \"Italdesign\" di Giorgio Giugiaro, sia per la qualit\u00e0 della componentistica.\nLa denominazione provvisoria \"350 Ipotesi\", ancora oggi, \u00e8 la pi\u00f9 usata per identificare il modello, forse per meglio differenziarla dall'omonimo modello precedente.\nL'azienda, dopo la scomparsa del conte Domenico Agusta nel 1971, \u00e8 nel pieno della sua parabola discendente e occorrer\u00e0 attendere ben 15 mesi per vedere la consegna dei primi esemplari.\nLa MV Agusta 350 S (Sport) di serie \u00e8 molto simile al prototipo, differendo in pochi particolari, come la sella accorciata ed il codino inclinato verso l'alto, che ne migliorano ulteriormente l'aspetto formale. Il prezzo di listino, nel 1975, \u00e8 di 1.232.000 lire; in linea con la qualit\u00e0 della moto e con i prezzi della concorrenza. \nLa produzione del motociclo si muove a rilento, con tempi di consegna tanto lunghi da scoraggiare molti acquirenti e le voci sull'incertezza del futuro MV, rimbalzano continuamente sulla stampa.\nNel 1975 entra in produzione la versione GT (Gran Turismo), presentata l'anno precedente, appena pochi mesi prima che l'azienda sospenda ogni attivit\u00e0 in campo motociclistico. Le modifiche sostanziali, riguardano il tipo di manubrio, la sella biposto e la finitura bicolore del serbatoio. Di questa versione verranno prodotti 350 esemplari.\nIl prenotato spazio della MV Agusta al Salone di Milano del 1977, dove era prevista la presentazione della \"350 S\" aggiornata e di altri nuovi modelli della gamma, rester\u00e0 desolatamente vuoto.\n\u00c8 il 1980 quando l'ultimo dei 1.976 esemplari prodotti, ormai fondo di magazzino, viene immatricolato.\nCollegamenti esterni.\n "}
{"id": "796023", "revid": "110157", "url": "https://it.wikipedia.org/wiki?curid=796023", "title": "John Mills (enciclopedista)", "text": "Scrisse principalmente a proposito dell'agricoltura in Inghilterra. Nel 1743 a Parigi si propose per la scrittura dell'Encyclop\u00e9die insieme a Gottfried Sellius, originario di Danzica ed ex professore alle universit\u00e0 di Halle e Gottinga.\nMills e Sellius originariamente proposero semplicemente di tradurre articoli dalla Chambers' Cyclopaedia in francese. La conoscenza del francese da parte di Mills e Sellius si rivel\u00f2 per\u00f2 inadeguata, al punto che l'editore Andr\u00e9 Le Breton era estremamente scontento del lavoro di Mills, arrivando addirittura ad assalire fisicamente Mills. Mills port\u00f2 Le Breton in tribunale, ma la corte stabil\u00ec che l'attacco era stato causato dall'incompetenza di Mills. Le Breton sostitu\u00ec Mills con Denis Diderot.\nNel 1763 Mills port\u00f2 a termine il terzo volume delle \"Memoirs of the Court of Augustus\" dello scrittore scozzese Thomas Blackwell, morto nel 1757. Nel 1759 pubblic\u00f2 la sua prima opera sull'agricoltura, traducendo il \"Practical Treatise of Husbandry\" di Henri Louis Duhamel du Monceau. La sua opera pi\u00f9 importante fu \"A New and Complete System of Practical Husbandry\", opera in cinque volumi scritta tra il 1762 ed 1765 raccogliendo lavori di autori vari, tra cui John Evelyn, Duhamel, John Worlidge e Jethro Tull. L'opera fu il primo trattato onnicomprensivo di agricoltura, che per la prima volta tratt\u00f2 la coltivazione della patata.\nNel 1766 Mills venne nominato membro della Royal Society e divenne il primo socio straniero dell'Accademia francese di agricoltura. Mills compare negli elenchi dei membri della Royal Society tra il 1767 ed il 1784. La morte \u00e8 databile tra il 17 luglio 1786, data di una lettera presente negli archivi della Royal Society, ed il 1796, quando il suo nome fu rimosso dalla lista dei membri della Royal Society."}
{"id": "796031", "revid": "767487", "url": "https://it.wikipedia.org/wiki?curid=796031", "title": "Aborted", "text": "Gli Aborted sono un gruppo musicale deathgrind formatosi a Beveren nel 1995. I testi della band hanno come tematiche principali la morte, la violenza e l'immaginario splatter-horror.\nBiografia.\nFondati dal cantante Sven de Caluw\u00e9 nel 1995, dopo aver registrato due demo nel 1998, \"The Necrotorous Chronicles\" e \"The Splat Pack\", nel 1999 pubblicano il primo album dal titolo \"The Purity of Perversion\" e, nei due anni successivi, lo split con i Christ Denied e l'album \"Engineering The Dead\".\nInizialmente il sound grezzo degli Aborted risulta influenzato da Cannibal Corpse e Carcass, con testi che trattano di dissezioni e putrefazioni e a volte citano trattati di medicina e chirurgia.\nNel 2001 la band partecipa ad un esteso tour europeo con Vader, Cryptopsy, Dying Fetus, Kataklysm e Catastrophic che incrementa sensibilmente la loro visibilit\u00e0 per i fan del genere. Nel gennaio del 2002 il gruppo registra uno split album con Misery Index, Brodequin e i Drowning intitolato \"Created to Kill\".\nNel 2003 registrano negli Antfarm Studios in Danimarca insieme al produttore Tue Madsen (gi\u00e0 con Exmortem, The Haunted) per incidere l'album del salto di qualit\u00e0, intitolato \"\". In questo LP la band amplia le proprie influenze inglobando pattern melodici mutuati dai Carcass del periodo di \"Necroticism\" e \"Heartwork\", fermo restando la loro componente brutale e veloce. riscontrabile in dischi come \"Left Hand Path\", degli svedesi Entombed, e \"Symphonies of Sickness\" dei suddetti grinders inglesi Carcass. Il cantante Sven opta per un cantato non solo gutturale, ma amplia il suo spettro vocale rifacendosi allo scream tipico di Anders Frid\u00e9n degli In Flames. I testi, cos\u00ec come la copertina, abbonderanno di riferimenti allo splatter con tanto di medici impazziti che brandiscono motoseghe.\nSegue un tour con Cannibal Corpse e Kataklysm in concomitanza dell'uscita dell'EP \"The Haematobic\" del 2004. Nel 2005, dopo diversi cambi di formazione, viene dato alle stampe \"The Archaic Abattoir\" che mostra un'ulteriore evoluzione, estremizzando e rendendo pi\u00f9 pesante il suono e sfoderando riff e assoli di chitarra . Gli Aborted mostreranno un esempio di brutal death metal moderno dal vivo nel tour statunitense di supporto a Suffocation, Cryptopsy e Despised Icon. Nel febbraio 2007 \u00e8 stato pubblicato dalla Century Media l'album dal titolo \"\" mentre nel giugno 2008 viene pubblicato \"Strychnine.213\". In quest'ultimo album vengono incorporate anche parti pi\u00f9 melodiche rispetto ai lavori precedenti.\nNel 2009 la formazione cambia radicalmente con l'arrivo di Cole Martinez (System Divide) al basso, Ken Sorceron (Abigail Williams) ed Eran Segal (Whorecore) alla chitarra ed il ritorno dietro le pelli di Dirk Verbeuren, con Sven unico \"superstite\" da \"Strychnine.213\". Con questa formazione viene pubblicato l'EP \"Coronary Reconstruction\" che segna il ritorno verso sonorit\u00e0 pi\u00f9 simili a quelle di \"\" e \"The Archaic Abattoir\".\nLa band, il 20 gennaio 2012, ha pubblicato il suo settimo album full-length \"Global Flatline\", mentre il 28 aprile del 2014 ha pubblicato l'ottavo album \"The Necrotic Manifesto\". L'8 gennaio 2016 la band partorisce un nuovo EP \"Termination Redux\", il qualche preannuncia il loro tanto atteso nono full-length \"Retrogore\" il 22 aprile 2016 sotto l'etichetta discografica Century Media Records."}
{"id": "796032", "revid": "1318658", "url": "https://it.wikipedia.org/wiki?curid=796032", "title": "Palazzo Mukden", "text": "Il Palazzo Mukden (in cinese: ), chiamato anche Shenyang Gugong (), \u00e8 l'antico palazzo imperiale della dinastia Qing (1616 - 1910). Si trova nel centro della citt\u00e0 cinese di Mukden, oggi Shenyang, in Manciuria.\nIl palazzo si estende su una superficie di circa 70.000 metri quadrati e consta di 70 edifici, a loro volta composti da 300 stanze.\nStoria.\nLa costruzione del palazzo inizi\u00f2 nel 1625, durante il regno del fondatore della dinastia Qing, Nurhaci. Nel 1631 vennero aggiunti ulteriori edifici per ordine dell'imperatore Huang Taiji. I primi 3 imperatori Qing vissero qui fra il 1625 e il 1644. Il palazzo venne progettato per assomigliare alle tende del popolo Manci\u00f9 (\u5927\u5e10), mentre l'allargamento ordinato da Huang Taiji aveva lo scopo di copiare la Citt\u00e0 Proibita di Pechino. Nel palazzo sono evidenti alcuni elementi dello stile architettonico proprio delle popolazioni Manci\u00f9 e del Tibet.\nNel 1644, quando la dinastia Qing prese il posto della dinastia Ming a Pechino, il palazzo perse il suo status di residenza ufficiale dell'imperatore e divenne un semplice palazzo regionale. Nel 1780 l'imperatore Qianlong fece costruire ulteriori edifici che ampliarono il palazzo. I successivi imperatori Qing presero l'abitudine di passare parte dell'anno in questo palazzo.\nOggi.\nNel 1955 il palazzo Mukden venne trasformato in un museo.\nNel 2004 \u00e8 stato inserito nell'elenco dei Patrimoni dell'umanit\u00e0 dell'UNESCO, come estensione della Citt\u00e0 proibita di Pechino (la denominazione ufficiale dell'UNESCO \u00e8 \"palazzi imperiali delle dinastie Ming e Qing)."}
{"id": "796046", "revid": "729019", "url": "https://it.wikipedia.org/wiki?curid=796046", "title": "Pemfigoide bolloso", "text": "Il pemfigoide bolloso \u00e8 una patologia bollosa autoimmune subepidermica.\nStoria.\nIl pemfigoide bolloso fu riconosciuto per la prima volta da Walter Lever nel 1953.\nIl vescovo Ubaldo Baldassini, santo patrono di Gubbio, mor\u00ec nel 1160 per una malattia che, da analisi condotte sulla mummia del Santo nel 2017, si \u00e8 accertata essere il pemfigoide bolloso; tale patologia favor\u00ec la disidratazione del corpo e la sua mummificazione. I resti del vescovo sono conservati nella Basilica di Sant'Ubaldo a Gubbio.\nEpidemiologia.\n\u00c8 la pi\u00f9 frequente patologia bollosa autoimmune. L'incidenza \u00e8 di 2,5-66 casi per milione di abitanti a seconda della popolazione considerata. In Italia l'incidenza \u00e8 di 10-14 casi per milione di abitanti.. Nel Regno Unito e in Francia l'incidenza \u00e8 aumentata da 2 a 4,8 volte nell'ultimo decennio, questo potrebbe essere dovuto ad un aumento dell'et\u00e0 media della popolazione, miglioramenti nella diagnosi della patologia, ad un aumento nell'utilizzo di diuretici e all'aumento dell'incidenza delle patologie neurologichee. Colpisce prevalentemente gli anziani tra i 70-80 anni e infanti sotto l'anno di et\u00e0, raramente individui sotto i 50 anni. Le femmine sono pi\u00f9 colpite dei maschi ma, considerando la maggiore aspettative di vita delle prime, l'incidenza risulterebbe maggiore nei maschi.\nNel 30-50% dei casi il pemfigoide bolloso \u00e8 associato a malattie neurologiche e psichiatriche come ictus, epilessia, malattia di Parkinson, depressione unipolare, disturbo bipolare e disordini cognitivi..\nIl pemfigoide bolloso \u00e8 associato ad HLA-DQB*0301. Non sono noti fattori di rischio ambientali.\nPatogenesi.\nNei meccanismi autoimmuni del pemfigoide bolloso sono coinvolte sia l'immunit\u00e0 umorale che quella cellulare.\nQuasi tutti i pazienti affetti da questa patologia all'esordio hanno autoanticorpi circolanti che si legano al collagene di tipo XVII (noto anche come BP180 o BPAG-2), in particolare al dominio extracellulare del 16\u00b0 dominio non-collagenico (NC16A), nelle fasi successive sviluppano autoanticorpi anche verso altre porzioni della proteina. La maggior parte di questi autoanticorpi sono inizialmente IgG1 e IgG4 ma la maggior parte dei pazienti poi produce anche IgA e IgE specifiche per NC16A. Il 50-70% dei pazienti sviluppa autoanticorpi circolanti verso la porzione C-terminale della distonina (nota anche come BP230, BPAG-1). I livelli circolanti di autoanticorpi anti-NC16A correla con l'attivit\u00e0 della malattia a differenza degli anti-distonina.\nLa risposta immunitaria cellulo-mediata \u00e8 sostenuta sia da linfociti B che da linfociti T autoreattivi con secrezione di un profilo di citochine misto Th1/Th2. La risposta autoimmune verso il dominio N-terminale di NC16A \u00e8 correlata con una forma severa della patologia mentre quella verso i domini intracellulari con una forma lieve, meno comune quella verso distonina.\nSecondo il modello pi\u00f9 accettato, il legame degli autoanticorpi a NC16A presso la giunzione dermo-epidermica determinerebbe l'attivazione del sistema del complemento, la secrezione da parte dei cheratinociti basali di IL-6 e IL-8 e la degranulazione dei mastociti. Il gradiente di citochine secrete attrae neutrofili e macrofagi che plasmina che insieme alla proteinasi 4 di origine mastocitaria attiva la metalloproteinasi 9 che a sua volta inattiva l'inibitore dell'\u03b11-proteinasi che in questo modo non pu\u00f2 pi\u00f9 inibire l'elastasi neutrofila, principale responsabile della proteolisi a livello della giunzione dermo-epidermica e la conseguente formazione delle caratteristiche bolle.\nI fattori scatenanti pi\u00f9 comuni sono traumi, ustioni, diuretici (in particolare la furosemide), radioterapia, radiazioni UV, PUVA, terapia fotodinamica.\nIstologia.\nSi riscontrano bolle subepidermiche determinate dal distacco dell'epidermide dal derma presso la giunzione dermo-epidermica, pi\u00f9 precisamente a livello della lamina lucida. Il derma papillare e la membrana basale nella fase attiva della malattia presentano un denso infiltrato di neutrofili, eosinofili e in minor misura macrofagi e linfociti T ma le caratteristiche dell'infiltrato possono variare a seconda del quadro clinico. All'immunofluorescenza diretta \u00e8 possibile riscontrare depositi lineari di IgG anti-NC16A e in minor misura IgA, IgE e C3 presso la giunzione dermo-epidermica. Esaminando i depositi ad alto ingrandimento e in sezioni sottili \u00e8 possibile distinguere il pattern \"n-serrato\", caratteristico di tutte le malattie immunobollose subepidermiche tranne l'epidermolisi bollosa acquisita e il lupus eritematoso sistemico bolloso che presentano un pattern \"u-serrato\". Un'altra utile distinzione si ottiene con l'immunofluorescenza indiretta in seguito ad incubazione in soluzione 1 M di NaCl per indurre un distacco dermo-epidermico artificiale. In questo caso i depositi anticorpali anti-distonina si rilevano nel tetto della bolla nel pemfigoide bolloso, nel pemfigoide delle membrane mucose, nel pemfigoide gravidico e nella malattia lineare da IgA mentre si riscontrano nel pavimento della bolla nel pemfigoide delle membrane mucose con anticorpi anti-laminina 332, nel pemfigoide anti-p220 e nell'epidermolisi bollosa acquisita.\nClinica.\nNella fase prodromica, definita pre-bollosa o non-bollosa, perdura per settimane o mesi, \u00e8 caratterizzata da chiazze eritematose pruriginose, talvolta con aspetti orticarioidi, in altri casi da papule escoriate (forma simil-prurigo) o lesioni eczematose. In alcuni casi non si verificano lesioni visibili. Il prurito pu\u00f2 variare da lieve a intollerabile.\nLa fase bollosa \u00e8 caratterizzata da un'eruzione costituita da bolle di diametro variabile da pochi millimetri a diversi centimetri, isolate o confluenti, a parete tesa e contenuto sieroso, pi\u00f9 raramente sieroematico su cute eritematosa o non eritematosa. Le bolle possono persistere per qualche giorno per poi rompersi e determinare la formazione di erosioni, poi di croste giallastre o emorragiche. La distribuzione delle bolle \u00e8 talvolta simmetrica e si concentra prevalentemente alle superficie flessorie degli arti e all'addome ma si possono presentare su tutta la superficie cutanea e alle pieghe dove assumono aspetti vegetanti. In rari casi sono colpite le mucose di cavo orale, faringe, esofago, occhi, naso e ano-genitali. In fase di risoluzione si possono riscontrare cisti cheratiniche note come grani di miglio. Le lesioni guariscono senza lasciare cicatrici, tranne nei casi in cui si verifichi sovrainfezione batterica ma gli esiti post-infiammatori, inizialmente eritematosi poi ipercromici, possono perdurare per mesi. Il segno di Nikolsky \u00e8 negativo a differenza del pemfigo.\nOltre alla forma classica esistono varianti rare come la simil-prurigo, simil-prurigo nodulare, disidrosica, eritrodermica, papulare, eczematosa, linfomatoide, vegetante, vescicolare, simil-epidermolisi tossica.\nNella forma localizzate le lesioni interessato prevalentemente una o poche regioni come palmi delle mani, piante dei piedi, ombelico e genitali. Queste forme si possono trasformare successivamente in quella classica. Nel pemfigoide bolloso dell'infanzia le bolle hanno una tipica distribuzione palmo-plantare o ai genitali. Queste forme non mostrano caratteristiche immunopatologiche differenti rispetto alla classica.\nLe principali complicanze sono infezioni ed embolia polmonare.\nPrognosi.\nIl decorso \u00e8 cronico. Se non trattata l'eruzione pu\u00f2 persistere per mesi o per anni pur risultando autolimitante in buona parte dei casi ma una recidiva si verifica in circa la met\u00e0 dei pazienti ed \u00e8 correlata ad elevati titoli sierici di anticorpi anti-NC16A. La mortalit\u00e0 ad 1 anno \u00e8 di 2-6 volte pi\u00f9 elevata rispetto ad individui della stessa et\u00e0 e sesso, \u00e8 correlata ad et\u00e0 avanzata (&gt; 80 anni), alti titoli di anticorpi anti-NC16A, malattia estesa alla maggior parte dell'ambito cutaneo, ipoalbuminemia (&lt; 3,6 g/dL), terapia con alte dosi di prednisolone (&gt; 35\u00a0mg/die), malattie cardiache, malattie neurologiche e diabete\nDiagnosi.\nLa diagnosi si basa sulle caratteristiche cliniche della patologia, viene confermata con biopsia cutanea e successivo esame istopatologico con immunofluorescenza diretta che permette il riscontro dei tipici depositi di lineari IgG alla giunzione dermo-epidermica; ad alto ingrandimento \u00e8 poi possibile distinguere il pattern \"n-serrato\" o \"u-serrato\". Se l'IFD risulta negativa, si ricorre all'immunofluorescenza indiretta grazie alla quale \u00e8 inoltre possibile distinguere le varianti di pemfigoide tra quelle in cui i depositi si verificano sul tetto della bolla e quelle in cui si trovano sul pavimento. Se l'immunofluorescenza non risulta diagnostica si ricorre all'ELISA.\nTrattamento.\nLa terapia \u00e8 basata sulla somministrazione di corticosteroidi sistemici come il prednisone spesso associati ad una terapia topica con corticosteroidi."}
{"id": "796049", "revid": "1798099", "url": "https://it.wikipedia.org/wiki?curid=796049", "title": "Erede al trono", "text": ""}
{"id": "796052", "revid": "48479", "url": "https://it.wikipedia.org/wiki?curid=796052", "title": "Maria SS. Assunta", "text": ""}
{"id": "796053", "revid": "287204", "url": "https://it.wikipedia.org/wiki?curid=796053", "title": "Barloche", "text": ""}
{"id": "796054", "revid": "287204", "url": "https://it.wikipedia.org/wiki?curid=796054", "title": "Barbicha", "text": ""}
{"id": "796055", "revid": "287204", "url": "https://it.wikipedia.org/wiki?curid=796055", "title": "Ecrapince", "text": ""}
{"id": "796056", "revid": "287204", "url": "https://it.wikipedia.org/wiki?curid=796056", "title": "Colhomard", "text": ""}
{"id": "796061", "revid": "287204", "url": "https://it.wikipedia.org/wiki?curid=796061", "title": "Kaorine", "text": ""}
{"id": "796062", "revid": "932603", "url": "https://it.wikipedia.org/wiki?curid=796062", "title": "Lilia", "text": ""}
{"id": "796063", "revid": "287204", "url": "https://it.wikipedia.org/wiki?curid=796063", "title": "Vacilys", "text": ""}
{"id": "796066", "revid": "287204", "url": "https://it.wikipedia.org/wiki?curid=796066", "title": "Barpau", "text": ""}
{"id": "796067", "revid": "287204", "url": "https://it.wikipedia.org/wiki?curid=796067", "title": "Milobellus", "text": ""}
{"id": "796068", "revid": "287204", "url": "https://it.wikipedia.org/wiki?curid=796068", "title": "Morpheo", "text": ""}
{"id": "796069", "revid": "287204", "url": "https://it.wikipedia.org/wiki?curid=796069", "title": "Polichombr", "text": ""}
{"id": "796070", "revid": "287204", "url": "https://it.wikipedia.org/wiki?curid=796070", "title": "Branette", "text": ""}
{"id": "796071", "revid": "2032548", "url": "https://it.wikipedia.org/wiki?curid=796071", "title": "Barbara Giuranna", "text": "Biografia.\nStudi\u00f2 a Palermo, prima al collegio Maria Adelaide di Palermo, poi al Conservatorio \"Vincenzo Bellini\" con Guido Alberto Fano. Nel 1923 si diplom\u00f2 in composizione al Conservatorio di Napoli con De Nardis. Si perfezion\u00f2 con Giorgio Federico Ghedini a Milano.\nNel 1924 spos\u00f2 il barone di Casal di Lutr\u00f2, Mario Giuranna, suo compagno di studi.\nHa insegnato composizione al Conservatorio di Santa Cecilia a Roma dal 1937 al 1970.\nLa sua musica \u00e8 stata pubblicata da Ricordi."}
{"id": "796073", "revid": "287204", "url": "https://it.wikipedia.org/wiki?curid=796073", "title": "Balbuto", "text": ""}
{"id": "796074", "revid": "287204", "url": "https://it.wikipedia.org/wiki?curid=796074", "title": "Skelenox", "text": ""}
{"id": "796075", "revid": "287204", "url": "https://it.wikipedia.org/wiki?curid=796075", "title": "Teraclope", "text": ""}
{"id": "796076", "revid": "1573940", "url": "https://it.wikipedia.org/wiki?curid=796076", "title": "Carlo Pisati", "text": "Biografia.\nDiplomato in ragioneria, inizia la propria carriera politica nel 1985, quando si iscrive alla Lega Lombarda. Consigliere provinciale a Pavia dal 1986 e consigliere comunale a Broni (Pavia) dal 1990. Nelle consultazioni politiche del 5-6 aprile 1992 \u00e8 eletto Senatore con 25.461 voti (cifra individuale 21,825) ottenuti nel Collegio di Vigevano. In Senato prende parte alla commissione Igiene e Sanit\u00e0. Consigliere provinciale a Pavia dal 1993 al 1997 e presidente del Consiglio Provinciale dal 1996, ha dovuto interrompere la carriera politica a causa di problemi di salute."}
{"id": "796077", "revid": "287204", "url": "https://it.wikipedia.org/wiki?curid=796077", "title": "Eoko", "text": ""}
{"id": "796078", "revid": "287204", "url": "https://it.wikipedia.org/wiki?curid=796078", "title": "Okeoke", "text": ""}
{"id": "796079", "revid": "287204", "url": "https://it.wikipedia.org/wiki?curid=796079", "title": "Stalgamin", "text": ""}
{"id": "796080", "revid": "287204", "url": "https://it.wikipedia.org/wiki?curid=796080", "title": "Oniglali", "text": ""}
{"id": "796081", "revid": "287204", "url": "https://it.wikipedia.org/wiki?curid=796081", "title": "Obalie", "text": ""}
{"id": "796082", "revid": "287204", "url": "https://it.wikipedia.org/wiki?curid=796082", "title": "Phogleur", "text": ""}
{"id": "796083", "revid": "287204", "url": "https://it.wikipedia.org/wiki?curid=796083", "title": "Kaimorse", "text": ""}
{"id": "796085", "revid": "120708166", "url": "https://it.wikipedia.org/wiki?curid=796085", "title": "Puerta del Sol", "text": "La Puerta del Sol \u00e8 una delle piazze pi\u00f9 importanti e famose di Madrid. Essa rappresenta il km 0 della rete stradale della Spagna ed \u00e8 il centro delle celebrazioni nazionali della mezzanotte di San Silvestro con il famoso orologio che batte i 12 rintocchi (le \"campanadas\").\n\u00c8 inoltre situata vicino alla Plaza Mayor.\nSin dalla nascita della capitale spagnola, fu il \"salotto di citt\u00e0\" e la culla prima di ogni attivit\u00e0 commerciale, culturale, amministrativa di Madrid, di cui oggi rappresenta un simbolo noto agli occhi del mondo anche per aspetti pi\u00f9 profani, come la grande insegna luminosa dello sherry \"Tio Pepe\" che domina l'intera piazza.\nStoria.\nPuerta del Sol \u00e8 tra i luoghi pi\u00f9 antichi di Madrid: nacque gi\u00e0 nel XV secolo, contestualmente alla fondazione della nuova capitale di Spagna, che subentr\u00f2 a Toledo. Originariamente, vi sorsero degli edifici governativi, che ne fecero il punto focale della vita cittadina madrilena, eretti attorno alla famosa porta esistente fin dal XII secolo, al di l\u00e0 della quale vi erano villaggi agricoli in crescente espansione. Puerta del Sol assunse al ruolo di centro della vita cittadina sempre di pi\u00f9 nei secoli a venire, affermandosi come il luogo d'incontro preferito dei madrileni. Nel Settecento vi si innalzarono edifici di grande imponenza ed eleganza, tra cui spicca il \"Palazzo delle Poste\", grandiosa costruzione che ancor oggi svetta sulla piazza, oggi sede del governo della Comunit\u00e0 autonoma di Madrid. Per i numerosi turisti, Puerta del Sol \u00e8 un punto di riferimento fondamentale nelle visite alla capitale spagnola, non solo per le sue bellezze artistiche ma soprattutto per la sua preminente centralit\u00e0; la movida madrile\u00f1a, cos\u00ec invidiata a Madrid da tutto il mondo, anche se non in toni molto accesi come nei quartieri delle discoteche, verte senz'altro su Puerta del Sol, la zona notturna pi\u00f9 viva del centro storico, che di solito, giunta sera, si spopola a favore delle aree pi\u00f9 vivaci e meno turistiche.\nLuoghi d'interesse.\nDominata, come tutte le maggiori piazze madrilene, da moderni e potenti fontane dal getto spettacolare, e dotata di siepi ordinate, la Plaza de Puerta del Sol \u00e8 circondata e intrisa di alcuni dei pi\u00f9 conosciuti e fortemente tipici simboli associati a Madrid e alla Spagna nel mondo intero. Tra questi, indubbiamente, vi \u00e8 il palazzo nobiliare sul cui terrazzo era montata la gigantesca insegna luminosa di \"Tio Pepe\", un'icona commerciale, quasi, per le genti della capitale, usata per pubblicizzare una qualit\u00e0 di sherry; essa \u00e8 stata restaurata nel 2011 per tornare visibile tre anni dopo. La grande piazza, di inconsueta forma allungata, \u00e8 inoltre dominata dal \"Palazzo delle Poste\"; il suo orologio, il 31 dicembre, scandisce il rito delle 12 campanadas. Famosa \u00e8 pure la grande statua di Carlo III di Spagna, oltre naturalmente alla porta stessa.\nIl rito delle \"campanadas\".\nUn suggestivo rito scandisce l'arrivo del nuovo anno a Puerta del Sol. Poco prima della mezzanotte, un enorme carillon scende nell'orologio del Palazzo delle Poste, successivamente vengono scanditi prima i \"cuartos\" (4 doppi rintocchi), poi le \"campanadas\", cio\u00e8 un rintocco ogni 3 secondi nel quale va mangiato un chicco d'uva, alla fine di esse, si accende l'insegna luminosa \"Feliz XXXX\" che d\u00e0 il via al nuovo anno. Dal 1962 tale rito \u00e8 trasmesso in diretta tv prima da TVE poi dalle altre reti, ma solo dagli anni '90 esso prevede anche dei conduttori; nel 1997 \u00e8 stato condotto per TVE da Raffaella Carr\u00e0, chiamata all'ultimo minuto ad affiancare uno dei conduttori storici dell'evento, Ram\u00f3n Garc\u00eda.\nPer festeggiare il 2019, per la prima volta l'orologio, dopo aver scandito i rintocchi per la penisola e le Baleari, \u00e8 stato riportato indietro di un'ora per celebrare l'arrivo del nuovo anno nelle Canarie."}
{"id": "796086", "revid": "287204", "url": "https://it.wikipedia.org/wiki?curid=796086", "title": "Coquiperl", "text": ""}
{"id": "796087", "revid": "287204", "url": "https://it.wikipedia.org/wiki?curid=796087", "title": "Serpang", "text": ""}
{"id": "796088", "revid": "287204", "url": "https://it.wikipedia.org/wiki?curid=796088", "title": "Rosabyss", "text": ""}
{"id": "796090", "revid": "287204", "url": "https://it.wikipedia.org/wiki?curid=796090", "title": "Lovdisc", "text": ""}
{"id": "796091", "revid": "287204", "url": "https://it.wikipedia.org/wiki?curid=796091", "title": "Draby", "text": ""}
{"id": "796092", "revid": "287204", "url": "https://it.wikipedia.org/wiki?curid=796092", "title": "Drackhaus", "text": ""}
{"id": "796093", "revid": "287204", "url": "https://it.wikipedia.org/wiki?curid=796093", "title": "Drattak", "text": ""}
{"id": "796094", "revid": "287204", "url": "https://it.wikipedia.org/wiki?curid=796094", "title": "Terhal", "text": ""}
{"id": "796095", "revid": "287204", "url": "https://it.wikipedia.org/wiki?curid=796095", "title": "Metalosse", "text": ""}
{"id": "796096", "revid": "1543377", "url": "https://it.wikipedia.org/wiki?curid=796096", "title": "Brigata Estense", "text": "Regia Ducale Brigata Estense era la denominazione assunta dall'esercito del Ducato di Modena e Reggio che segu\u00ec nell'esilio il duca Francesco V d'Este dall'11 giugno 1859, data della definitiva partenza da Modena, al 24 settembre 1863, data dello scioglimento a Cartigliano nel Veneto. Composta inizialmente da circa 3\u00a0600 uomini, contava al momento dello scioglimento su 2\u00a0722 effettivi.\nOrigini.\nSin dalla caduta del Regno italico, il restaurato signore del Ducato di Modena e Reggio, Francesco IV aveva provveduto ad armare un piccolo esercito, cui non mancarono neppure le cure del successore Francesco V, sul trono dal 1846.\nLa piccola armata era strettamente legata e dipendente dal corpo di occupazione austriaco nel Lombardo-Veneto, ma da essa emersero alcuni militari, fra i Manfredo Fanti, che ebbe un ruolo importante nella nascita dell'esercito italiano.\nL'armata acquis\u00ec uno spirito di corpo e fedelt\u00e0 alla casa austro-estense. Tanto che Francesco IV pot\u00e9 portarla con s\u00e9 in occasione della sua fuga a Mantova del 1831, trascinandosi dietro Ciro Menotti in catene. Il figlio Francesco V pot\u00e9 fare lo stesso nel 1848 eppoi, nel 1849 dopo la battaglia di Novara, condurre la brigata al seguito del d'Aspre all'occupazione del Granducato di Toscana.\nFine del Ducato di Modena e Reggio.\nA fine aprile 1859, con lo scoppio della seconda guerra d'indipendenza italiana e la caduta del governo granducale nella confinante Toscana, le truppe estensi stanziate nei territori confinanti con il Regno di Sardegna vennero mobilitate. Il 28 maggio le guarnigioni di Massa, Carrara e Montignoso furono fatte ripiegare su Fivizzano. Il 29 aprile e il 12 maggio si registrarono alcune scaramucce attorno al borgo di Fosdinovo tra l'esercito estense e i Cacciatori della Magra filo-piemontesi, decisi quest'ultimi a dilagare in Lunigiana. Nel frattempo, il 2 maggio, il regno sardo aveva dichiarato guerra al ducato di Modena e Reggio mentre nel vicino Stato parmense la duchessa reggente Luisa Maria aveva lasciato temporaneamente la capitale.\nCon lo sbarco del V Corpo d'armata francese a Livorno, il governo estense decise di richiamare tutte le truppe stanziate in Lunigiana e in Garfagnana sul versante emiliano dell'Appennino, mentre venivano fatte affluire da Bologna un battaglione austriaco. Per fermare l'avanzata franco-toscana sulle montagne, furono dislocati alcuni battaglioni sulle principali arterie di comunicazione dell'Appennino modenese e reggiano. A Pavullo fu stanziata la colonna Forghieri mentre a Casina fu insediato il centro operativo della colonna Casoni. In pianura una brigata austriaca al comando del generale Jablonsky stazionava a Carpi.\nLa sconfitta austriaca a Magenta e la consecutiva ritirata delle truppe imperiali dai territori dei ducati emiliani e dalla legazione pontificia di Bologna il 7 maggio, costrinse lo stato maggiore modenese a ordinare il ripiegamento delle truppe stanziate sugli Appennini. Il 10 giugno il duca Francesco V diede l'ordine ai suoi soldati di evacuare Modena e Reggio e di ritirarsi al Po. Il giorno seguente il sovrano estense abbandonava per sempre la capitale seguito dalla maggior parte delle sue truppe. L'esercito modenese, diretto a Mantova si ritir\u00f2 attraverso Carpi e Guastalla, dove affluirono anche i soldati provenienti dalla guarnigione di Reggio. Il 14 giugno le truppe ducali, in tutto circa 3\u00a0800 uomini lasciavano il territorio del ducato.\nFrancesco V dovette compiere la terza, e ultima, fuga da Modena, l'11 giugno 1859, sette giorni dopo Magenta, mentre l'esercito austriaco abbandonava la Lombardia per portarsi sotto le fortezze del Quadrilatero. Il duca si rifugi\u00f2, come precedentemente, a Mantova, in attesa degli eventi. Il 14 giugno l'esercito modenese, in tutto circa 3\u00a0800 uomini, lasciava il territorio dell'ormai ex-ducato. Al contrario di quanto accadde con le truppe parmensi, che furono sciolte pochi giorni prima a Gualtieri (9 giugno), quelle estensi vennero riorganizzate in una brigata operativa detta Estense cos\u00ec suddivisa:\nUna volta raggiunto il territorio del Lombardo-Veneto, l'esercito modenese fu riorganizzato in una brigata operativa. Il 16 giugno fu accorpata alla divisione del generale Herdy che, insieme alla divisione del feldmaresciallo Jela\u010di\u0107, formava il II Corpo d'Armata del feldmaresciallo luogotenente Liechtenstein. Il 23 giugno, mentre il grosso delle truppe austriache muoveva verso il fiume Chiese, la Brigata Estense fu stanziata presso il forte di Belfiore, alle porte di Mantova.\nI soldati modenesi non presero parte alla battaglia di Solferino a causa della mancata manovra del II Corpo d'armata, fattore che risulter\u00e0 decisivo nell'esito dello scontro.\nCon l'armistizio di Villafranca e la successiva pace di Zurigo, Francesco V avrebbe potuto rientrare nei propri domini, ma contando solo sulle proprie truppe. Questa condizione, unita al fatto che a Modena, sotto la supervisione di Manfredo Fanti, s'andavano gi\u00e0 formando forze armate filo-piemontesi costituite dai Cacciatori della Magra, da elementi del Reggimento Real Navi della Regia Marina Sarda e dagli uomini della divisione Toscana, resero impossibile un ritorno del duca negli Stati Estensi.\nPermanenza nel Lombardo-Veneto.\nNei quasi quattro anni di permanenza nella parte del Lombardo-Veneto ancora facente parte dell'Impero austriaco, la Brigata Estense giunse a contare fino a 5\u00a0000 effettivi per il sopraggiungere di volontari desiderosi di arruolarsi; giovani dell'ex-Ducato di Modena e Reggio che preferivano oltrepassare il Po, per porsi al servizio del Duca, piuttosto che rispondere alle chiamate alle armi del neonato Regno d'Italia, ma anche sbandati o appartenenti a famiglie legate alla dinastia da vincoli economici.\nIniziative politiche del duca.\nNell'anno 1860 si profil\u00f2 per questo piccolo esercito la possibilit\u00e0 di essere impiegato al servizio del Pio IX: lo stesso imperatore Francesco Giuseppe avrebbe caldeggiato questa eventualit\u00e0 rendendo disponibile la flotta austriaca per il trasporto delle truppe in Adriatico. Nello stesso anno per\u00f2 gli eventi precipitarono con la spedizione di Garibaldi, l'occupazione del regno borbonico, l'intervento del Regno di Sardegna con il dispiegamento della flotta di fronte ad Ancona e la discesa dell'esercito nello Stato Pontificio. Il progetto del duca non ebbe attuazione e fu definitivamente accantonato.\nScioglimento.\nIl 24 settembre 1863, presso la villa Morosini Cappello di Cartigliano, vicino a Vicenza, la Brigata Estense fu ufficialmente sciolta.\nIl duca, nella cerimonia di scioglimento avvenuta presso la villa Morosini Cappello di Cartigliano, vicino a Vicenza, decor\u00f2 i suoi soldati con la cosiddetta \"medaglia dell'emigrazione\" coniata in bronzo e raffigurante da un lato la sua effigie e dall'altro l'iscrizione: FIDELITATI ET CONSTANTIAE IN ADVERSIS - MDCCCLXIII.\nNel pomeriggio della stessa giornata in Bassano, il generale Agostino Saccozzi comandante della brigata, molti ufficiali e un reparto composto da granatieri del 1\u00ba e 2\u00ba Battaglione di linea si recarono nella casa dove alloggiavano Francesco V e la duchessa Adelgonda per consegnare nelle mani del sovrano le bandiere che come disse \" avrebbe conservato sempre con s\u00e9 senza perdere la speranza di poterle dispiegare nuovamente un giorno fra i suoi fedeli soldati\". Questo fu l'ultimo atto ufficiale dell'esercito del Ducato di Modena e Reggio.\nEcco la testimonianza di Domenico Panizzi, soldato della brigata: \nNei giorni seguenti si svolsero le incombenze burocratiche relative al trasferimento presso il reparto di destinazione dei militari integrati nell'Armata Imperiale e al rimpatrio dei congedati, la vendita dei cavalli e di altro materiale e la consegna delle armi negli arsenali austriaci come previsto dagli accordi.\nAll'atto dello scioglimento, dei 2\u00a0722 effettivi ancora arruolati, ben 1\u00a0111 (156 ufficiali e 955 militari di truppa) chiesero e ottennero di entrare a far parte dell'Imperial Regia Armata."}
{"id": "796098", "revid": "2110845", "url": "https://it.wikipedia.org/wiki?curid=796098", "title": "Yull Brown", "text": "Biografia.\nNel 1941, con l'entrata in guerra da parte della Bulgaria, Brown fu al comando di un reparto della marina tedesca su un'isola dell'Egeo. Dopo la sconfitta dei nazisti si laure\u00f2 in ingegneria elettrica.\nLavor\u00f2 a Mosca finch\u00e9 la moglie non lo denunci\u00f2 alla polizia segreta russa per via dell'odio che Brown provava per la societ\u00e0 sovietica. Pass\u00f2 sei anni in un campo di concentramento russo da cui sopravvisse fuggendo attraversando il fiume che divide la Bulgaria dalla Turchia.\nPassato il confine venne catturato dalla polizia turca come spia e trascorse altri cinque anni in prigione.\nNel 1958 riusc\u00ec ad emigrare in Australia grazie all'aiuto dei servizi di spionaggio statunitensi. Lavor\u00f2 come ingegnere elettronico all'Australian Consolidated Industries per tre anni, trascorsi i quali decise di mettersi in proprio.\nDopo altri tre anni di esperimenti Brown intu\u00ec il modo per mescolare idrogeno e ossigeno nelle medesime quantit\u00e0 senza causare esplosioni. Fece dunque passare questi due gas attraverso un beccuccio accendendoli con un sigaro acceso. Il risultato fu una fiamma quasi incolore che emetteva una temperatura di circa 130\u00a0\u00b0C. Passandoci sopra il braccio poteva non ustionarsi. Passandogli sopra una barra di tungsteno, che ha una temperatura di fusione a 3.000\u00a0\u00b0C, questa vaporizza.\nGli fu dato il nome di gas di Brown."}
{"id": "796099", "revid": "767487", "url": "https://it.wikipedia.org/wiki?curid=796099", "title": "Marijuana (EP)", "text": "Marijuana \u00e8 un EP del gruppo musicale deathgrind Brujeria. Il disco contiene 6 canzoni tra le quali \u00e8 presente la traccia inedita, cover della \"Macarena\", riproposta in versione metal e con il testo riadattato dalla band messicana. L'album inoltre contiene un'inedita versione della canzone \"Matando G\u00fceros\"."}
{"id": "796109", "revid": "1573940", "url": "https://it.wikipedia.org/wiki?curid=796109", "title": "Cantareus apertus", "text": "Cantareus apertus () \u00e8 una chiocciola terrestre della famiglia Helicidae.\nAbbastanza diffusa in Italia, a causa del sigillo bianco talvolta presente sull'apertura viene chiamata anche \"monachella\", \"municheddha\" o \"monzetta\".\nDescrizione.\nHa dimensioni pi\u00f9 ridotte rispetto alla pi\u00f9 diffusa \"Cornu aspersum\", ma \u00e8 molto pi\u00f9 vorace.\n\u00c8 di carnagione giallognola, con la conchiglia di color verdastro in et\u00e0 giovanile, marrone in et\u00e0 adulta (per questo motivo gli Inglesi la chiamano \"green snail\").\nBiologia.\n\u00c8 solita rifugiarsi sottoterra con la parte sommitale della conchiglia appena affiorante.\nSe toccata la \"C. apertus\" ha la peculiarit\u00e0 di emettere rapidamente una grande quantit\u00e0 di schiuma creando intorno a s\u00e9 una barriera dello spessore di qualche centimetro, facendo al tempo stesso un gorgogl\u00eco intermittente abbastanza rumoroso. Se questo suo schiumare e brontolare pu\u00f2 essere una tattica di difesa efficace contro alcuni predatori, sortisce per\u00f2 anche l'effetto contrario di svelare la sua presenza al raccoglitore di \"lumache\" che, frugando con le mani sul terreno o tra l'erba alta, riesce ad individuare la chiocciola grazie alle sue emissioni sonore o grazie alla schiuma che fuoriesce dal terreno.\n\"C. apertus\" \u00e8 molto sensibile alla temperatura ed all'umidit\u00e0 e non appena le condizioni ambientali non sono pi\u00f9 ottimali essa entra in ibernazione (se \u00e8 troppo freddo) o in estivazione (se \u00e8 troppo caldo o troppo secco) rifugiandosi in una buca scavata nel terreno e sigillando l'apertura della conchiglia con un opercolo calcareo, simile a quello della \"Helix pomatia\".\nRiproduzione.\nCome tutti gli Helicidae, \u00e8 una specie ermafrodita insufficiente, cio\u00e8 ogni individuo possiede sia organi riproduttivi maschili che femminili ma non \u00e8 tuttavia in grado di autofecondarsi.\nL'accoppiamento \u00e8 preceduto da un complesso rituale di corteggiamento, che pu\u00f2 durare anche alcune ore e che culmina con la emissione ed il lancio, verso il partner, di un dardo di materiale calcareo, lungo da 5 a 9\u00a0mm, ricoperto di muco. Alcuni studi hanno dimostrato che un rilascio efficace del dardo si associa con un maggiore successo riproduttivo . Osservazioni recenti puntano l'attenzione su sostanze mucose associate al dardo, rivelatesi in grado di stimolare la recettivit\u00e0 agli spermatozoi .\nDistribuzione e habitat.\nLa specie ha un areale circummediterraneo comprendente l'Europa meridionale (Francia, Italia, Grecia, Cipro) e il Nord Africa.\nIl suo habitat naturale \u00e8 rappresentato dalla macchia mediterranea ma \u00e8 frequente anche nei campi coltivati e nei giardini.\nAllevamento.\nL'allevamento della \"Cantareus apertus\" pu\u00f2 essere meno redditizio rispetto a \"Cornu aspersum\" per via delle sue minori dimensioni e minore adattabilit\u00e0 all'ambiente, ma ci\u00f2 \u00e8 compensato dalla delicatezza delle sue carni."}
{"id": "796112", "revid": "253269", "url": "https://it.wikipedia.org/wiki?curid=796112", "title": "Alfred Molina", "text": "\u00c8 noto soprattutto per la sua interpretazione del Dottor Octopus, personaggio che interpreta dal 2004. Il supercriminale \u00e8 apparso due volte, la prima \u00e8 in \"Spider-Man 2\" del 2004 (film appartenente alla trilogia di Spider-Man di Sam Raimi) e la seconda \u00e8 in \"\" del 2021 (film appartenente alla trilogia di Spider-Man di Jon Watts e della grande saga del Marvel Cinematic Universe dei Marvel Studios)\nBiografia.\nMolina nasce a Paddington, un'area di Westminster (Londra), il 24 maggio del 1953, figlio di Esteban Molina, uno chauffeur spagnolo originario di Madrid, e di Giovanna Bonelli, una domestica e cuoca italiana, e crebbe a Notting Hill (Londra).\nCarriera.\nFa il suo esordio cinematografico con il film \"I predatori dell'arca perduta\" (1981) di Steven Spielberg, mentre nel 1987 recita in \"Prick Up - L'importanza di essere Joe\".\nInterpreta il ruolo del muralista messicano Diego Rivera in \"Frida\" (2002), biopic sulla pittrice messicana Frida Kahlo, e di Johann Tetzel in \"Luther - Genio, ribelle, liberatore\" (2003), mentre l'anno successivo prende parte al film \"Spider-Man 2\" (2004), dove interpreta il villain Dottor Octopus.\nNel 2006 recita nel thriller \"Il codice da Vinci\", omonimo adattamento cinematografico del controverso best seller di Dan Brown.\nIn ambito teatrale, Molina si \u00e8 distinto a Broadway nella riedizione del 2004 del musical \"Il violinista sul tetto\". Sul grande schermo recita in \"La Pantera Rosa 2\" (2009), insieme a Steve Martin, e l'anno seguente \u00e8 nel cast del film \"Prince of Persia - Le sabbie del tempo\" (2010), basato sull'.\nNel corso della sua carriera prende parte a numerose altre pellicole come \"Mai senza mia figlia!\" (1991), \"La leggenda di Zanna Bianca\" (1994), \"Specie mortale\" (1995), \"La famiglia Perez\" (1995), \"Premonizioni\" (1995), \"Prima e dopo\" (1996), \"Boogie Nights - L'altra Hollywood\" (1997), \"L'uomo che sapeva troppo poco\" (1997), \"Chocolat\" (2000), \"Bara con vista\" (2002) e \"As You Like It - Come vi piace\" (2006).\nDal 2010 al 2011 \u00e8 uno dei protagonisti dello spin-off di \"Law &amp; Order - I due volti della giustizia\", \"\" nel ruolo del vice procuratore Ricardo Morales; la serie viene cancellata al termine della prima stagione. A partire dal 2016 prende parte alla serie televisiva TBS \"Angie Tribeca\", nel ruolo del dottor Edelweiss.\nTorner\u00e0 a interpretare il Dottor Octopus (la stessa versione gi\u00e0 recitata in \"Spider-Man 2\" del 2004) nel film del Marvel Cinematic Universe \"\", uscito il 17 dicembre 2021 (in Italia il 15 dicembre 2021).\nVita privata.\nResidente a Los Angeles, era sposato dal 1986 con l'attrice Jill Gascoine, di 16 anni pi\u00f9 grande, scomparsa nel 2020. Il 9 agosto 2021 si \u00e8 risposato con la regista Jennifer Lee.\nHa una figlia, Rachel (1980), nata da una precedente relazione. \u00c8 nonno di Alfie (2003) e Layla (2006). Oltre all'inglese, sua lingua nativa, parla fluentemente lo spagnolo e l'italiano.\nDoppiatori italiani.\nNelle versioni in italiano dei suoi film, Alfred Molina \u00e8 stato doppiato da:\nDa doppiatore \u00e8 sostituito da:"}
{"id": "796116", "revid": "106312444", "url": "https://it.wikipedia.org/wiki?curid=796116", "title": "Occlusiva bilabiale sorda", "text": "L'occlusiva bilabiale sorda \u00e8 una consonante, rappresentata con il simbolo [p] nell'alfabeto fonetico internazionale (IPA).\nNella lingua italiana tale fono \u00e8 rappresentato dalla lettera P.\nCaratteristiche.\nLa consonante occlusiva bilabiale sorda presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, +grave.\nIn italiano.\nIn italiano il suono \u00e8 molto usato e si trova per esempio nella parola \"pap\u00e0\" .\nAltre lingue.\nFrancese.\nIn lingua francese tale fono \u00e8 reso con la grafia :\nSpagnolo.\nIn lingua spagnola tale fono \u00e8 reso con la grafia :\nPortoghese.\nIn lingua portoghese tale fono \u00e8 reso con la grafia :\nInglese.\nIn lingua inglese tale fono \u00e8 reso con la grafia preceduto da o a fine parola:\nAltrove si tratta della corrispondente occlusiva aspirata , per semplicit\u00e0 resa con la stessa grafia:\nTedesco.\nIn lingua tedesca tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nGreco.\nIn lingua greca tale fono \u00e8 reso nell'alfabeto greco:\nRusso.\nIn lingua russa, con l'alfabeto cirillico, tale fono \u00e8 reso con la grafia :\nGeorgiano.\nIn lingua georgiana, con l'alfabeto georgiano, tale fono \u00e8 reso con la grafia :"}
{"id": "796120", "revid": "339392", "url": "https://it.wikipedia.org/wiki?curid=796120", "title": "Villaggio del Suono", "text": ""}
{"id": "796125", "revid": "486946", "url": "https://it.wikipedia.org/wiki?curid=796125", "title": "Roster Draft", "text": ""}
{"id": "796130", "revid": "108559", "url": "https://it.wikipedia.org/wiki?curid=796130", "title": "Istituto Nazionale delle Assicurazioni", "text": ""}
{"id": "796137", "revid": "2166047", "url": "https://it.wikipedia.org/wiki?curid=796137", "title": "U\u0117len", "text": "U\u0117len () \u00e8 un villaggio di circa 697 abitanti nell'Estremo Oriente russo, sulle coste dello stretto di Bering, nel circondario autonomo della \u010cukotka.\nGeografia fisica.\nU\u0117len \u00e8 una lingua di terra situata sull'omonima laguna, sulla penisola dove si trova capo De\u017en\u00ebv, che \u00e8 sullo stretto di Bering. Dall'altra parte dello stretto c'\u00e8 il villaggio di Wales, in Alaska (Stati Uniti), da cui dista circa 90\u00a0km via mare. Si tratta dell'insediamento pi\u00f9 orientale dell'Asia ed \u00e8 situato nei pressi della linea internazionale del cambio di data.\nStoria.\nNegli anni, U\u0117len \u00e8 stata la base per numerose spedizioni archeologiche, visto che nella zona si trovano moltissime testimonianze delle culture asiatiche che qui si sono stanziate (o, pi\u00f9 spesso, sono solo transitate).\nInfrastrutture e trasporti.\nU\u0117len \u00e8 stata interessata dagli avveniristici progetti ferroviari dell'ingegnere Frank Davidson che, nell'ambito di un'ipotesi di collegamento ferroviario transcontinentale fra Asia ed America, avrebbe previsto un tunnel ferroviario sotto lo stretto di Bering, strutturalmente non dissimile dall'Eurotunnel, fra U\u0117len e Wales."}
{"id": "796138", "revid": "1656773", "url": "https://it.wikipedia.org/wiki?curid=796138", "title": "\u00c8 TV", "text": "\u00c8 TV \u00e8 un network televisivo multiregionale, formato dalle emittenti \"\u00c8 TV Emilia-Romagna\", \"\u00c8 TV Marche\", \"\u00c8 TV Umbria\", \"\u00c8 TV Friuli\" e \"\u00c8 TV Liguria\". \nIl proprietario del network \u00e8 Pierluigi Baronio, editore dell'emittente televisiva lombarda TeleColor.\nStoria.\nLa nascita dell'emittente.\n\u00c8 TV \u00e8 una syndication nata il 27 dicembre 1998 dalla fusione dei canali Rete7 di Bologna e Antenna 1 di Modena, di cui era editore Giuseppe Gazzoni Frascara, gi\u00e0 presidente del Bologna FC.\nNel 2001 \u00c8 TV viene venduta al gruppo Spallanzani e allarga la propria area di copertura rilevando Teletricolore e Teleparma.\nNel 2003 rileva anche l'emittente marchigiana Itv Marche, nata a Urbino nel 1977. Cos\u00ec, il 1\u00ba gennaio 2004 prende vita \"\u00c8 TV Marche\", controllata per l'85% dal gruppo Spallanzani, mentre l'avvocato Francesco Ieno, che tenne a battesimo Itv (Indipendent Television), mantiene una quota del 5%, invece il restante 10% \u00e8 riservato a nuovi azionisti di area cattolica. Ad aprire la sede marchigiana sono chiamati Giovanni Mazzoni e Franco Grasso. Nel 2005 \u00c8 TV Marche acquista anche le frequenze di TeleMacerata.\nDal 2004 \u00c8 TV si avvale anche di una redazione romagnola, curata da alcuni giornalisti di Radio Icaro. Il segnale, ormai, copre interamente l'Emilia-Romagna e le Marche e raggiunge anche il capoluogo toscano, grazie all'acquisto di tre frequenze da VideoFirenze. Si attiva, quindi, anche \"\u00c8 TV Toscana\". \nIl palinsesto comprende quindici edizioni quotidiane del notiziario in onda dalle dieci sedi dislocate sul territorio, rubriche sportive, talk e dibattiti riguardanti le singole realt\u00e0 locali, e una programmazione comune che prevede intrattenimento musicale (\"Liscio come l'olio\") e la ripetizione dei programmi di prima serata di Telelombardia (\"Qui studio a voi stadio\" e \"Iceberg\"). Inoltre, ottiene i diritti per le competizioni europee del Parma e per le gare della Reggiana calcio. Sono questi gli anni in cui il canale emiliano \u00e8 disponibile sulla posizione 891 di Sky e visibile anche in parte del Veneto sulle frequenze dell'ex R.T.R..\nIl gruppo di \u00c8 TV \u00e8 proprietario anche di tre emittenti radiofoniche: Radio Erre di Reggio Emilia, Radio Nettuno di Bologna e Radio Center Music di Ancona. Le prime due sono state successivamente cedute.\nLa crisi e la vendita delle frequenze a Comunicare SRL.\nIn seguito ad una grave crisi economica della societ\u00e0 Rete 7 - \u00c8 Tv, il 31 maggio 2016 il gruppo Spallanzani decide di liquidare la stessa societ\u00e0 e le sue frequenze. Nella sede di Coop Alleanza 3.0, proprietaria di TRC-Telemodena, viene trovato un accordo con la societ\u00e0 Comunicare srl per la cessione del 100% delle quote della societ\u00e0 \"Antenna\", attuale operatore di rete sul UHF 42 in Emilia-Romagna, appunto da Rete 7 al gruppo cooperativo.\nCoop Alleanza 3.0 si \u00e8 dichiarata interessata, nello specifico, alla gestione della frequenza e non sul resto delle attivit\u00e0. Cos\u00ec, fra vari editori, si \u00e8 fatto avanti per prendere le redini dei canali nelle due regioni di Emilia-Romagna e Marche il gruppo Baronio di Cremona, a cui fanno capo TeleColor, PrimaRete Lombardia e Telereporter.\nTuttavia, gli altri marchi televisivi provinciali che negli anni hanno fatto capo a \u00c8 TV, ossia Teletricolore e Radio Erre appartenenti al gruppo Rtr - MediaNews, sono stati ceduti ad un altro gruppo imprenditoriale ma proseguendo la loro attivit\u00e0 sulla medesima frequenza di \u00c8 TV.\nIl passaggio di propriet\u00e0 al gruppo Baronio.\nNell'autunno 2016 \u00c8 TV passa dal gruppo Spallanzani al gruppo cremonese fondato da Pierluigi Baronio, titolare di TeleColor.\nOltre alle gi\u00e0 consolidate realt\u00e0 di \u00c8 TV Rete 7 Emilia-Romagna e \u00c8 TV Marche, che oltre a mantenere produzioni locali accolgono nei palinsesti anche alcuni programmi di TeleColor, Baronio ha intenzione di estendere il suo gruppo anche in altre regioni italiane. Nel 2018 riesce a raggiungere l'Umbria con la nascita di \"\u00c8 TV Umbria\", mentre nel corso del 2019 rileva altre televisioni regionali prima in Friuli-Venezia Giulia, con la creazione di \"\u00c8 TV Friuli\", poi in Liguria, con l'avvento di \"\u00c8 TV Liguria\".\nNei palinsesti di tutti i canali vengono inseriti nelle prime serate i talk d'attualit\u00e0 e le rubriche di medicina, salute e ambiente in onda su TeleColor e realizzate dagli studi di Cremona, come \"Box\", \"Medicina Amica\", \"Laboratorio Salute\" e \"Cani gatti e compagnia\". \nCanali del gruppo.\n\u00c8 TV Rete 7 Emilia-Romagna.\nCon il passaggio dall'analogico al digitale, il segnale di \u00c8 TV Rete 7 viene diffuso nell'intera regione su un mux di propriet\u00e0: nel dettaglio, viene sintonizzata sul numero 10 a Bologna e in Romagna, mentre occupa la LCN 634 nelle rimanenti province. Dal 2017, con il passaggio di propriet\u00e0, risulta l'emittente pi\u00f9 vista a Bologna e fra le prime in regione, secondo i dati Auditel, superando il periodo di crisi. Il palinsesto comprende il telegiornale \"\u00c8Tg\", in onda alle ore 13:20, alle 14:10, alle 19:20 e alle 20:20, \"Il Pallone nel 7\", rubrica calcistica condotta da Sabrina Orlandi, \"Dedalus\", condotto da Massimo Ricci, \"Terza Pagina\", \"SportClub\", \"Solo Calcio\" e film cult trasmessi in alcune prime serate e in alcune seconde serate nell'arco della settimana. \nMux.\nIl multiplex \u00c8 TV Rete 7 (Bologna e Romagna) trasmette tramite DVB-T nelle province di Bologna, Ferrara, Forl\u00ec-Cesena, Ravenna e Rimini sulla frequenza UHF 42.\nIl multiplex \u00c8 TV Rete 7 (Emilia) trasmette tramite DVB-T nelle province di Piacenza, Parma, Reggio Emilia e Modena sulla frequenza UHF 42.\n\u00c8 TV Marche.\n\u00c8 TV Marche, che attualmente ha sede ad Ancona, per anni ha irradiato alcuni programmi di Sat2000 (canale della Conferenza Episcopale Italiana), trasmette tuttora un proprio telegiornale regionale, \"\u00c8 TG Marche\" (in onda alle 13:45 e alle 19:20 e in replica alle 14:20 e alle 20:20), e fra i programmi pi\u00f9 longevi annovera \"Buongiorno Marche\", un talk d'attualit\u00e0 in diretta ogni mattina condotto da Franco Grasso e Maurizio Socci.\nAltre produzioni dell'emittente sono \"Luned\u00ec nel Pallone\", \"Confronti\", \"Punti di Vista\" e \"Buonasera Marche\".\nCon l'avvento del digitale terrestre, trasmette inizialmente sul canale LCN 211, mentre successivamente conquista la posizione numero 12, e si afferma fra le reti locali pi\u00f9 seguite in regione secondo i dati Auditel. Viene diffusa nel nord della regione su un mux di propriet\u00e0, mentre nel resto del territorio viene irradiata grazie al mux di TVRS che la ospita.\nMux.\nIl multiplex \u00c8 TV MARCHE trasmette tramite DVB-T nelle province di Ancona, Pesaro e Urbino sulla frequenza UHF 42.\n\u00c8 TV Umbria.\nA settembre 2018 l'editore Baronio acquisisce in Umbria la LCN 14. Tale numerazione non ospita pi\u00f9 i programmi di Tele Galileo, bens\u00ec quelli del nuovo canale \u00c8 TV Umbria, che raggiunge tutta la regione poich\u00e9 inserito nel capillare mux di Umbria Tv. Inizia la corsa ripetendo \u00c8 TV Marche con\nprogrammi basati su informazione, cronaca, politica, attualit\u00e0, economia e enogastronomia. In seguito, prendono vita alcuni notiziari locali autonomi e un talk mattutino in diretta, \"Buongiorno \u00c8 TV\", in onda anche nelle Marche.\n\u00c8 TV Friuli.\nNel 2019 partono le trasmissioni di \u00c8 TV Friuli, veicolato in Friuli-Venezia Giulia sul canale 16, LCN che Baronio ha ottenuto da Videoregione Vr1, marchio utilizzato in precedenza dal gruppo di Telepordenone. Il mux che irradia questa nuova emittente \u00e8 quello locale di Canale Italia. I programmi in palinsesto sono un mix di quelli gi\u00e0 in onda su \u00c8 TV in Emilia-Romagna e nelle Marche, alcune rubriche serali di TeleColor, e spazi commerciali.\n\u00c8 TV Liguria.\n\u00c8 TV Liguria nasce nel dicembre 2019 per iniziativa di Pierluigi Baronio, intenzionato a espandere la propria rete di trasmissione in pi\u00f9 regioni possibili. Cos\u00ec, la societ\u00e0 Rete 7 s.r.l., editrice di \u00c8 TV, giunge in Liguria ottenendo il canale 12 dal gruppo Primocanale (PTV Programmazione Televisive) di Maurizio Rossi, emittente proprietaria di un mux che diffonde il segnale della nuova rete in tutta la regione. La programmazione di questa si conforma come generalista regionale, e presenta prevalentemente una programmazione fatta da musica da ballo, rubriche di attualit\u00e0 e film. Il logo dell'emittente inoltre si modifica a partire dal 28 aprile 2020, passando da un logo argenteo riquadrato di blu ad uno semitrasparente. "}
{"id": "796139", "revid": "226458", "url": "https://it.wikipedia.org/wiki?curid=796139", "title": "Porta Ratumena", "text": "Sulla Porta Ratumena non si ha alcuna notizia certa. Si apriva probabilmente sulla cinta muraria costruita intorno all'arx capitolina, forse su quella che era un tempo la Salita di Marforio, distrutta per far posto alla costruzione dell'Altare della Patria e di Via dei Fori Imperiali. L'ipotesi pi\u00f9 accreditata sulla possibile dislocazione la pone nei pressi della tomba di Gaio Publicio Bibulo, tuttora visibile vicino alla fontana sulla sinistra di chi guarda l'Altare della Patria, all'inizio di Via dei Fori Imperiali. La lapide funeraria \u00e8 posizionata in modo tale da far pensare all'esistenza, in quella direzione, di una strada su cui appunto potrebbe essersi aperta la Porta. Uno tra i maggiori studiosi delle mura di Roma, G. S\u00e4flund, ipotizza che possa trattarsi della stessa porta successivamente chiamata Fontinalis. Si tratta comunque di un accesso a fortificazioni precedenti all'invasione dei Galli del 390 a.C. e quindi preesistente alle mura serviane.\nAlcuni autori antichi, tra cui Plinio e Plutarco, riferiscono una leggenda in base alla quale il nome Ratumena deriverebbe da quello di un auriga di Veio che sarebbe stato trascinato in una folle corsa dai cavalli imbizzarriti fino alla porta sulla quale, sbalzato dal carro su cui si trovava, si sarebbe sfracellato."}
{"id": "796140", "revid": "116947909", "url": "https://it.wikipedia.org/wiki?curid=796140", "title": "The Getaway (videogioco)", "text": "The Getaway \u00e8 un videogioco sviluppato dal SCE Soho Studio e pubblicato da Sony Computer Entertainment Europe esclusivamente per PlayStation 2. \u00c8 stato originariamente messo in commercio in Europa l'11 dicembre 2002. In Giappone \u00e8 stato distribuito dalla Capcom.\nNel 2004 ne \u00e8 stato prodotto un sequel, \"\".\nTrama.\nIl gioco \u00e8 ambientato a Londra ed \u00e8 diviso in due parti, le quali seguono le vicende di un fuggitivo, Mark Hammond, e successivamente di un poliziotto, Frank Carter. Dapprima contrapposti, nel susseguirsi del gioco si aiuteranno a vicenda per incastrare l'antagonista Charlie Jolson e tutti i suoi complici.\nPrima parte: Mark Hammond.\nMark Hammond, un membro del clan Collins, \u00e8 stato in carcere per cinque anni per aver compiuto una rapina in banca. Scontata la pena, Mark decide di lasciare il clan Collins e di fare una vita migliore con suo figlio Alex e con sua moglie Suzie, nonch\u00e9 di gestire un night-club nella zona di Soho.\nIn un giorno di ferie, alle 8 del mattino Mark riposa quando sente uno sparo; affacciandosi dalla finestra vede sua moglie che sanguina e suo figlio che viene rapito da Yasmin, Eyebrows, Harry e Grievous, membri del clan rivale \"Bethnal Green Mob\". Quando arriva per cercare invano di soccorrere la moglie tocca l'arma dell'omicidio e col tempo viene cos\u00ec incriminato dalla polizia per averla uccisa. Per la rabbia insegue l'auto, che lo conduce in un magazzino. Charlie Jolson, leader della Bethnal Green Mob, ha preso in ostaggio Alex, il figlio di Mark, per costringerlo a compiere delle missioni illegali e rischiose, pena l'uccisione del ragazzo.\nMark \u00e8 cos\u00ec costretto ad accettare il ricatto: come prima missione dar\u00e0 fuoco al ristorante del clan Collins a Soho tradendone le amicizie. Disperato, chiede all'unico amico rimasto, Liam, di provare a cercare Alex. Successivamente entrer\u00e0 nel seminterrato di un museo sorvegliato dai membri della Triade cinese \"14K\" per rubare una piccola statuetta; insieme ad Eyebrows andr\u00e0 a liberare Jake, il pazzo nipote di Jolson, durante un trasferimento carcerario; su ordinazione di Jake dovr\u00e0 poi trascinare il cadavere di un uomo cinese davanti al ristorante dei 14K a Chinatown per farsi inseguire dai sicari fino a un parcheggio dove la Bethnal li dovrebbe far fuori, ma l'area fa parte della gang Yardies, che innescano una sparatoria con i 14K.\nIl braccio destro di Charlie, Harry, ordiner\u00e0 a Mark, su richiesta di Charlie, di uccidere McCormack, il capo della squadra poliziesca Flying Squad che, per dieci anni doppiogiochista e ruffiano di Charlie, aveva anche arrestato Yasmin, e che dovr\u00e0 morire anche lei per paura di soffiate. Mark, con il pretesto di revisionare le linee telefoniche, irrompe nella stazione di polizia e uccide McCormack ma non Yasmin, la quale decide di aiutare Mark alla ricerca del piccolo Alex.\nCharlie, ignaro che Yasmin sia ancora viva, ordina a Mark di andare in uno strip club a Soho per prendere e portare da lui una cowgirl di nome Layla, ma questa viene accidentalmente uccisa durante una sparatoria. \nCharlie, ignaro della morte della sua cowgirl, ordina a Mark di fare un ultimo lavoro: irrompere nella raffineria di Jamahl (capo giamaicano della gang degli Yardies) e rubare una borsa con centinaia di migliaia di sterline che Jolson vuole dividere con lui come garanzia per allontanarsi dalla citt\u00e0 una volta riavuto il figlio. Yasmin viene accompagnata alla villa di Charlie per tentare di irrompervi e Mark, che non si \u00e8 lasciato convincere da quell'\"Avrai ci\u00f2 che ti spetta!\" detto da Charlie, affida il denaro all'amico Liam e si reca al magazzino dove lo attendono Jake, Eyebrows e Sparkie, un altro membro. Egli consegna loro una borsa con dentro un gatto furioso per imbrogliarli, nella fabbrica scoppia una sparatoria dove rimane ucciso Sparkie. Mark viene catturato.\nMark si risveglia in una cella nel seminterrato del magazzino privato di Charlie, in compagnia dell'amica Yasmin, che \u00e8 stata anche lei smascherata. Charlie deluso telefona a Jamahl (capo degli Yardies), Mr. Lee (capo dei 14K) e Nick Collins (capo della gang omonima) per dire che vuole consegnare loro Mark. Charlie se la svigna insieme a Jake e Harry e sopraggiunge il detective della Flying's Quad, Frank Carter: egli convince Mark a collaborare per rovinare il piano di Charlie, inoltre dice che Alex \u00e8 ancora ma per poco tempo nella villa di Charlie e li lascia fuggire sparando al lucchetto della cella. Mark e Yasmin entrano nella sorvegliatissima villa di Charlie ma Alex \u00e8 stato portato via pochi secondi prima. Mark viene a sapere da Carter che Charlie, con il pretesto di voler consegnare Mark, ha riunito tutti i suoi nemici 14K, Yardies e gang Collins su una nave cargo, la Sol Vita, per farla esplodere con tutti dentro, compreso il piccolo Alex. Mark e Yasmin percorrono la citt\u00e0 a tutta velocit\u00e0 non indisturbati e raggiungono la nave cargo dove \u00e8 in corso una sparatoria tra gang; i due si separano: Mark uccide Harry e riabbraccia il figlio Alex legato alla bomba di Charlie. Sopraggiunge anche Yasmin che dice di aver ucciso Eyebrows, e Carter che avrebbe ucciso Jake.\nNell'intento di scappare via dalla barca per farla esplodere Charlie viene bloccato da Collins e condotto davanti alla bomba: da ogni angolo spuntano armi puntate verso di lui. Sul punto di freddare Charlie le bande abbassano le armi per far parlare Mark: egli spiega che Charlie ha ucciso Suzie, rapito Alex e costretto Mark a commettere dei crimini, senza sapere perch\u00e9 colpire a turno prima Collins, poi Mr. Lee e infine Jamahl. Egli si consegna spontaneamente a patto che vengano lasciati andare Alex e Yasmin. Su accordo di tutti, Mark, Alex e Yasmin vengono lasciati liberi, ma del poliziotto Carter nessuno vuol provare piet\u00e0.\nLa nave esplode alle spalle di Mark, Alex e Yasmin, usciti illesi.\nSeconda parte: detective Carter.\nIl gioco ricomincia da capo ed \u00e8 giocato con il poliziotto Frank Carter in missioni che combaciano con quelle della prima parte. Nel primo livello Carter, accompagnato dall'agente Joe Fielding, entrer\u00e0 in un bordello per arrestare Jake Jolson e alcuni altri scagnozzi della Bethnal Green Mob; Joe viene colpito e sar\u00e0 portato da Carter all'ospedale pi\u00f9 vicino.\nUna telefonata di Charlie Jolson al capo della polizia McCormack, lo assicura a impedire a Carter di interrogare Jake. Tuttavia viene a conoscenza di un raduno di Yardies vicino al Tamigi per il trasporto di varie partite di droga. Carter si reca sul posto e poco dopo sopraggiungono i rinforzi che arrestano gli Yardies presenti. Carter sar\u00e0 chiamato poi a sedare una sommossa fuori dal ristorante del clan Collins, (reso in fiamme da Mark Hammond nella prima parte), e successivamente rendere tranquilla la situazione a Chinatown dove \u00e8 scoppiata una rissa tra Yardies e 14K.\nMcCormack, scocciato dai comportamenti cowboistici di Carter, lo incarica a fare da scorta al trasferimento carcerario di Jake Jolson e, quando Carter si allontana si accorda per telefono con Charlie per liberare Jake. Scoperta la messinscena, Carter si infuria con McCormack e viene sospeso dal caso che stava seguendo.\nNonostante sia stato sospeso decide di continuare a seguire la pista: si recher\u00e0 alla fabbrica di crack degli Yardies per liberare due nuove reclute prese in ostaggio e inseguir\u00e0 McCormack fino al deposito della Bethnal a King's Cross: viene finalmente a conoscenza che McCormack \u00e8 corrotto e che la Bethnal complotta per l'uccisione dell'agente Joe Fielding, ancora ricoverato all'ospedale.\nCarter raggiunge in tempo il collega all'ospedale il quale lo aggiorna su McCormack, che \u00e8 stato appena ucciso da Mark Hammond durante un'irruzione alla stazione di polizia, \u00e8 da dieci anni iscritto sul libro paga di Charlie; sopraggiungono intanto i criminali che scatenano il caos all'ospedale.\nRipreso il controllo dell'ospedale Carter si reca ad un garage della Bethnal per cercare le prove atte alla decisiva incarcerazione di Charlie: Joe aveva ragione. Venendo a conoscenza di vari luoghi, si intrufoler\u00e0 nel magazzino di Charlie dove lo spia nel sotterraneo insieme a Jake e Harry. Carter scopre l'intenzione di Charlie: \u00e8 stata piazzata una bomba sulla nave Sol Vita ed il sistema di detonazione \u00e8 tutto in un telecomando che se premuto la bomba si attiva e se rilasciato esplode; saranno vittime tutti i suoi nemici compreso il figlio di Mark. Incontrer\u00e0 Mark e Yasmin nella cella del sotterraneo e li libera.\nSi recher\u00e0 poi al deposito a King's Cross dove met\u00e0 della Bethnal Green Mob se la svigna verso la Sol Vita ad assistere all'esplosione e spiega tutto a Mark per telefono. Giunto alla nave far\u00e0 fuori diversi uomini e uccide anche Jake in uno scontro a sangue.\nRiuniti tutti quanti, Charlie attiva la bomba intonando \"Land of Hope and Glory\". Tre minuti per fuggire: si presume che Carter riesca a salvarsi in tempo gettandosi in acqua.\nModalit\u00e0 di gioco.\nAmbientato tra le strade e i palazzi di Londra, con oltre 50\u00a0km\u00b2 di superficie da esplorare, il gioco permette quando si effettuano delle missioni di utilizzare oltre 60 tipi di macchine realmente esistenti.\nLe armi sono limitate e fra esse vi sono la pistola Glock 17, il fucile di assalto AK-47, la mitraglietta HK MP5 e il lanciagranate M79. Alcune di queste armi, quale la Glock 17 e l'AK-47, sono estremamente comuni, mentre altre, quale l'HK MP5, pi\u00f9 rare.\nCapitoli.\nIl gioco \u00e8 diviso in due parti che riproducono lo stesso scenario giocato da Mark Hammond e Frank Carter:\nAccoglienza.\nNonostante i discordanti giudizi della critica specializzata, \"The Getaway\" ha ottenuto un buon successo di vendite ed \u00e8 entrato subito nelle classifiche, soprattutto nel Regno Unito, spodestando \"\".\nControversie.\nLa compagnia telefonica inglese British Telecom chiese alla Sony di poter eliminare i loghi BT stampati su alcuni camion che apparivano nel videogioco, poich\u00e9 volevano evitare che il proprio marchio venisse accostato ai fatti di criminalit\u00e0 del gioco.\nIn un livello di gioco giocabile con Carter, viene fatto cenno a una fabbrica di crack, mentre questa contiene invece piante di cannabis, dalla quale non si produrrebbe crack: questo lascia pensare a un errore di battuta."}
{"id": "796141", "revid": "767487", "url": "https://it.wikipedia.org/wiki?curid=796141", "title": "The Acacia Strain", "text": "I The Acacia Strain sono un gruppo metalcore formatosi a Chicopee, Massachusetts, nel 2001. La band ha subito molti cambi di formazione e il cantante Vincent Bennet \u00e8 l'unico membro originario. Hanno registrato nove album in studio, un album dal vivo, diversi EP e due split album. Hanno lavorato anche con Adam Dutkiewicz e Chris \"Zeuss\" Harris.\nStile musicale.\nLa musica dei The Acacia Strain \u00e8 spesso definita come deathcore. AllMusic definisce lo stile musicale della band come \"una sezione ritmica spaccaossa, campionature apocalittiche e un insolito assalto con tre chitarre che fa nascere la loro caratteristica miscela di hardcore punk, noise, death metal e doom metal.\" La recensione di \"Wormwood\" dello stesso sito definisce il suono della band come \"uno sgraziato e inarrestabile colosso alimentato dalla memoria dell'aggressivit\u00e0 rilasciata sulla terra da Sepultura e Pantera.\"\nL'ex bassista della band, Jack Strong, descrive la loro musica come \"hardcore influenzato dal metal\", mentre il cantante Vincent Bennett ha rifiutato l'etichetta deathcore, affermando che \"il deathcore \u00e8 il nuovo nu-metal. [...] Fa schifo. E se qualcuno ci chiamasse 'deathcore', dovrei fargli qualcosa di veramente brutto.\"\nComposti dal cantante Vincent Bennett, i testi della band generalmente trattano di misantropia e nichilismo. Bennett utilizza riferimenti alla misoginia e immagini sessualmente deviate nei suoi testi, ma spesso solo come metafora per indirizzare meglio il messaggio, che comunque resta aperto ad interpretazione."}
{"id": "796144", "revid": "712828", "url": "https://it.wikipedia.org/wiki?curid=796144", "title": "Lampe\u00e3o", "text": ""}
{"id": "796146", "revid": "712828", "url": "https://it.wikipedia.org/wiki?curid=796146", "title": "Deus e o Diabo na Terra do Sol", "text": ""}
{"id": "796147", "revid": "339392", "url": "https://it.wikipedia.org/wiki?curid=796147", "title": "Maria Bonita", "text": ""}
{"id": "796148", "revid": "6923", "url": "https://it.wikipedia.org/wiki?curid=796148", "title": "Capotreno", "text": "Il capotreno \u00e8 il responsabile della regolarit\u00e0 del servizio svolto a bordo dei treni viaggiatori. La qualifica di Capotreno, in Italia, viene rilasciata a seguito del superamento di esami che comprovino la preparazione per tale qualifica. Almeno una volta all'anno il Capotreno svolge una visita di idoneit\u00e0 fisica ed effettua continui corsi di aggiornamento professionali specifici con prova di verifica finale che accerti la preparazione. Inoltre questo tipo di lavoro si svolge su turni molto irregolari e spesso, almeno 4 o 5 volte al mese il Capotreno riposa fuori residenza.\nPu\u00f2 effettuare il controllo e la regolarizzazione dei titoli di viaggio, fornire l'assistenza ed informazioni ai viaggiatori, il controllo delle segnalazioni di testa e di coda del treno, la verifica del corretto funzionamento delle porte, della climatizzazione, della pulizia ed il controllo visivo del materiale rotabile, sia internamente sia esternamente. \nPi\u00f9 nello specifico controlla le prescrizioni di movimento che gli sono date dal regolatore della circolazione; controlla e nei casi previsti crea le prescrizioni tecniche per il materiale rotabile; controlla che la massa rimorchiata non superi la prestazione della locomotiva; compila il Bollettino di Frenatura e Composizione in caso di variazioni della percentuale di massa frenata; effettua la prova del freno del materiale rimorchiato in mancanza di personale specifico; su alcune linee secondarie in caso di guasto agli apparati di circolazione e su richiesta del dirigente centrale operativo effettua dei controlli negli uffici movimento delle stazioni impresenziate; sulle linee a semplice binario, nelle stazioni provviste di passerella per l'attraversamento dei binari da parte dei viaggiatori e presso le quali sia previsto un incrocio con altro treno, comunica il termine dell'attraversamento e quindi del servizio viaggiatori per il proprio treno al dirigente centrale operativo tramite l'azionamento di una apposita maniglia presente negli impianti di stazione, per permettere l'ingresso in stazione dell'altro treno in sicurezza; ordina la partenza del treno quando i segnali sono a via libera e si ha orario di partenza; controlla lo stato dei veicoli, la regolarit\u00e0 dell'incarrozzamento dei viaggiatori; cura la parte commerciale tramite servizi di controlleria e fornisce le informazioni a bordo, emette verbali a chi \u00e8 sprovvisto di biglietto e, durante lo svolgimento delle mansioni sul treno, assume il ruolo di pubblico ufficiale.\nPossiede le competenze tecniche per risolvere e ripristinare diversi guasti delle carrozze."}
{"id": "796151", "revid": "298055", "url": "https://it.wikipedia.org/wiki?curid=796151", "title": "Grace Adler", "text": ""}
{"id": "796153", "revid": "1217526", "url": "https://it.wikipedia.org/wiki?curid=796153", "title": "Godronatura", "text": "La godronatura \u00e8 un processo produttivo, comune nell'industria degli utensili, che consiste nell'incisione di una parte della superficie metallica di un attrezzo in modo da ottenere la zigrinatura.\nIl godrone.\nL'utensile per godronare \u00e8 costituito da:\nIl godrone a differenza di altri utensili da tornio, non asporta truciolo, ma si limita ad incidere delle sottili linee sul pezzo in lavorazione (anche se la tecnica oggi offre godroni ad asportazione, allargando di fatto la scelta dei materiali da lavorare e offrendo una finitura migliore per quanto riguarda l'estetica).\nDescrizione.\nLa godronatura si esegue generalmente al tornio ed \u00e8 una delle poche operazioni dove non vi \u00e8 asportazione di truciolo,(anche se ultimamente sono in commercio godroni ad asportazione migliorando di molto l'effetto finale e ovviando al problema del rialzo di materiale che si aveva un tempo), l'altra \u00e8 la maschiatura a rullare e quindi un'operazione di ricalcatura, dove mediante il movimento trasversale del carrello del tornio, le rotelline vengono premute sul pezzo in lavorazione riportando quindi il disegno in rilievo.\nLa godronatura, per quanto concerne i pezzi di piccole dimensioni, si pu\u00f2 eseguire mediante l'ausilio dell'autocentrante quindi il pezzo viene posto tra autocentrante e contropunta.\nQuando invece devono essere lavorati pezzi di media lunghezza, la godronatura si esegue collocando, dopo aver montato la brida all'estremit\u00e0 del pezzo, tra punta e contropunta, quindi la zigrinatura viene eseguita nel tempo che ci \u00e8 dato dal tirante formula_1 dove \"L\" \u00e8 la lunghezza da zigrinare e \"a\" \u00e8 l'avanzamento, cio\u00e8 lo spazio tra i filetti, ed \"n\" \u00e8 il numero di giri in corrispondenza della velocit\u00e0 scelta.\nLa zigrinatura viene effettuata alla fine di un ciclo su un pezzo a forma cilindrica essendo, come gi\u00e0 detto, un'operazione di ricalcatura, l'operatore, per rispettare la quota, ovvero il diametro, esegue la zigrinatura su un pezzo di forma cilindrica di diametro di 8/2 al di sotto del diametro prestabilito, questo perch\u00e9 durante la fase di lavorazione si ha una crescita di materiale.\nSi possono ottenere scanalature lunghe facendo scorrere lentamente il godrone con moto di avanzamento assiale (longitudinale) del pezzo cilindrico.\nUso/funzione.\nQuesto processo viene usato per ottenere:"}
{"id": "796163", "revid": "108682", "url": "https://it.wikipedia.org/wiki?curid=796163", "title": "Puerta del sol", "text": ""}
{"id": "796171", "revid": "1305772", "url": "https://it.wikipedia.org/wiki?curid=796171", "title": "State of Euphoria", "text": "State of Euphoria \u00e8 il quarto album del gruppo musicale statunitense Anthrax, pubblicato il 18 settembre 1988 dalla Megaforce/Island Records.\nIl disco.\nCoprodotto da Mark Dodson e dalla band stessa, l'album si inser\u00ec alla posizione 30 nella Billboard 200 verso la fine del 1988 e divenne disco d'oro negli Stati Uniti. Nel disco sono contenute alcune delle tracce pi\u00f9 famose del gruppo, come \"Be All, End All\" e \"Antisocial\", tuttora suonate nei loro concerti. Alcune delle canzoni si rifanno ad argomenti sociali o ad opere letterarie e cinematografiche; \"Misery Loves Company\" \u00e8 basata sul racconto di Stephen King Misery, mentre \"Now It's Dark\" si basa sul film Velluto blu, in particolare su uno dei protagonisti, Frank Booth; \"Make Me Laugh\" si rif\u00e0 invece al tema del \"televangelismo\", tema che veniva utilizzato anche da altre band metal del periodo. La copertina \u00e8 disegnata da Mort Drucker, noto per i suoi disegni su Mad Magazine. L'album, seppur ben fatto, non ottenne lo stesso successo come i precedenti lavori."}
{"id": "796186", "revid": "1521569", "url": "https://it.wikipedia.org/wiki?curid=796186", "title": "Abukir", "text": "Abukir o Abu Qir (ar. \u0623\u0628\u0648 \u0642\u064a\u0631) \u00e8 una localit\u00e0 dell'Egitto, sita sul promontorio omonimo che si affaccia sulla Baia di Ab\u016b Q\u012br, 13 km a nordest di Alessandria.\nNel centro abitato si trova un antico castello adibito da Mehmet Ali a prigione. Nei pressi del villaggio sono presenti numerose vestigia di antichi edifici egizi, greci e romani. Circa tre chilometri ad est del villaggio ci sono le rovine di un'antica citt\u00e0 che si ritiene sia quella di Canopo; poco pi\u00f9 ad est ancora la \"Baia di Ab\u016b Q\u012br\". In questa baia, a 2,5\u00a0km dalla costa, sono sommerse le rovine dell'antica citt\u00e0 di Heracleion.\nBattaglie di Abukir.\nNei pressi di Abukir si svolsero tre battaglie relative alla Campagna d'Egitto di Napoleone, una navale e due terrestri. In questa baia il 1\u00ba agosto 1798 la flotta francese agli ordini dell'ammiraglio Brueys fu sorpresa, dopo che aveva sbarcato il corpo di spedizione francese in Egitto comandato dal Bonaparte, dalla flotta inglese di Horatio Nelson e distrutta (l'episodio \u00e8 noto anche come Battaglia del Nilo).\nQuasi un anno dopo, il 25 luglio 1799 Napoleone attacc\u00f2 i turchi dell'armata di Rodi comandati da Mustaf\u00e0 pasci\u00e0 ed appena sbarcati dalla squadra navale inglese del contrammiraglio William Sidney Smith e li sbaragli\u00f2 pur essendo in decisa inferiorit\u00e0 numerica.\nInfine l'8 marzo 1801 vi sbarc\u00f2 un corpo di spedizione inglese agli ordini del generale Sir Ralph Abercromby sotto il fuoco delle truppe francesi ivi trinceratesi agli ordini del generale Jacques Fran\u00e7ois Menou ed ebbe ragione della loro resistenza. Questo combattimento segner\u00e0 praticamente la fine dell'avventura egiziana del corpo di spedizione francese, partito sotto il comando del Bonaparte, poich\u00e9 il generale Menou si ritirer\u00e0 con le truppe rimastegli in Alessandria ove capitoler\u00e0 cinque mesi dopo."}
{"id": "796188", "revid": "8489", "url": "https://it.wikipedia.org/wiki?curid=796188", "title": "Esorciccio", "text": ""}
{"id": "796192", "revid": "869733", "url": "https://it.wikipedia.org/wiki?curid=796192", "title": "10x", "text": ""}
{"id": "796196", "revid": "869733", "url": "https://it.wikipedia.org/wiki?curid=796196", "title": "10q", "text": ""}
{"id": "796203", "revid": "1017126", "url": "https://it.wikipedia.org/wiki?curid=796203", "title": "Basso Ragni", "text": "Biografia.\nPittore di estrazione figurativa post macchiaiola, la sua pittura \u00e8 caratterizzata da potenti pennellate e da una vivacit\u00e0 ed aggressivit\u00e0 trascinanti. Nella propria evoluzione artistica, partito da quadri e bozzetti di raffigurazioni ambientali come campagne, marine, vicoli, paesaggi e nature morte in cui prediligeva colorazioni pacate e quasi monocromatiche, si sviluppa nel prosieguo con colorazioni vivaci e corpose. La sua arte \u00e8 semplice, lineare, ricca di colore, intensa ma non traboccante, i suoi paesaggi sono ricchi di luci ed ombre realizzati con pennellate vigorose.\nSia nelle piccole tavolette che nelle grandi tele privilegia il formato rettangolare con scene di umili persone quali accattoni, barrocciai,\ngruppi di gitani nella notte, zingari al bivacco, argomenti costruiti su temi di fatica e di miseria nel rigore di un tempo-spazio.\nLa sua pittura sintetizza, con larghi tratti nel segno e con colorazioni forti l'ambientazione, il silenzio e la compostezza dei suoi personaggi.\nCome ricorda il Prof. Moretti \u201c.\".La vita \u00e8 una testa rustica..Conviene, dunque, chiedersi quale sia questa eredit\u00e0 che egli ci ha trasmesso attraverso i suoi quadri, dalle celebri scene di accattoni agli indimenticabili angoli della vecchia Livorno, dagli smaglianti colori dei suoi fiori alla forza rustica e mansueta dei suoi cavalli, e volendola sintetizzare la potremo definire come un invito ad amare la vita e la natura per ci\u00f2 che di affascinante e profondo vi \u00e8 in esse...lo sforzo costante di capire, attraverso la luminosit\u00e0 e il colore vibrante, l'essenza stessa del soggetto, rendendolo vivo e palpitante all'occhio che si posa sul quadro. Ed \u00e8 forse proprio questa intimit\u00e0 col semplice e grandioso segreto della vita che Ragni ha stabilito istintivamente nelle sue opere, quella magica atmosfera che emana da ciascuna di esse e che ancor oggi sconvolge ed attrae\"..\u201d\nNato a Termoli (Campobasso) fin da giovane ha seguito percorsi artistici frequentando una scuola di disegno diretta dal Prof. Orlandi. Alla maggiore et\u00e0 si arruola in marina e durante la guerra, seppure causa di tragedie, angosce e dolori, rimane affascinato da terre e colori lontani dai suoi orizzonti. Addirittura, durante un internamento in Spagna, partecipa ad una estemporanea collettiva in Barcellona e si merita il 2\u00ba premio.\nIn seguito, mentre in Italia si festeggia la fine della guerra, la sua nave, il cacciatorpediniere \u201cCarabiniere\u201d, salpa per le Indie e anche in quell'occasione, e pi\u00f9 precisamente nell'isola di Ceylon oggi Sri Lanka, ricava impressioni profonde dalla semplice vita della popolazione e dai colori della natura.\nAlla fine della guerra, dopo essersi congedato, si stabilisce a Livorno dove durante il conflitto si era trovato per una lunga permanenza dovuta alla riparazione della nave gravemente danneggiata per episodi di guerra. In questa citt\u00e0 conosce una ragazza che diventer\u00e0 la sua compagna inseparabile per la vita.\nHanno scritto contributi critici su Basso Ragni:\ncritico d'arte Vittorio D'Aste, Prof. Luca Badaloni, Prof. e critico d'arte Lucio Bernardi, Luciano Bonetti, critico d'arte Piero Caprile, Prof. Italo Moretti studioso di stili architettonici, Prof. Romano Moretti, Prof. Giulio Zingoni ed inoltre giornalisti vari come C. Femia, M. Landi ecc.\nPresente in varie riviste di arte e cultura, Bolaffi Arte, Comanducci, Archivio Storico degli Artisti.\nPrincipali mostre.\nGalleria d'Arte LECCA, Febb.1958- Marzo 1959- Nov. 1964, Livorno\nGalleria d'Arte CANCELLI, Dic. 1964- Nov. 1965, Firenze\nLadispoli (Roma), luglio 1967,\nGalleria d'Arte STEFANINI, gennaio 1968, Livorno\nGalleria d'Arte CANCELLI, marzo 1968, Firenze\nGalleria d'Arte IL RICCIO, Nov. 1971, Venezia\nGalleria d'Arte CHIEREGATO, Febb. 1971, Milano\nGalleria d'Arte CASABELLA, agosto 1972, S.Margherita Ligure (Ge)\nGalleria d'Arte CANCELLI, Ott. 1972, Firenze\nGalleria d'Arte LA TAVOLOZZA, Dic. 1972, Grosseto\nCasa della Cultura, Retrospettiva, marzo 1980, Livorno\nGalleria CANCELLI, Retrospettiva, marzo 1983, Firenze\nVarie le mostre personali, a Barcellona nel 1944, Palazzo dei Priori Volterra (Pi) 1966, Galleria d'Arte ROMITI Livorno Collettiva annuale dal 1960 al 1975, Chianciano Terme e altre parti d'Italia."}
{"id": "796204", "revid": "400694", "url": "https://it.wikipedia.org/wiki?curid=796204", "title": "AFK", "text": ""}
{"id": "796206", "revid": "834", "url": "https://it.wikipedia.org/wiki?curid=796206", "title": "Asap", "text": ""}
{"id": "796207", "revid": "466539", "url": "https://it.wikipedia.org/wiki?curid=796207", "title": "Corrado Carmassi", "text": "Biografia.\nDopo gli studi scolastici trova un impiego come postelegrafonico, girovagando per l'Italia. \u00c8 solo in et\u00e0 matura, nel 1943, che scopre di avere un talento artistico. Le sue prime prove seguono gli stilemi della pittura fauve francese, mediata dagli asfittici moduli della tradizione labronica, che comunque non si dimostrano preponderanti. Negli anni cinquanta \u00e8 la volta dell'infatuazione cubista, che dura meno di un decennio, allorch\u00e9 nuove sollecitazioni lo rapiscono violentemente. Si volge verso formule astratte-informali, con un piglio pi\u00f9 concettuale.\nPartecipa alla VI e alla VII Quadriennale di Roma nel 1951 e nel 1955. Nel 1959 \u00e8 presente alla terza mostra dell'Eaismo allestita alla Galleria Pascucci di Grosseto, con le opere: \"Apocalisse\", \"Giardino onirico\", \"Boccia cromatica\", \"Fiore eaista\", \"Composizione\" e \"Contaminazione\". A met\u00e0 degli anni sessanta sceglie come soggetto fondante ed avvolgente della sua pittura le farfalle, ritratte prima nelle loro dimensioni reali, e poi come creature abnormi dotate di una valenza psichedelica. Nel 1963 vince la medaglia d'oro all'ambito premio Modigliani di Livorno."}
{"id": "796208", "revid": "869733", "url": "https://it.wikipedia.org/wiki?curid=796208", "title": "Asl?", "text": ""}
{"id": "796213", "revid": "647919", "url": "https://it.wikipedia.org/wiki?curid=796213", "title": "Batk", "text": ""}
{"id": "796214", "revid": "1233442", "url": "https://it.wikipedia.org/wiki?curid=796214", "title": "Offerta pubblica di vendita", "text": "Un'offerta pubblica di vendita (OPV, spesso in lingua inglese IPO, Initial Public Offering) consiste in un'offerta irrevocabile di azioni di una societ\u00e0 rivolta al pubblico: una societ\u00e0 decide di vendere, a determinate condizioni, parte della propriet\u00e0 mediante collocamento di quote nel mercato regolamentato.\nLa disciplina dell'OPV risponde a molteplici obiettivi, quali la parit\u00e0 di trattamento degli investitori, la trasparenza dell'operazione, la correttezza dell'informazione e la tutela del risparmio (realizzata mediante appositi prospetti informativi).\nLa disciplina dell'OPV si applica alle societ\u00e0 che desiderano, mediante quest'operazione, accedere al mercato borsistico."}
{"id": "796218", "revid": "287204", "url": "https://it.wikipedia.org/wiki?curid=796218", "title": "OPV (disambigua)", "text": ""}
{"id": "796220", "revid": "647919", "url": "https://it.wikipedia.org/wiki?curid=796220", "title": "Bampa", "text": ""}
{"id": "796223", "revid": "108559", "url": "https://it.wikipedia.org/wiki?curid=796223", "title": "Issopo", "text": ""}
{"id": "796224", "revid": "767487", "url": "https://it.wikipedia.org/wiki?curid=796224", "title": "Gabriella, i suoi amici...e tanto folk", "text": "Gabriella, i suoi amici... e tanto folk \u00e8 un album di Gabriella Ferri, Otello Profazio, Laura Betti e Luisa De Santis del 1972.\nAlla sua registrazione, hanno partecipato molti interpreti della musica folk italiana."}
{"id": "796227", "revid": "767487", "url": "https://it.wikipedia.org/wiki?curid=796227", "title": "Penikufesin", "text": "Penikufesin \u00e8 un EP pubblicato nel 1989 dalla band thrash metal statunitense Anthrax.\nIl disco.\n\u00c8 stato distribuito in Europa e in Giappone, e a tutt'oggi, non \u00e8 mai stato distribuito in America. L'EP include le canzoni \"Now It's Dark\" e \"Antisocial\" (quest'ultima in francese) dall'album State of Euphoria, una cover dei Sex Pistols intitolata \"Friggin' In The Riggin\", e le canzoni \"Parasite\", \"Le Sects\" e \"Pipeline\". Queste tre saranno inserite nella raccolta \"Attack of the Killer B's\"; in quest'ultimo, \"Le Sects\" viene nominata semplicemente \"Sects\". La parola \"Penikufesin\" sta a significare la frase \"nice fukin ep\", in riferimento alla canzone \"Efilnikufesin (N.F.L.)\", all'interno dell'album \"Among the Living\"."}
{"id": "796230", "revid": "383359", "url": "https://it.wikipedia.org/wiki?curid=796230", "title": "Copa de Campeones de Am\u00e9rica 1960", "text": "La Copa de Campeones de Am\u00e9rica 1960 fu la prima edizione della massima manifestazione sudamericana calcistica per club.\nIl torneo inizi\u00f2 il 19 aprile 1960 e si concluse il 19 giugno. Vide la partecipazione dei campioni nazionali di sette paesi affiliati alla CONMEBOL (non parteciparono i rappresentanti di Ecuador, Per\u00f9 e Venezuela). In totale vennero disputate 13 partite, e messe a segno 38 reti.\nIl torneo fu vinto dagli uruguayani del Pe\u00f1arol di Montevideo, che sconfissero nella doppia finale i paraguayani dell'Olimpia di Asunci\u00f3n.\nCapocannoniere del torneo fu il centravanti ecuadoriano del Pe\u00f1arol Alberto Spencer, che mise a segno 7 reti, di cui quattro nel 7-1 con cui i giallo-neri batterono il Jorge Wilstermann. Spencer \u00e8 attualmente il miglior marcatore nella storia della Coppa Libertadores, con 54 reti segnate tra 1960 e 1972.\nRisultati.\nSemifinali.\nPartite di andata rispettivamente il 18 e il 29 maggio 1960. Partite di ritorno il 24 maggio e il 5 giugno 1960. Gara di spareggio tra Pe\u00f1arol e San Lorenzo (2-1) disputata il 29 maggio 1960.\nFinale.\nPartita di andata al Centenario di Montevideo il 12 giugno 1960. Partita di ritorno al Sajonia di Asunci\u00f3n il 19 giugno 1960."}
{"id": "796231", "revid": "1305772", "url": "https://it.wikipedia.org/wiki?curid=796231", "title": "Persistence of Time", "text": "Persistence of Time \u00e8 il quinto album della band thrash metal statunitense Anthrax, pubblicato nel 1990 da Megaforce Worldwide/Island Entertainment.\nIl disco.\n\"Persistence Of Time \" \u00e8 senza ombra di dubbio il lavoro pi\u00f9 maturo e meglio riuscito degli Anthrax. Vengono introdotte strutture musicali pi\u00f9 complesse con continui cambi di tempo, richiamando il Progressive metal, ma pur sempre mantenendo lo stile Thrash metal, seppur alleggerito, degli scorsi album. Questo sar\u00e0 l'ultimo album con il cantante Joey Belladonna, che torner\u00e0 in studio col gruppo nel 2011 per l'album \"Worship Music\"."}
{"id": "796238", "revid": "1632387", "url": "https://it.wikipedia.org/wiki?curid=796238", "title": "Attack of the Killer B's", "text": "Attack of the Killer B's \u00e8 una raccolta pubblicata nel 1991 dalla band thrash metal statunitense Anthrax, contenente rarit\u00e0, b-sides e cover."}
{"id": "796240", "revid": "339392", "url": "https://it.wikipedia.org/wiki?curid=796240", "title": "Classe Tipo 23 (fregata)", "text": ""}
{"id": "796241", "revid": "1543377", "url": "https://it.wikipedia.org/wiki?curid=796241", "title": "ScummVM", "text": "ScummVM \u00e8 un software che riproduce il funzionamento di motori grafici di videogiochi. Originariamente progettato per avviare le avventure grafiche della Lucas Arts che utilizzano il sistema di sviluppo SCUMM, in seguito gli autori hanno aggiunto il supporto ad altri sistemi, come il Virtual Theatre di Revolution Software o l'AGI di Sierra On-Line. ScummVM non \u00e8 un emulatore dell'hardware della piattaforma originale dei giochi, bens\u00ec una reimplementazione della parte del software che interpreta il linguaggio di scripting che descrive il mondo del gioco.\nScummVM utilizza librerie cross-platform, che ne permettono la portabilit\u00e0 sulla maggioranza dei sistemi operativi (Windows, Linux, Macintosh, BSD) e piattaforme (Amiga Morph OS, Pocket PC, Nintendo Wii, Nintendo DS, PlayStation 2, PlayStation Portable, Apple iPhone, GP2X Caanoo e molti altri) esistenti.\nIl nome del progetto.\nNella visione originaria degli sviluppatori, il software doveva ricreare l'interprete SCUMM, utilizzato dalla LucasArts nelle proprie avventure grafiche. Il nome nacque dunque naturalmente dall'unione di due sigle:\nNel corso degli anni, a seguito dell'introduzione di nuovi \"engine\", il software ha aggiunto il supporto anche ad altri giochi, estendendosi cos\u00ec ben oltre il motore SCUMM. Ai nostri giorni, periodicamente qualche utente solleva la questione di trovare un nome che risulti pi\u00f9 adatto al progetto e, di fronte alla ferma posizione degli sviluppatori a non modificare ScummVM, propone alternative, se non alla sigla, almeno alla sua lettura.\nSviluppo.\nIl progetto, scritto interamente in C++, ha assunto una struttura modulare. In particolare, i diversi \"engine\" dedicati ai giochi sono separati e sviluppati indipendentemente, col risultato di evitare \"interferenze\" e di ottenere una grande attenzione alla pulizia del codice scritto. I programmatori che volessero aggiungere il supporto ad un nuovo gioco/engine sono liberi di farlo, semplicemente seguendo le indicazioni di una guida. Questa stessa modularit\u00e0 permette, in fase di compilazione dell'applicazione, di selezionare solo gli engine desiderati per la build; questa libert\u00e0 \u00e8 utile nel momento in cui si voglia il supporto ad un sottoinsieme di giochi (per ottenere un eseguibile pi\u00f9 leggero, ad esempio) o addirittura solo per uno, dedicando la build al test di un nuovo engine.\nPer un breve periodo di tempo, in seno al progetto fu sviluppato un \"engine\" rivolto a supportare il gioco d'avventura Another World; questa decisione sollev\u00f2 pareri discordi, alimentati dalla natura dell\"'ultimo arrivato\", un gioco d'azione, rispetto al target di avventure grafiche per cui erano nati gli altri engine. Una nota ulteriore fu la particolare tecnologia del gioco: a differenza delle avventure grafiche, che utilizzano immagini raster, Another World usava una grafica poligonale. In seguito, la questione fu chiusa dallo stesso autore del gioco, \u00c9ric Chahi, che stava lavorando ad una nuova edizione del suo vecchio gioco per i recenti sistemi Windows, il quale chiese espressamente al team di ScummVM di non lavorare pi\u00f9 su quel particolare engine.\nNel corso dello sviluppo della release 0.5.0 il progetto si arricch\u00ec del supporto al Virtual Theatre, il motore di scripting della Revolution Software, col supporto della stessa software house. I programmatori fornirono il codice sorgente degli eseguibili dei giochi (sebbene qualche difficolt\u00e0 fu riscontrata nel reperimento dei sorgenti di Lure of the Temptress) e, in concomitanza dell'uscita di ScummVM 0.5.0, vennero pubblicati come freeware sia il suddetto \"Lure of the Temptress\", sia Beneath a Steel Sky. Entrambi i giochi sono ora scaricabili sia dalle pagine del sito della Revolution, sia dal sito di ScummVM ed entrambi prevedono la localizzazione in italiano. \u00c8 da notare che, a causa delle particolari caratteristiche del Virtual Theatre, per questi giochi (come successivamente si verific\u00f2 anche per altri) non era possibile semplicemente sostituire il file .EXE per ottenere un gioco funzionante; poich\u00e9 porzioni dei dati necessari erano state codificate anche all'interno dell'eseguibile, fu necessario estrarre tali parti per completare il \"file set\" e fornire, insieme ai file standard del gioco, un nuovo file di dati necessario al corretto funzionamento di ScummVM.\nIl progetto si avvale della collaborazione di numerosi programmatori da tutto il mondo, anche occasionali, data la sua frequente partecipazione alla Google Summer of Code e la sua notoriet\u00e0 ormai enorme \u00e8 testimoniata dalla creazione di un modello di t-shirt recante il logo del software.\nDa una branca del progetto \u00e8 nato il software parallelo \"Residual\" (poi ribattezzato \"ResidualVM\"), dedicato al supporto di avventure che richiedono caratteristiche diverse dal target di ScummVM. Inizialmente nato per supportare il gioco Grim Fandango, si voleva ricreare il motore GrimE, utilizzato (in una versione migliorata) anche nel successivo Fuga da Monkey Island. Queste avventure sono dette in 2.5D in quanto utilizzano personaggi ed oggetti tridimensionali su fondali prerenderizzati e dunque hanno bisogno di un vero supporto 3D. Anche questo progetto ha assunto una struttura modulare anche se, per il momento, \u00e8 in lavorazione solo il supporto all'engine GrimE.\nLista di videogiochi supportati.\nI seguenti videogiochi sono supportati nella versione corrente di ScummVM:\nAltri sviluppatori.\nMolti titoli della Humongous Entertainment utilizzano lo SCUMM, e sono quindi automaticamente supportati da ScummVM; sono inoltre supportati i seguenti giochi dotati di altri motori grafici:"}
{"id": "796243", "revid": "1842072", "url": "https://it.wikipedia.org/wiki?curid=796243", "title": "Passwd", "text": "passwd \u00e8 un comando tipico dei sistemi operativi Unix e Unix-like che consente di assegnare o cambiare la password di autenticazione di un utente del sistema.\nDescrizione.\nIl file di configurazione di sistema in cui sono memorizzate alcune delle informazioni relative agli account presenti nel sistema \u00e8\n /etc/passwd\ncome ad esempio la corrispondenza tra un nome utente ed il suo UID numerico, la \"home directory\" di un utente e l'indicazione della \"shell\" testuale da eseguire dopo l'autenticazione. Un tempo esso memorizzava direttamente anche le password cifrate di autenticazione degli utenti, ma poich\u00e9 esso deve rimanere leggibile da tutti gli utenti per consentire l'accesso alle altre informazioni, era molto semplice tentare attacchi a forza bruta per scoprire le password degli altri utenti. Nei sistemi moderni, le password cifrate sono normalmente memorizzate nel file codice_1, accessibile al solo amministratore del sistema (l'utente \"root\") ed ai programmi che effettuano l'autenticazione al sistema.\nIl comando passwd.\nUn utente privo di particolari privilegi pu\u00f2 usare \"passwd\" per cambiare la propria password: in questo caso viene richiesto di immettere la password attuale, e poi di inserire due volte la nuova password.\nQuando viene eseguito da un utente privilegiato (l'utente \"root\"), \"passwd\" consente di impostare la password anche di qualunque altro utente del sistema, senza richiedere l'immissione di quella attuale.\nPer motivi di sicurezza, le password non sono visualizzate mentre le si digitano.\nIl file eseguibile relativo a tale comando si trova solitamente nella directory codice_2 ed \u00e8 di propriet\u00e0 dell'utente \"root\" con i permessi \"setuid e setgid\", per permetterne l'esecuzione anche da parte di utenti non privilegiati.\nSintassi.\nLa sintassi generale di \"passwd\" \u00e8 la seguente:\n codice_3\ndove il parametro \"utente\" pu\u00f2 essere specificato solo dall'utente \"root\" per indicare l'utente del sistema di cui si vuole impostare o cambiare la password di autenticazione. Se tale parametro non \u00e8 specificato, \"passwd\" procede ad impostare la password dell'utente che esegue il comando.\nL'impostazione o modifica di una password di autenticazione al sistema comporta la modifica uno dei due file seguenti:\nIn entrambi i casi si tratta di file di testo, che quindi possono essere aperti con editor di testo come ad esempio Vi, Emacs, Gedit, Kate o Notepad.\nIl file /etc/passwd.\nIl file di configurazione codice_4 conserva informazioni locali sugli utenti del sistema; un esempio di tale file \u00e8 il seguente:\n root:x:0:0:root:/root:/bin/bash\n daemon:x:1:1:daemon:/usr/sbin:/bin/sh\n bin:x:2:2:bin:/bin:/bin/sh\n sys:x:3:3:sys:/dev:/bin/sh\n sync:x:4:65534:sync:/bin:/bin/sync\n mariorossi:x:1000:1000:Mario Rossi,218,888 123456,777 987654,vendite:/home/mariorossi:/bin/bash\nOgni riga descrive un utente, ed \u00e8 composta da 7 campi separati dal delimitatore \":\" (due punti). I campi indicano, nell'ordine:\nAd esempio:\nLe informazioni aggiuntive sono ad esempio mostrate dal servizio finger, ed in alcuni sistemi \u00e8 possibile modificarle tramite il comando chfn (ove disponibile).\nGli utenti elencati non sono necessariamente persone fisiche: nell'esempio si possono vedere anche utenze di sistema tramite i quali operano alcuni dei servizi del sistema operativo, in modo da limitarne i privilegi.\nOccorre anche tenere presente che quanto elencato nel file non \u00e8 necessariamente un elenco completo degli utenti del sistema, in quanto essi, a seconda della configurazione, possono essere anche definiti in un server NIS+, o in un servizio di directory accessibile via LDAP.\nPer ottenere un elenco completo si pu\u00f2 ricorrere al comando codice_9, ove disponibile, ad esempio con:\n codice_10"}
{"id": "796244", "revid": "22475", "url": "https://it.wikipedia.org/wiki?curid=796244", "title": "Creolo mauriziano", "text": "Il creolo mauriziano (nome nativo \"Morisyen\", ) \u00e8 una lingua creola basata sul francese, da cui prende in prestito quasi tutto il lessico. Ha anche un gruppo ristretto di parole derivanti da diverse lingue, come l'inglese, il portoghese, il cinese e l'hindi.\nUso.\nIl mauriziano risulta incomprensibile per i parlanti il creolo dell'isola R\u00e9union, sebbene le due lingue abbiano origini simili. Ci\u00f2 \u00e8 dovuto al fatto che il mauriziano prende in prestito molte parole da lingue asiatiche, come l'hindi e il cinese, lingue sconosciute a R\u00e9union. Inoltre, il creolo mauriziano si \u00e8 sviluppato nei campi di canna da zucchero, dove gli abitanti non avevano alcun contatto con quelli di altri paesi.\nIl creolo mauriziano (che non si deve chiamare solo \"mauriziano\") \u00e8 capito dalla maggior parte della popolazione, sia in casa che nei luoghi pubblici. Eppure, non \u00e8 riconosciuto come lingua ufficiale (non ce n'\u00e8 alcuna nella Repubblica di Mauritius): l'inglese \u00e8 riservato ai settori amministrativi e scolastico (per gli esami), il francese \u00e8 parlato dalla classe media all'\u00e9lite, anche sulla stampa.\nStatus.\nNon \u00e8 una lingua formalizzata e come tale non ha un dizionario ufficiale e completo, una grammatica completa e un sistema di scrittura; quest'ultimo \u00e8 rimpiazzato dal sistema di scrittura francese, anche se \u00e8 sempre pi\u00f9 usato un sistema di scrittura basato sull'inglese. La popolarit\u00e0 del morisyen, sempre pi\u00f9 crescente fra i mauriziani, \u00e8 dovuta alla struttura grammaticale semplice, se comparata a quella francese. La grammatica \u00e8 infatti di tipo isolante, contrariamente al francese, lingua flessiva.\nNel 2005 il professor Vinesh Hookoomsing dell'Universit\u00e9 de Maurice pubblic\u00f2 un rapporto sulla Grafi Larmoni, che mira ad armonizzare la scrittura del mauriziano. Esistono anche alcuni dizionari bilingui o monolingui, come il \"Philip Baker\", il \"Ledikasyon pu travayer\" o l\"'Arnaud Carpooran\".\nFonologia.\nIl morisyen ha una pronuncia simile al francese (l'accento \u00e8 sempre sull'ultima sillaba e vi \u00e8 la presenza di vocali nasali) ma presenta anche alcune importanti differenze, come la scomparsa delle vocali sostituite rispettivamente da [e] e [i].\nPer esempio: la parola \"mangiare\" in morisyen \u00e8 \"manzer\" , ha una pronuncia simile al francese \"manger\", solo che il fonema [\u0292] \u00e8 sostituito da [z] e si pone molta enfasi sulla nasale [\u00e3].\nAlcuni esempi.\nIl Padre Nostro:"}
{"id": "796245", "revid": "1543377", "url": "https://it.wikipedia.org/wiki?curid=796245", "title": "Schleswig-Holstein (provincia)", "text": "La provincia dello Schleswig-Holstein (in tedesco: \"Provinz Schleswig-Holstein\") fu una provincia del Regno di Prussia e dello Stato libero di Prussia dal 1868 al 1946. \nStoria.\nFu creata a partire dai ducati di Schleswig e Holstein, che erano stati conquistati dalla Prussia e dall'Impero austriaco strappandoli alla Danimarca nella guerra dello Schleswig del 1864. Dopo la guerra austro-prussiana del 1866, che fin\u00ec con la sconfitta austriaca, Schleswig e Holstein furono annessi dalla Prussia. La provincia fu creata nel 1868 e includeva anche il Ducato di Lauenburg.\nDopo la sconfitta dell'Impero tedesco nella prima guerra mondiale, gli Alleati organizzarono due plebisciti nello Schleswig settentrionale e centrale il 10 febbraio e il 14 marzo 1920 per decidere o meno su un'eventuale unione con la Danimarca. Nello Schleswig settentrionale il 75% vot\u00f2 per la riunificazione con la Danimarca, mentre lo Schleswig centrale vot\u00f2 all'80% per restare con la Germania. Nella parte meridionale della regione non si tenne alcuna votazione.\nIl 15 giugno 1920 lo Schleswig settentrionale fu ufficialmente riunito alla Danimarca, divenendo la Contea dello Jutland meridionale. La parte rimanente dello Schleswig-Holstein rimase provincia dello Stato libero di Prussia.\nCon la legge della Grande Amburgo del 1937, la Citt\u00e0 libera di Lubecca fu incorporata nella provincia, mentre le citt\u00e0 di Altona e Wandsbek divennero distretti di Amburgo.\nDopo la seconda guerra mondiale, lo Schleswig-Holstein divenne parte della zona di occupazione britannica, anche se una piccola parte ad est di Ratzeburg fu riassegnata al Meclemburgo nella zona di occupazione sovietica.\nNel 1946, per decreto dell'occupante britannico, la provincia dello Schleswig-Holstein fu disciolta e il suo territorio, distaccato dalla Prussia, form\u00f2 il nuovo Land dello Schleswig-Holstein."}
{"id": "796246", "revid": "1948203", "url": "https://it.wikipedia.org/wiki?curid=796246", "title": "Stomp 442", "text": "Stomp 442 \u00e8 un album in studio pubblicato dalla band thrash metal statunitense Anthrax nel 1995."}
{"id": "796252", "revid": "287204", "url": "https://it.wikipedia.org/wiki?curid=796252", "title": "Jutaijutsu", "text": ""}
{"id": "796259", "revid": "729019", "url": "https://it.wikipedia.org/wiki?curid=796259", "title": "Moofushi", "text": "Moofushi (pron. \"muufu\u0282i\", senz'accenti tonici, dal maldiviano \"moo\", \"radice\" e \"fushi\", \"isola\" = \"Isola delle Radici\") \u00e8 un'isola delle Maldive, che si trova nella zona centro-occidentale dell'Atollo di Ari, a un paio di miglia dalla barriera esterna dell'atollo; l'isola \u00e8 situata a lato di una delle pass (\"Moofushi Kandu\") pi\u00f9 conosciute dai subacquei per la ricchezza del pesce pelagico in transito. La barriera corallina di Moofushi ha tuttavia subito pesantemente lo sbiancamento dei coralli avvenuto nel 1998 e non ha ancora recuperato completamente.\nDa un punto di vista amministrativo fa parte dell'Atollo Alif Dhaal."}
{"id": "796263", "revid": "1776051", "url": "https://it.wikipedia.org/wiki?curid=796263", "title": "Inside Out (Anthrax)", "text": "Inside Out \u00e8 un EP pubblicato dal gruppo musicale thrash metal statunitense Anthrax nel 1999.\nTracce.\nTracce presenti nell'edizione giapponese:"}
{"id": "796264", "revid": "486946", "url": "https://it.wikipedia.org/wiki?curid=796264", "title": "Villanoviano", "text": ""}
{"id": "796266", "revid": "123393603", "url": "https://it.wikipedia.org/wiki?curid=796266", "title": "Canale di Mosca", "text": "Il canale di Mosca (in russo: \u041a\u0430\u043d\u0430\u0301\u043b \u0438\u0301\u043c\u0435\u043d\u0438 \u041c\u043e\u0441\u043a\u0432\u044b\u0301 - \"Kanal imeni Moskvy\"), chiamato fino al 1947 \"canale Mosca-Volga\", \u00e8 un canale che congiunge il fiume Moscova con la principale arteria dei trasporti della Russia europea, il fiume Volga; il canale \u00e8 inoltre parte integrante del Sistema unificato di idrovie della Russia Europea. Scorre nelle oblast' di Mosca e Tver', a nord della capitale.\nCostruito grazie al lavoro forzato dei prigionieri dei gulag durante la dittatura di Stalin, ha inizio a Ivan'kovo, nei pressi della citt\u00e0 di Dubna, e si unisce al fiume Moscova a 19 chilometri a monte dal suo estuario. La lunghezza del canale \u00e8 di 128\u00a0km.\nGrazie ad esso, Mosca ha accesso a cinque mari, includendo il Mar Bianco, il mar Baltico, il mar Caspio, il mar d'Azov e il Mar Nero. Questo \u00e8 il motivo per cui Mosca \u00e8 talvolta chiamata \"il porto dei cinque mari\" (in russo: \u043f\u043e\u0440\u0442 \u043f\u044f\u0442\u0438 \u043c\u043e\u0440\u0435\u0439 - \"port pjati morej\"). A parte un utilizzo commerciale, il canale provvede a circa met\u00e0 del fabbisogno idrico della citt\u00e0, e le rive dei suoi numerosi bacini di riserva sono frequentati da moscoviti in cerca di svago."}
{"id": "796269", "revid": "1632387", "url": "https://it.wikipedia.org/wiki?curid=796269", "title": "The Island Years", "text": "The Island Years \u00e8 un album dal vivo della thrash metal statunitense Anthrax, pubblicato nel 1994 dalla Island Records.\nIl disco.\nSono delle registrazioni risalenti al tour antecedente l'abbandono di Joey Belladonna, poi arriveranno una prima reunion (con anche Dan Spitz) e una seconda nel 2010.\nCuriosit\u00e0.\nDurante l'esecuzione di \"Bring the Noise\" sono presenti anche i Public Enemy."}
{"id": "796272", "revid": "16066", "url": "https://it.wikipedia.org/wiki?curid=796272", "title": "Prosthetic", "text": ""}
{"id": "796273", "revid": "729019", "url": "https://it.wikipedia.org/wiki?curid=796273", "title": "Prosthetic Records", "text": "La Prosthetic Records \u00e8 una casa discografica specializzata nell'heavy metal, \u00e8 stata fondata da EJ Johantgen nel 1997 ed ha sede a Los Angeles, California.\nPur non disdegnando qualche incursione nel campo del metal dalle classiche sonorit\u00e0 thrash/death, Prosthetic, soprattutto nei primo decennio del nuovo millennio, si fece un'ottima fama producendo gli esordi di band dalle sonorit\u00e0 moderne e dal sound pi\u00f9 ricercato, band come Lamb of God (che in poco tempo riscossero un successo di dimensioni considerevoli), All That Remains, Bizantine, Yakuza, Kylesa ed altri ancora."}
{"id": "796275", "revid": "124706490", "url": "https://it.wikipedia.org/wiki?curid=796275", "title": "Crisi dello Sputnik", "text": "La crisi dello Sputnik \u00e8 un evento chiave della guerra fredda, che inizi\u00f2 il 4 ottobre del 1957 con il lancio, da parte dell'Unione Sovietica, del satellite Sputnik 1, minando la presunta supremazia tecnologica e missilistica americana.\nCi\u00f2 port\u00f2 alla cosiddetta corsa allo spazio tra URSS e USA, i quali cercavano di superarsi l'un l'altro nella conquista dello spazio. Negli Stati Uniti furono create la NASA e il DARPA per rispondere al programma spaziale sovietico.\nInoltre, meno di un anno dopo il lancio dello Sputnik, il congresso cre\u00f2 il NDEA (\"National Defense Education Act\"), un programma di quattro anni che rivers\u00f2 diversi miliardi di dollari nel sistema educativo americano, a causa della paura che il sistema scolastico sovietico fosse migliore di quello americano.\nNel 1953, il governo spese 153 milioni di dollari. Dal 1960 i fondi crebbero di almeno sei volte grazie al NDEA.\nDopo lo shock iniziale, la corsa allo spazio inizi\u00f2. Gli americani avviarono il Programma Apollo, che nel 1969 port\u00f2 il primo essere umano sulla Luna.\nLa reazione degli americani.\nLo Sputnik port\u00f2 a una serie di iniziative da parte degli USA:"}
{"id": "796277", "revid": "224230", "url": "https://it.wikipedia.org/wiki?curid=796277", "title": "Stato libero di Prussia", "text": "Lo Stato libero di Prussia, brevemente solo Prussia (td.: \"Freistaat Preu\u00dfen\" o solo \"Preu\u00dfen\"), fu una repubblica, formatasi dopo l'abolizione del Regno di Prussia, nonch\u00e9 il principale Land per superficie e per popolazione della Repubblica di Weimar, costituendone circa il 62,5% del territorio e della popolazione totale. \u00c8 esistito dal 1918 al 1947, quando venne sciolto per decisione degli Alleati.\nStoria.\nIl primo dopoguerra: la democrazia prussiana.\nEccetto per le colonie, quasi tutte le perdite territoriali della Germania dopo la prima guerra mondiale colpirono la Prussia. Come specificato nel Trattato di Versailles, l'ex regno perse territori a favore del Belgio (Eupen e Malmedy), della Danimarca (lo Schleswig settentrionale), della Lituania (la Regione di Klaip\u0117da), della Cecoslovacchia (area di Hlu\u010d\u00ednsko) e della Francia (Regione dell'Alsazia). La Provincia del Reno divenne zona demilitarizzata.\nGran parte delle perdite della Prussia andarono a favore della Polonia, inclusa la Posnania e la Prussia occidentale, come anche una sezione orientale della Provincia di Slesia. Danzica fu sottoposta all'amministrazione della Societ\u00e0 delle Nazioni, come Citt\u00e0 Libera di Danzica. Queste perdite territoriali separarono la Prussia orientale dal resto della nazione, ora accessibile solo con la ferrovia attraverso il Corridoio polacco o per mare.\nSiccome conteneva cos\u00ec tanta parte dell'area e della popolazione tedesca, il governo inizialmente pens\u00f2 di dividere la Prussia in diverse entit\u00e0 trattabili pi\u00f9 facilmente, ma infine il sentimento tradizionalista prevalse e la Prussia continu\u00f2 a sopravvivere come entit\u00e0 unica.\nDurante tutto il periodo di vita democratica dello Stato, cio\u00e8 dal 1918 al 1932, il governo fu retto da un'alleanza fra il Partito Socialdemocratico, il Zentrum cattolico ed il liberale DDP, detta \"Coalizione di Weimar\", perch\u00e9 formata dai partiti che avevano ideato la Costituzione repubblicana del Reich. Anche la \"Costituzione dello Stato libero di Prussia\" (\"Verfassung des Freistaats Preu\u00dfen\"), approvata il 30 novembre 1920, fu ideata da queste forze politiche.\nDurante il periodo di vita democratica, la Prussia fu guidata quasi ininterrottamente dal socialdemocratico Otto Braun, che (salvo due brevissimi intervalli) fu Primo Ministro prussiano dal 1920 al 1932.\n1932: colpo di Stato prussiano.\nNonostante la salda guida socialdemocratica al governo della Prussia, il Partito nazionalsocialista di Adolf Hitler guadagn\u00f2 via via consensi dalla classe medio-bassa e dai lavoratori della classe pi\u00f9 bassa, particolarmente nella Prussia orientale e nelle regioni industrializzate. Dal 1932 il NSDAP fu il maggiore partito della Prussia, eccetto che nella Slesia, dominata dal partito Cattolico. Il partito di centro-sinistra rimase comunque al potere, con all'opposizione l'estrema sinistra e l'estrema destra fascista.\nTutto questo cambi\u00f2 il 20 luglio 1932 con il \"Preu\u00dfenschlag\" (\"colpo di Stato prussiano\"), quando il Cancelliere Franz von Papen esautor\u00f2 il governo statale prussiano con la scusa che stava perdendo il controllo dell'ordine pubblico. A causa di questa emergenza, Papen si nomin\u00f2 Commissario del Reich per la Prussia e prese il controllo dello Stato. Questo rese facile ad Adolf Hitler la presa del controllo sulla Prussia negli anni seguenti.\n1933-1945: la Prussia sotto il governo nazista.\nIl 30 gennaio 1933 Adolf Hitler fu nominato cancelliere della Germania, segnando la fine della Repubblica di Weimar e la formazione della Germania nazista. Quattro settimane dopo, il 27 febbraio 1933, il Reichstag fu dato alle fiamme. Il ministro degli interni prussiano Hermann G\u00f6ring promulg\u00f2 una legge il giorno seguente, sospendendo le libert\u00e0 civili dei cittadini tedeschi. Sei giorni dopo l'incendio, le elezioni al Parlamento rafforzarono la posizione del Partito nazionalsocialista, anche se quest'ultimo non ottenne la maggioranza assoluta.\nIl nuovo Reichstag fu aperto a Potsdam il 21 marzo 1933, alla presenza del Presidente Paul von Hindenburg, ormai sofferente di demenza senile. In un incontro di propaganda, Hitler annunci\u00f2 il \"matrimonio\" della vecchia Prussia con la giovane Germania, per vincere i monarchici, i conservatori e i nazionalisti prussiani e indurli a votare la salita al potere di Hitler. La legge pass\u00f2 il 23 marzo 1933, garantendo a Hitler poteri dittatoriali.\nNell'aprile 1933 il Commissario del Reich e Primo Ministro di Prussia Franz von Papen era in visita presso la Citt\u00e0 del Vaticano. I nazisti approfittarono della sua assenza e nominarono Hermann G\u00f6ring Primo Ministro della Prussia. Con questo atto, Hitler fu in grado di avere pieni poteri in Germania, in quanto ora disponeva dell'intero apparato del governo prussiano, inclusa la polizia. Dal 1934 quasi tutti i ministeri prussiani furono uniti a quelli tedeschi; Hitler si nomin\u00f2 Governatore della Prussia, anche se questa funzione veniva esercitata da G\u00f6ring.\nNello Stato centralizzato creato dai nazisti con la \"Legge sulla Ricostruzione del Reich\" (\"Gesetz \u00fcber den Neuaufbau des Reiches\") del 30 gennaio 1934 e con la \"Legge dei Governatori del Reich\" (\"Reichsstatthaltergesetz\") del 30 gennaio 1935 gli stati furono di fatto dissolti. I governi degli stati federali erano ora controllati dai governatori del Reich nominati dal Cancelliere.\nLe terre prussiane trasferite alla Polonia dopo il Trattato di Versailles furono riannesse durante la seconda guerra mondiale, ma non furono riassegnate alla Prussia, furono unite a un separato Gau del Gro\u00dfdeutsches Reich.\n1945-1947: la fine della Prussia.\nCon la sconfitta della Germania nel 1945, giunse la divisione della Germania nelle zone di occupazione e il trasferimento delle terre ad est della Linea Oder-Neisse alla Polonia (con la parte settentrionale della Prussia orientale, inclusa K\u00f6nigsberg, oggi Kaliningrad, assegnata all'Unione Sovietica). Circa dieci milioni di tedeschi fuggirono o furono espulsi da queste zone, conformemente al piano di esodo dei tedeschi dall'Europa orientale.\nNel 1946 i territori prussiani assegnati alla zona di occupazione britannica vennero distaccati dalla Prussia ed eretti in Land autonomi, come segue:\nNella legge n\u00ba 46 del 25 febbraio 1947, gli Alleati proclamarono formalmente la dissoluzione di ci\u00f2 che era rimasto dello Stato prussiano.\nNonostante il suo autoritario predecessore, la Prussia era una promettente democrazia in Germania. L'abolizione dell'aristocrazia trasform\u00f2 la Prussia in una regione fortemente dominata dalla sinistra delle classi operaie della \"Berlino Rossa\" e dell'area industriale della Ruhr. Durante questo periodo, govern\u00f2 una coalizione di centro-sinistra, principalmente sotto il Partito Socialdemocratico di Germania guidato da Otto Braun. Durante il governo, Braun riform\u00f2 profondamente lo Stato, insieme al Ministro degli Interni Carl Severing, che fu anche modello per la Repubblica Federale di Germania. Ad esempio, un primo ministro non poteva rimanere in carica se un altro potenziale candidato godeva della maggioranza dei consensi. Questo concetto, conosciuto come sfiducia costruttiva, fu ripreso dalla legge della RFG. Molti storici ritengono che il governo prussiano del periodo raggiunse molti pi\u00f9 successi di quello della Germania unita.\nCome in altri stati tedeschi, sia attuali che del tempo della Repubblica di Weimar, il potere esecutivo era gestito da un ministro presidente e le leggi erano discusse dal Landtag eletto dal popolo.\nSuddivisioni della Prussia.\nCambiamenti prima della seconda guerra mondiale.\nNel 1920, con la legge della \"Grande Berlino\" (\"Gro\u00df-Berlin-Gesetz\"), si cre\u00f2 la nuova provincia di Berlino, separando la capitale dalla Provincia del Brandeburgo. Questa nuova provincia accrebbe le dimensioni della citt\u00e0 di 13 volte, e i suoi confini sono ancora mantenuti, salvo modifiche di dettaglio, dall'attuale stato federale di Berlino.\nLa parte restante delle province di Posnania e della Prussia occidentale furono combinate a formare la provincia di Posen-Prussia Occidentale nel 1922.\nI provvedimenti di legge assunti dal governo nazista nel 1933-1935 \"de facto\" abolirono l'autonomia statale della Prussia, come degli altri L\u00e4nder. La \"Legge per la rifondazione del Reich\" (\"Reichsgesetz \u00fcber den Neubau des Reiches\") del 30 gennaio 1934 cancell\u00f2 l'autogoverno dei L\u00e4nder. Dopo il \"Reichsstatthaltergesetz\" del 1935, tutti gli stati e le province furono \"de facto\" sciolti, permettendo ai nazisti la riorganizzazione della Germania in nuove suddivisioni (Gaue). Nonostante questo, alcuni cambiamenti vennero ancora apportati alle province prussiane dopo il 1935: ad esempio, la \"Legge per la grande Amburgo\" del 1937 trasfer\u00ec alcuni territori dello Schleswig-Holstein alla Libera Citt\u00e0 di Amburgo, mentre la citt\u00e0 di Lubecca fu annessa allo Schleswig-Holstein.\nDopo la seconda guerra mondiale.\nCon la nascita delle zone di occupazione alleate della Germania nel 1945 e con l'abolizione dello Stato prussiano nel 1947, le province della Prussia furono trasformate in nuovi L\u00e4nder. Tale processo fu tuttavia diversificato da zona a zona d'occupazione: nelle zone occidentali le antiche Province prussiane vennero, pur con taluni spostamenti di confine, direttamente elevate a L\u00e4nder autonomi (nel 1946); nella zona sovietica, invece, vennero dapprima riorganizzate e reistituite le Province, dovendosi imputare \"de jure\" solo alla decisione inter-alleata del 1947 il definitivo scioglimento dello Stato libero di Prussia."}
{"id": "796280", "revid": "224230", "url": "https://it.wikipedia.org/wiki?curid=796280", "title": "Casato degli York", "text": ""}
{"id": "796281", "revid": "6923", "url": "https://it.wikipedia.org/wiki?curid=796281", "title": "Return of the Killer A's", "text": "Return of the Killer A's \u00e8 una raccolta degli Anthrax pubblicata nel 1999 dalla Beyond Music in formato CD."}
{"id": "796282", "revid": "109485213", "url": "https://it.wikipedia.org/wiki?curid=796282", "title": "Bagrationovsk", "text": "Bagrationovsk (\u0411\u0430\u0433\u0440\u0430\u0442\u0438\u043e\u0301\u043d\u043e\u0432\u0441\u043a in russo, \"Preu\u00dfisch Eylau\" in tedesco, \"Yluva\"/\"Pr\u016bs\u0173 Ylava\" in lituano, \"Pruska I\u0142awa\"/\"I\u0142awka\" in polacco) \u00e8 una citt\u00e0 dell'Oblast' di Kaliningrad, in Russia, posta a 37\u00a0km circa da Kaliningrad, capoluogo del Bagrationovskskij raion e con una popolazione di circa 7.000 abitanti (2004).\nStoria.\nNel 1325 i Cavalieri Teutonici vi costruirono un imponente castello. Nel 1585 venne ufficialmente sottoposta al potere di un sovrano, mentre nel 1807 fu luogo della sanguinosa Battaglia di Eylau, che vide contrapposte la Russia e la Francia.\nDopo la seconda guerra mondiale venne ceduta all'Unione Sovietica assieme a parte della Prussia Orientale e nel 1946 entr\u00f2 ufficialmente a far parte dell'Oblast' di Kaliningrad, quando assunse la denominazione attuale su decisione del governo russo che decise di intitolarla al generale P\u00ebtr Ivanovi\u010d Bagration, generale russo che qui si distinse nel 1807. In precedenza era generalmente conosciuta come Eylau."}
{"id": "796283", "revid": "78273", "url": "https://it.wikipedia.org/wiki?curid=796283", "title": "Petr Bagration", "text": ""}
{"id": "796284", "revid": "729019", "url": "https://it.wikipedia.org/wiki?curid=796284", "title": "Forte Prenestina", "text": "Il Forte Prenestina \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel quartiere Q. XIX Prenestino-Centocelle, nel territorio del Municipio Roma V.\nStoria.\nFu costruito a partire dal 1880 e terminato nel 1884, su una superficie di 13,4 ha, al quarto km di via Prenestina, dalla quale prende il nome.\nNel 1977 \u00e8 stato preso in consegna dal Comune di Roma, lasciandolo in stato di abbandono per molti anni.\nDestinato nel piano regolatore generale comunale del 1962 a zona N (verde pubblico) nell'ultimo piano regolatore viene riconfermato a \"verde pubblico e servizi pubblici di livello locale\".\nDal 1\u00ba maggio 1986, il forte \u00e8 occupato dal centro sociale autogestito CSOA Forte Prenestino."}
{"id": "796285", "revid": "1363832", "url": "https://it.wikipedia.org/wiki?curid=796285", "title": "Khanato di Qasim", "text": "Il Khanato di Qasim o Kazim (in tataro \"\u041a\u0430\u0441\u044b\u0439\u043c \u0445\u0430\u043d\u043b\u044b\u0433\u044b\", \"\u041a\u0430\u0441\u044b\u0439\u043c \u043f\u0430\u0442\u0448\u0430\u043b\u044b\u0433\u044b\"; Russo \u041a\u0430\u0441\u0438\u043c\u043e\u0432\u0441\u043a\u043e\u0435 \u0445\u0430\u043d\u0441\u0442\u0432\u043e, \u041a\u0430\u0441\u0438\u043c\u043e\u0432\u0441\u043a\u043e\u0435 \u0446\u0430\u0440\u0441\u0442\u0432\u043e) fu una formazione territoriale tatara (khanato), vassallo del Granducato di Mosca, che esistette dal 1452 fino al 1681 nel territorio di quello che \u00e8 oggi l'Oblast di Rjazan, nei territori circostanti il fiume Oka. Fu creato sulle terre che Vassili II regal\u00f2 al principe di Kazan' Qasim khan, figlio del primo Khan di Kazan' Ulugh Mohammet, figlio di Barak Khan, discendente di Uros Khan dell'Orda Bianca, della stirpe di Orda Khan e perci\u00f2 anche di Gengis Khan in linea diretta.\nLa formazione del Khanato.\nLa popolazione originaria del khanato era formata da trib\u00f9 finniche quali i Meshchera e i Muromi e, prima della formazione di quest'ultimo, tale terra era contesa tra la Rus' di Kiev e la Bulgaria del Volga. Le trib\u00f9 locali erano vassalle dei duchi della Rus' e, pi\u00f9 tardi furono incorporate nel ducato di Vladimir. Nel 1152 il Duca di Vladimir Jurij Dolgorukij fond\u00f2 la citt\u00e0 di Gorodec Me\u0161\u010d\u00ebrskij. Dopo l'invasione mongola della Russia tale territorio fu incorporato dall'Orda d'Oro. Trib\u00f9 turcomanne apparvero allora nell'area, fondando nuove citt\u00e0 incoraggiate dai mongoli e convertite all'islamismo dai vicini Bulgari del Volga, il cui stato era nel frattempo scomparso, anch'esso inglobato dall'irresistibile avanzata mongola. Nel territorio fu fondato dal Baig Mohammad Shirin il Principato semi-indipendente di Mishar Yurt. Dopo la battaglia di Sudzal del 1445, Ulugh Mohammet reclam\u00f2 il ritorno di queste terre sotto l'egida delle popolazioni tartare che le abitavano.\nSecondo alcuni storici, tra i quali Khudjakov, Vassili permise al figlio di Moxammat, Qasim la creazione del Khanato, che fu ribattezzato con il suo nome. Un'altra versione ipotizza che Qasim fosse in realt\u00e0 al servizio dei Russi e che gli fossero donate quelle terre al fine di creare uno Stato cuscinetto tra la Moscovia e il Khanato di Kazan', tanto \u00e8 vero che tale Khanato \u00e8 sempre stato vassallo della Moscovia e, anche se i Khan governavano il territorio, le scelte politiche erano ad esclusivo appannaggio russo.\nPopolazioni.\nAl tempo della sua formazione il khanato era popolato dai Tartari Mi\u015f\u00e4r (discendenti delle prime popolazioni turche), Russi e Mordovi. Le trib\u00f9 Meshchera e Muromi erano infatti gi\u00e0 state assimilate. Alcuni Tatari di Kazan' si reinsediarono nelle terre di Qasim e furono perci\u00f2 chiamati \"Tatari di Qasim\". I Tatari di Qasim facevano parte dell'amministrazione statale o dell'esercito e furono per la maggior parte assimilati tra i Tatari Mi\u015f\u00e4r, tuttavia all'incirca 1.000 Tatari di Qasim vivono tutt'oggi nella citt\u00e0 di Kasimov.\nLe famiglie nobili locali erano i Man\u011f\u0131t, gli Ar\u011f\u0131n, gli C\u00e4lair e i Q\u0131p\u00e7aq. Gli amministratori russi eleggevano i khan fra le famiglie regnanti degli altri Khanati Tatari.\nStoria.\nI Khan di Qasim con il loro esercito parteciparono a tutti i raid moscoviti contro il Khanato di Kazan' (1467-1469, 1487, 1552). Dopo la conquista di Kazan' il governatorato autonomo dei Khan fu abolito e il Khanato pass\u00f2 sotto l'amministrazione diretta di un voivoda russo. Tuttavia, seppur solo nella forma, i khan continuarono a regnare. Uno di loro, Simeon Bekbulatovi\u010d, fu battezzato e proclamato granduca di Moscovia per un breve periodo nel 1574. Sotto il regno del Khan Sayed Borhan (1627-1679) la Russia inizi\u00f2 una politica di cristianizzazione. I Beig, che avevano uno status equivalente ai boiardi, furono declassati. Questo provoc\u00f2 una rivolta tatara nel 1656. Dopo la morte della khanbika (regina) Fatima Soltan nel 1681, il Khanato fu abolito."}
{"id": "796286", "revid": "110157", "url": "https://it.wikipedia.org/wiki?curid=796286", "title": "Museo archeologico del territorio di Populonia", "text": "Il Museo Archeologico del Territorio di Populonia, inaugurato nel 2001 nella citt\u00e0 di Piombino, contiene reperti provenienti da quello che era l'antico territorio di Populonia (Val di Cornia) per un periodo che va dalla preistoria alla tarda antichit\u00e0. Presso il museo \u00e8 attivo un centro di archeologia sperimentale, riguardante la lavorazione della ceramica e della pietra.\nL'edificio.\nIl museo si trova in un edificio storico che faceva parte dell'antica Cittadella, sede dei principi Appiani e quindi della principessa Elisa Baciocchi, sorella di Napoleone. Si tratta del palazzo Nuovo (antiche stalle e alloggi della corte degli Appiani) che ha, prima del museo, ospitato anche abitazioni popolari, caserme di pubblica sicurezza e un istituto professionale. Il progetto di restauro \u00e8 stato firmato da Pier Luigi Cervellati, Giovanni Maffei Cardellini e Alberto Montemagni.\nPercorso espositivo.\nIl museo ha come scopo di illustrare la storia del territorio e dell'utilizzo delle sue risorse, tra cui in particolare quelle minerarie. I materiali sono databili dall'epoca preistorica a quella etrusca (corredi tombali dalle necropoli di Populonia) e romana.\nL'organizzazione segue il filo cronologico della storia del territorio: le prime sale sono dedicate ai reperti preistorici (dall'et\u00e0 della pietra all'et\u00e0 del bronzo), le sale centrali al periodo etrusco e le ultime al periodo romano e tardo antico.\nOltre che dai reperti, i diversi periodi sono illustrati anche da una serie di pannelli che rivestono le pareti delle sale e in alcuni casi circondano le vetrine. Vi sono inoltre esposti modelli di impianti produttivi (forni protostorici ed etruschi), di una tomba e del carico di una nave.\nL'Anfora di Baratti.\nIl reperto pi\u00f9 importante conservato nel museo \u00e8 l'Anfora argentea di Baratti, rinvenuta accidentalmente in mare tra le reti di un peschereccio nelle acque del golfo di Baratti nel 1968 e pazientemente restaurata. Questo vaso, risalente al IV secolo d.C. e decorato con 134 medaglioni raffiguranti miti e divinit\u00e0 pagane, legate al culto della dea Cibele.\nNon solo si tratta quindi di un raro pezzo di argenteria tardoantica, ma anche di un documento sul persistere della cultura pagana in alcune frange di popolazione dell'Impero Romano anche dopo la conversione statale al Cristianesimo.\nAltri reperti.\nAltri importanti reperti del museo di Populonia sono il \"Mosaico dei pesci\", raffigurante una scena di naufragio e risalente al II secolo a.C., il Tesoretto di Rimigliano (un insieme di monete romane rinvenute in mare concrezionate fra loro), il carico del relitto del Pozzino (nave del II secolo a.C.) e i corredi di numerose tombe etrusche, fra cui sono da segnalare la Tomba delle Oreficerie (VII secolo a.C.), la Tomba del Bronzetto di Offerente (VI-IV secolo a.C.) e la Tomba 14 delle Grotte (IV-III secolo a.C.) rinvenuta durante una campagna di scavi del 1997-1998.\nSpicca inoltre l'incisione su pietra di un bisonte di epoca preistorica."}
{"id": "796287", "revid": "131351", "url": "https://it.wikipedia.org/wiki?curid=796287", "title": "Montagna russa", "text": ""}
{"id": "796289", "revid": "400694", "url": "https://it.wikipedia.org/wiki?curid=796289", "title": "Bagration (disambigua)", "text": ""}
{"id": "796290", "revid": "83531", "url": "https://it.wikipedia.org/wiki?curid=796290", "title": "Bathalaa", "text": "Bathalaa (pron. \"batalaa\", senz'accenti tonici, dal nome in lingua maldiviana di un tipo di patata) \u00e8 un'isola delle Maldive, che si trova nella zona centro-orientale dell'Atollo di Ari, a ridosso della barriera esterna dell'atollo. L'isola, sede del resort turistico di \"Bathala\", \u00e8 situata a lato di una pass (\"Bathalaa Kandu\"); le sue acque vantano quindi una notevole ricchezza e variet\u00e0 di specie ittiche. L'isola dista circa 20 minuti di idrovolante dall'aeroporto di Mal\u00e9 alternativamente Batalaa pu\u00f2 essere raggiunta anche utilizzando la barca veloce in circa un'ora e 30 minuti. L'isola, meta di turismo e degli inservienti che vi lavorano, \u00e8 considerata disabitata. La barriera corallina di Bathalaa ha visibilmente recuperato dopo lo sbiancamento dei coralli avvenuto nel 1998."}
{"id": "796291", "revid": "1776051", "url": "https://it.wikipedia.org/wiki?curid=796291", "title": "Fistful of Anthrax", "text": "Fistful of Anthrax \u00e8 una raccolta pubblicata inizialmente solo in Giappone nel 1987 dalla band thrash metal statunitense Anthrax. Da qualche anno \u00e8 distribuita anche in Europa."}
{"id": "796296", "revid": "93270", "url": "https://it.wikipedia.org/wiki?curid=796296", "title": "Bathala", "text": ""}
{"id": "796297", "revid": "123183154", "url": "https://it.wikipedia.org/wiki?curid=796297", "title": "Palasport Tazzoli", "text": "Il palasport Tazzoli \u00e8 una struttura sportiva polivalente per gli sport del ghiaccio, che si trova a Torino, nel quartiere Mirafiori Nord (zona Sud-Ovest della citt\u00e0), vicino alle storiche officine della Fiat Mirafiori; \u00e8 stato ricostruito - sul sito che ospitava una pista all'aperto - per i XX Giochi olimpici invernali.\nLe dimensioni del campo di gara principale sono di 30 x 60 metri, il che consente di disputare competizioni ufficiali di hockey su ghiaccio (vi giocano le squadre maschile e femminile del Real Torino HC e la squadra dell'HC Torino Bulls) e di Ice sledge hockey (con i Tori Seduti Torino). \u00c8 presente anche una seconda pista raggiungibile attraverso un tunnel sotterraneo\nL'impianto stato utilizzato anche in occasione delle Universiadi invernali di Torino 2007 ed attualmente viene utilizzato dalle societ\u00e0 iscritte alla Federazione Italiana Sport del Ghiaccio della Regione Piemonte e dalle loro squadre agonistiche che competono nelle discipline dell'hockey, del pattinaggio di figura, del pattinaggio di velocit\u00e0 e short track e del curling.\nVenne progettato nel 2002, in vista di Torino 2006, dall'architetto bolzanino Claudio Lucchin, Cesare Roluti, assieme allo studio De Ferrari e allo studio Lee (che hanno progettato anche il palaghiaccio olimpico di Torre Pellice). Fu poi realizzato tra il 2003 ed il 2005.\nIl 12 e 13 gennaio 2013 si \u00e8 svolta la \"final four\" Coppa Italia di Hockey su ghiaccio vinta dal Hockey Club Valpellice.\nTra gli atleti che hanno calcato la pista del Tazzoli, la medaglia d'argento olimpica di short track Fabio Carta."}
{"id": "796298", "revid": "729019", "url": "https://it.wikipedia.org/wiki?curid=796298", "title": "Saiman 202", "text": "Il Saiman 202 era un monomotore da turismo ad ala bassa sviluppato dall'azienda italiana Societ\u00e0 Anonima Industrie Meccaniche Aeronautiche Navali (SAIMAN) nei tardi anni trenta e prodotto su licenza anche da Compagnia Nazionale Aeronautica (CNA) e SACA fino al 1943.\nDestinato al mercato dell'aviazione generale fu utilizzato, principalmente dalla Regia Aeronautica, durante la seconda guerra mondiale come aereo da addestramento e da collegamento.\nStoria del progetto.\nNel gennaio 1937 il Ministero dell'Aeronautica emise una specifica per la richiesta di un piccolo velivolo da turismo di produzione nazionale che prevedesse, tra le altre caratteristiche, l'equipaggiamento con un motore radiale Fiat A.50. Al bando di concorso decidono di partecipare alcune delle aziende aeronautiche italiane del periodo tra cui Caproni, SAI Ambrosini e SAIMAN.\nProgettato dall'ingegner Mario Bottini, il 202 era l'evoluzione monoplana del biplano da addestramento Saiman 200. Il 202 aveva un aspetto tradizionale ed adottava una fusoliera dalla struttura realizzata in legno rivestita da pannelli di compensato intelato. La cabina di pilotaggio, chiusa ed in posizione leggermente avanzata rispetto alle ali, presentava due posti affiancati raggiungibili tramite due aperture dal ali di gabbiano sul tettuccio. Sotto le ali, montate a sbalzo, era presente un carrello d'atterraggio fisso ed ammortizzato, inizialmente carenato, che veniva completato da un ruotino d'appoggio posteriore, situato sotto il piano di coda dal classico impennaggio monoderiva. Inizialmente progettato per essere motorizzato dal britannico de Havilland Gipsy Major, in fase di produzione adott\u00f2 la sua versione prodotta su licenza in Italia, l'Alfa Romeo 110 da 120 CV.\nEntrato inizialmente in produzione presso la piccola fabbrica SAIMAN adiacente all'idroscalo Carlo Del Prete di Ostia verso la fine del 1938, venne realizzato complessivamente in 390 esemplari fino al 1943, anno in cui cess\u00f2 la produzione. Alcuni esemplari furono requisiti dalla Luftwaffe, dopo l'armistizio dell'8 settembre 1943, ed impiegati in Italia come aerei da collegamento dell'Organizzazione Todt. Dopo il termine della seconda guerra mondiale gli esemplari sopravvissuti vennero integrati nella rifondata Aeronautica Militare, la designazione della nuova forza aerea della Repubblica Italiana, ed in seguito una ventina di Saiman 202 vennero ceduti agli aero club italiani che li impiegarono fino a oltre la met\u00e0 degli anni sessanta. Un esemplare, perfettamente restaurato, \u00e8 conservato nel Museo Aeronautico \"Gianni Caproni\" di Trento.\nDal 202 venne sviluppato un ulteriore prototipo, il Saiman 208, collaudato a Roma Lido il 17 novembre 1941 dal pilota Luigi Pessione, il quale per\u00f2 non venne mai avviato alla produzione."}
{"id": "796305", "revid": "729019", "url": "https://it.wikipedia.org/wiki?curid=796305", "title": "Moshers 1986-1991", "text": "Moshers 1986-1991 \u00e8 una raccolta pubblicata solo nel 1998 dalla band thrash metal statunitense Anthrax."}
{"id": "796307", "revid": "1226", "url": "https://it.wikipedia.org/wiki?curid=796307", "title": "Spie", "text": ""}
{"id": "796308", "revid": "79968", "url": "https://it.wikipedia.org/wiki?curid=796308", "title": "Deutsche Luftschifffahrts Aktiengesellschaft", "text": ""}
{"id": "796313", "revid": "767487", "url": "https://it.wikipedia.org/wiki?curid=796313", "title": "Calcarenite", "text": "La calcarenite \u00e8 un tipo di roccia sedimentaria clastica, formata da particelle calcaree delle dimensioni della sabbia (&gt;0,0625mm,&lt;2\u00a0mm di diametro) Riferito alle dimensioni dei clasti.\nIl termine calcareni venne proposto per la prima volta, nel 1903, da Grabau come parte della sua classificazione dei carbonati di calcilutite, calcarenite e calcirudite basata sulla dimensione dei granuli dei detriti che compongono la roccia sedimentaria.\nIl cemento che unisce le particelle \u00e8 di solito anch'esso calcareo.\nI clasti che compongono la calcarenite sono spesso di origine biologica, ovvero fossili di organismi marini, spesso frammenti di gusci di molluschi, alghe o foraminiferi.\nLa resistenza meccanica di questa roccia cambia con il suo grado di saturazione in acqua. Inoltre processi di dissoluzione chimica del cemento portano ad ulteriori riduzioni di resistenza e rigidezza."}
{"id": "796314", "revid": "729019", "url": "https://it.wikipedia.org/wiki?curid=796314", "title": "Madoogali", "text": "Madoogali (pron. \"ma\u0256uu\u0263a\u026di\", senz'accenti tonici) \u00e8 un'isola delle Maldive, che si trova nella zona nord-occidentale dell'Atollo di Ari, a qualche miglia dalla barriera esterna dell'atollo; l'isola, sede dell'omonimo resort turistico, \u00e8 situata in mezzo a una pass (\"Madoogali Kandu\") e le sue acque sono quindi ricche d'ogni variet\u00e0 di specie ittiche. La barriera corallina di Madoogali \u00e8 fra quelle che hanno recuperato meglio dopo lo sbiancamento dei coralli avvenuto nel 1998."}
{"id": "796315", "revid": "12290", "url": "https://it.wikipedia.org/wiki?curid=796315", "title": "Professor Xavier", "text": ""}
{"id": "796316", "revid": "1793900", "url": "https://it.wikipedia.org/wiki?curid=796316", "title": "Santa Clarita", "text": "Santa Clarita \u00e8 un comune degli Stati Uniti d'America di 219.611 abitanti, situato nella contea di Los Angeles in California.\nGeografia fisica.\nTerritorio.\nSanta Clarita ha una superficie totale di . La citt\u00e0 \u00e8 situata a 56\u00a0km da Los Angeles ed occupa la maggior parte della Santa Clarita Valley. La citt\u00e0 \u00e8 stata colpita dai terremoti di San Fernando nel 1971 e di Northridge del 1994, quanto molti edifici commerciali e residenziali sono stati devastati.\nClima.\nSanta Clarita si trova in una zona di clima mediterraneo, caratterizzate da estati afose e inverni miti. Il clima asciutto ha causato nei precedenti anni, diversi incendi nei mesi di fine estate e inizio agosto, conosciuti come \"stagione degli incendi\". Le pioggia interessa solo i mesi di gennaio e febbraio, mentre precipitazione nevose si sono verificate solo il 26 febbraio 2011."}
{"id": "796318", "revid": "287204", "url": "https://it.wikipedia.org/wiki?curid=796318", "title": "Mamma Mia! (musical)", "text": "Mamma Mia! \u00e8 un musical, in due atti, scritto dalla drammaturga inglese Catherine Johnson e basato sulle canzoni del gruppo musicale pop svedese ABBA. Il titolo stesso del musical riprende quello di una famosa canzone degli ABBA: \"Mamma Mia\" del 1975.\nLa colonna sonora del musical include i pi\u00f9 grandi successi degli ABBA tra cui \"Super Trouper\", \"Dancing Queen\", \"Thank You for the Music\", \"The Winner Takes It All,\" \"Lay All Your Love on Me\" e \"S.O.S.\". Un best seller degli ABBA quale \"Fernando\" non \u00e8 proposto esplicitamente quale \"numero\" dello spettacolo, ma come una sorta di easter egg: Donna, la madre della protagonista, lo fischietta infatti in una scena in cui attende alla piccola manutenzione del suo semi-fatiscente albergo.\nA luglio 2003 \"Mamma Mia!\" ha avuto pi\u00f9 di 10 milioni di spettatori in tutto il mondo, ma si stima che nel 2006 questo numero potrebbe essere pi\u00f9 che raddoppiato.\nLa trama ruota attorno alle vicende di Sophie e di sua madre, Donna. Sophie, in procinto di sposarsi, vorrebbe l'assenso del padre, che non ha mai conosciuto. Decisa a scoprire l'identit\u00e0 del genitore, si trover\u00e0 a dover decidere chi, fra tre possibili candidati, \u00e8 l'uomo che sta cercando.\nNel 2008 \u00e8 stata tratta dal musical una versione cinematografica dal titolo omonimo, e nel 2018 il sequel \"Mamma Mia! Ci risiamo\".\nTrama.\nLa storia ha inizio in un'isola greca d'invenzione e coinvolge due donne: Sophie Sheridan, prossima al matrimonio con Sky, che ha sempre voluto conoscere l'identit\u00e0 del suo vero padre e sua madre, Donna Sheridan, che non desidera parlare alla figlia del suo passato.\nSophie legge di nascosto un diario scritto in giovent\u00f9 dalla madre dove ella descrive le sue relazioni sentimentali con tre uomini. La conclusione a cui giunge Sophie \u00e8 che uno di loro deve essere certamente suo padre e decide di spedire l'invito di nozze a tutti e tre senza rivelare nulla a sua madre.\nI tre uomini sono Harry Bright, Bill Anderson e Sam Carmichael, ognuno con le proprie peculiarit\u00e0. Harry \u00e8 un banchiere intelligente che ride in modo singolare; Sam, un architetto gi\u00e0 sposato all'epoca della relazione con Donna; Bill, un australiano che riassume tutti gli stereotipi degli abitanti di quel paese.\nPartecipano al matrimonio, invitate da Donna, anche due vecchie amiche: Tanya, una pluridivorziata molto ricca, e Rosie, una single convinta che ama divertirsi. Le tre donne si erano conosciute anni prima formando un trio canoro chiamato \"Donna and the Dynamos\".\nInizialmente, Sophie \u00e8 portata a credere che suo padre sia Bill dopo aver saputo che sua zia, Sophia, aveva lasciato una grossa somma di denaro in eredit\u00e0 per tutti i suoi familiari. Donna, le aveva raccontato di averla chiamata cos\u00ec in ricordo di una certa Sophia, la cui eredit\u00e0 gli aveva permesso di aprire un locale.\nSophie chiede, dunque, a Bill di condurla all'altare il giorno del matrimonio e l'uomo accetta. Ma di l\u00ec a poco, anche Harry e Sam, ciascuno convinto di essere il padre della ragazza, ne parlano con Sophie arrivando a credere anch'essi, ognuno all'insaputa dell'altro, di dover portare all'altare la \"figlia\", finch\u00e9 Sophie non chiarisce a tutti, che sar\u00e0 sua madre invece a darla in sposa.\nViene il giorno del matrimonio, e finalmente chiaro a ognuno che la paternit\u00e0 di Sophie \u00e8 ancora ignota, ma a nessuno dei tre \"padri\" importa quale sia la verit\u00e0: tutti e tre gli uomini sarebbero felici di far parte della vita della giovane, la quale si rende tuttavia conto che non desidera affatto sposarsi.\nMa i preparativi del matrimonio non possono andare sprecati; cos\u00ec Donna finisce per sposare Sam, oramai da tempo divorziato. \u00c8 evidente, inoltre, che pure Rosie e Bill sono sentimentalmente attratti l'uno dall'altra. Harry, dal canto suo, aveva accennato ad una sua \"dolce met\u00e0:\" rivela di essere omosessuale e fidanzato con un uomo chiamato Nigel.\nLa storia termina con Sophie e Sky che lasciano l'isola per viaggiare in giro per il mondo.\nRappresentazioni e successi.\n\"Mamma mia!\" debutta a Londra il 6 aprile 1999 al teatro \"Prince Edward\", in cui viene rappresentato ininterrottamente fino al 2004, quando viene trasferito al \"Prince of Wales Theatre\". Da settembre 2012 lo spettacolo si \u00e8 spostato al \"Novello Theatre\".\nIl cast originale londinese includeva: Siob\u00e1hn McCarthy (\"Donna\"), Louise Plowright (\"Tanya\") e Jenny Galloway nella parte di \"Rosie\".\nLa prima rappresentazione oltreoceano risale al 23 maggio 2000 a Toronto, in Canada, al \"Royal Alexandra Theatre\".\nIl debutto a Broadway avviene il 18 ottobre 2001 al \"Winter Garden Theatre\". Il cast della prima a Broadway comprendeva Louise Pitre (\"Donna\"), Judy Kaye (\"Rosie\") e Karen Mason (\"Tanya\").\nIl 15 maggio 2005, \"Mamma Mia!\" supera per numero di repliche (oltre 1500) alcune produzioni storiche di Broadway come The Sound of Music, The King and I e Baciala per me (\"Damn Yankees\"). Dal 9 settembre 2006 \u00e8, per numero di rappresentazioni, la ventiquattresima pi\u00f9 longeva produzione teatrale di Broadway.\nNel giugno 2005, \"Mamma Mia!\" raggiunge le 1.000 repliche a Las Vegas, diventando la pi\u00e8ce teatrale di maggior successo e durata mai rappresentata in questa citt\u00e0.\nIl 19 aprile 2006, sul sito web \"Broadway.com\" \u00e8 stata annunciata, per l'autunno del 2007, una versione cinematografica del musical, diretta da Tom Hanks e con Rita Wilson, Bj\u00f6rn Ulvaeus e Benny Andersson come produttori esecutivi, che vedr\u00e0 l'attrice Meryl Streep interpretare il ruolo di Donna.\nIl film, in realt\u00e0, uscir\u00e0 nelle sale cinematografiche statunitensi nell'estate del 2008 e in autunno in quelle italiane. Del cast fanno parte la gi\u00e0 citata Meryl Streep, Pierce Brosnan e Colin Firth.\nAd ottobre del 2006, \"Mamma Mia!\" \u00e8 stato rappresentato in otto lingue: inglese, tedesco, giapponese, neerlandese, coreano, spagnolo, svedese e russo.\nNel 2009 va in scena al PalaCredito di Romagna di Forl\u00ec per il Ravenna Festival.\nDopo essere stato rappresentato per sette mesi al Teatro Nazionale di Milano, da ottobre 2011 il Musical prodotto da Stage Entertainment \u00e8 stato replicato fino al 29 febbraio 2012 al Teatro Brancaccio di Roma.\nProduzioni.\nRappresentazioni in Italia.\nIl 21 ottobre 2008, viene comunicato l'arrivo del musical anche nei teatri italiani. Il tour \u00e8 partito il 26 febbraio dal teatro degli Arcimboldi di Milano e ha fatto tappa al Politeama Rossetti di Trieste dal 22 aprile al 3 maggio 2009 e al Palafiera di Forl\u00ec dal 15 al 20 giugno nell'ambito del \"Ravenna Festival\".\nCanzoni.\nBis a fine spettacolo.\nIl pubblico \u00e8 invitato a cantare durante i bis di Mamma Mia e Dancing Queen.\nVariazione sul copione originale.\nL'allestimento iniziale del musical avrebbe dovuto presentare la canzone Summer Night City (Notte d'estate) subito dopo il prologo. La scena, in seguito tagliata, mostrava le prove del matrimonio e, durante l'esecuzione della canzone, l'arrivo di Tanya e Rosie sull'isola."}
{"id": "796322", "revid": "21880", "url": "https://it.wikipedia.org/wiki?curid=796322", "title": "Lemna minor", "text": "La lenticchia d'acqua (Lemna minor ) \u00e8 una pianta acquatica della famiglia delle Aracee. Tra i contadini della pianura padana, dove questa pianta \u00e8 molto diffusa nei canali o nei fossi per l'irrigazione, \u00e8 nota con il nome di \"ranina\".\nDescrizione.\n\"Lemna minor\" \u00e8 una angiosperma, cio\u00e8 ha il sistema riproduttivo basato sulla produzione di fiori e semi; date le sue dimensioni estremamente esigue, \u00e8 tra le angiosperme pi\u00f9 piccole esistenti.\nLa pianta consiste in una sola piccolissima foglia, ovale o tondeggiante, galleggiante sull'acqua, che misura mediamente di lunghezza, da cui si diparte inferiormente un'unica piccola radice, a forma di filo, lunga circa 8\u00a0mm, flottante nell'acqua.\nLa pianta ha una elevatissima velocit\u00e0 di moltiplicazione vegetativa, tale che spesso gli specchi acquei sono completamente colonizzati in superficie da un tappeto unico di decine di migliaia di piantine. La diffusione della pianta, pur essa producendo fiori e semi, non \u00e8 quindi primariamente dovuta ai semi, ma invece alla estensione della pianta con piccolissime gemme stolonifere, che producono cloni identici dello stesso individuo.\nDistribuzione e habitat.\n\u00c8 ampiamente diffusa in Europa, Africa orientale, Asia, Nord America e America centrale. In Italia \u00e8 comune nella Pianura Padana, in Puglia e in Toscana.\nPopola, a volte in maniera infestante, i ristagni d'acqua dolce sino ad una quota di . Ricopre spesso la superficie dei fontanili.\nNel territorio della \"Conca di Bari\", in Puglia, la lenticchia d'acqua cresce non di rado nelle pozze d'acqua che si formano sul fondo dei solchi torrentizi (lame) i quali, in occasione di abbondanti piogge, convogliano le acque meteoriche dall'Altopiano delle Murge fino all'Adriatico.\nSpecie simili.\nMolto simile alla lenticchia d'acqua \u00e8 la lenticchia di palude (\"Spirodela polyrhiza\"), la pi\u00f9 grande della famiglia che raggiunge i e, differentemente dalle altre Lemnoidee che posseggono un'unica radice filamentosa, presenta un ciuffo di radici da cui trarre nutrimento.\nColtivazione.\n\u00c8 allo studio la coltivazione della pianta, in estese colonie, in vasche con flusso di soluzioni acquose reflue (di deiezioni animali), al fine di produrre amido da utilizzare per la produzione di etanolo, sostituendo in modo economicamente vantaggioso il mais: secondo la ricerca condotta da Jay Cheng, ingegnere biologico dell'Universit\u00e0 di Stato del North Carolina, la quantit\u00e0 di amidi per acro sarebbe fino a cinque volte superiore.\nAcquariofilia.\nNel mondo dell'acquariofilia \"Lemna minor\" \u00e8 conosciuta come specie infestante, l'abbondanza di nutrienti in acquario ne favorisce una crescita quasi esponenziale arrivando a ricoprire tutta la superficie dell'acquario e danneggiando l'ecosistema.\nPer controllare la popolazione basta eliminare le piantine con un semplice retino, ma sbarazzarsene definitivamente \u00e8 difficile perch\u00e9 i piccoli semi saranno sempre presenti in acquario e continueranno a moltiplicarsi."}
{"id": "796323", "revid": "147489", "url": "https://it.wikipedia.org/wiki?curid=796323", "title": "Wanda Maximoff", "text": ""}
{"id": "796325", "revid": "287204", "url": "https://it.wikipedia.org/wiki?curid=796325", "title": "Dalian", "text": "Dalian () \u00e8 una citt\u00e0 della Cina nella provincia del Liaoning.\nConta circa 6,7 milioni di abitanti, \u00e8 il principale porto della sua provincia e il terzo per importanza di tutta la Cina.\nStoria.\nDurante le dinastie Qin e Han, il territorio di Dalian fu sotto la giurisdizione della provincia di Liaodong. Agli albori della Dinastia Tang la giurisdizione del territorio fin\u00ec nella provincia di Andong, nel regno di Jili.\nNel XX secolo dopo la guerra russo-giapponese la citt\u00e0 fu occupata dai giapponesi ed unita allo stato fantoccio del Manchukuo. Nel 1937 la citt\u00e0 venne ampliata dai Giapponesi e divisa in due citt\u00e0: Dairen al nord (odierna Dalian) e Ryojun a sud (Lushun).\nGeografia fisica.\nTerritorio.\nDalian si trova all'estremo della penisola di Liaodong, fra il Mar Giallo a est e il Mare di Bohai a ovest.\n\u00c8 costituita dalla citt\u00e0 di Dalian vera e propria e la pi\u00f9 piccola citt\u00e0 di L\u00fcshunkou, conosciuta anche come Port Arthur o Ryojun.\nEconomia.\nDalian \u00e8 la citt\u00e0 cinese pi\u00f9 settentrionale ad ospitare un porto libero dai ghiacci tutto l'anno. Nel 1984 Dalian ha ricevuto lo status di zona economica speciale, che consente di ricevere importanti investimenti stranieri.\nDalian \u00e8 il pi\u00f9 grande porto petrolifero della Cina, ed il terzo in assoluto, di conseguenza \u00e8 sede di raffinerie e stabilimenti chimici. La citt\u00e0 ha ricevuto diversi benefici dal governo cinese, fra i quali la denominazione di \"citt\u00e0 aperta\" nel 1984 che le consente di ricevere ampi finanziamenti anche dall'estero.\nNel marzo 2007 l'Intel ha annunciato l'intenzione di installare una fabbrica di materiali semiconduttori, e si tratterebbe del primo insediamento industriale, interamente costruito dalla Intel negli ultimi 15 anni.\nInfrastrutture e trasporti.\nFerrovie.\nLa citt\u00e0 \u00e8 collegata con Harbin tramite la Ferrovia Harbin-Dalian ad alta velocit\u00e0.\nSport.\nCalcio.\nIl Dalian Yifang Zuqiu Julebu \u00e8 la principale squadra di calcio della citt\u00e0 che milita nella Chinese Super League. La squadra \u00e8 nota negli ultimi anni per gli acquisti di giocatori di caratura internazionale come Nicol\u00e1s Gait\u00e1n, Yannick Carrasco e Marek Ham\u0161\u00edk."}
{"id": "796328", "revid": "73997", "url": "https://it.wikipedia.org/wiki?curid=796328", "title": "Return of The Killer A's", "text": ""}
