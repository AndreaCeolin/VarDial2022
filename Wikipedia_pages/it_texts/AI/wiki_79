{"id": "915701", "revid": "112213954", "url": "https://it.wikipedia.org/wiki?curid=915701", "title": "Africa Equatoriale Francese", "text": "L'Africa Equatoriale Francese (\"Afrique-\u00e9quatoriale fran\u00e7aise\" - AEF) era una federazione di possedimenti francesi nell'Africa centrale durante il colonialismo. Si estendeva dal fiume Congo fino al Sahara, con una superficie di 2.349.651 km\u00b2.\nStoria.\nFondata nel 1910, la federazione univa quattro territori: Gabon, Congo Centrale (oggi Repubblica del Congo), Ubangi-Sciari (oggi Repubblica Centrafricana) e Ciad (sebbene l'ultimo sia diventato un'entit\u00e0 amministrativa distinta in seno alla federazione solo nel 1920). La sede amministrativa si trovava a Brazzaville.\nNel 1911, in seguito alla crisi di Agadir, la Francia cedette parte del territorio della federazione alla colonia tedesca del Camerun. Questa concessione fu annullata in seguito alla sconfitta della Germania nella prima guerra mondiale.\nDurante la seconda guerra mondiale, nell'agosto del 1940, la federazione si un\u00ec alle Forze libere francesi guidate da F\u00e9lix \u00c9bou\u00e9, con l'eccezione del Gabon, che si schier\u00f2 con la Repubblica di Vichy, diventandone un importante avamposto in Africa. Alla fine della seconda guerra mondiale il controllo della colonia torn\u00f2 al governo di Parigi.\nDurante la quarta repubblica francese (1946-1958), la federazione era rappresentata nel parlamento. Nel settembre del 1958, con un referendum, i territori scelsero di diventare indipendenti. Nel 1959 venne formata una repubblica federale a interim, chiamata Unione delle repubbliche centrafricane, che si sciolse nel 1960 con la nascita delle quattro nazioni moderne Gabon, Repubblica del Congo, Repubblica Centrafricana e Ciad\nGeneralit\u00e0.\nL'Africa equatoriale francese confinava a nord con la Libia, a est con il Sudan britannico; a sud con il Congo belga e con l'exclave portoghese di Cabinda; a ovest con l'oceano Atlantico la Guinea spagnola, il Camerun francese, la Nigeria britannica e l'Africa Occidentale Francese.\nConfigurazione orizzontale.\nL'AOF presentava una configurazione poco regolare, tanto che in essa si potevano distinguere nettamente alcune zone principali con caratteri ben definiti: \nConfigurazione verticale.\nNell'altipiano del Gabon un particolare rilievo avevano i monti di Cristallo (che raggiungono la massima altitudine nel 1.600 m del massiccio del Muni, la catena del Mozamb\u00e8 e la seconda dell'Ogou\u00e8 (che si sviluppa in direzione nordovest - sudest, con un'altezza che si aggirava attorno a 1.000 m). Nella regione del Medio Congo e dell'Ubangi e lo Sciari, tendeva ad aumentare nelle zone che cingevano la depressione dell'Africa centrale. Si avevano cos\u00ec a Est il monte Chala(1.400 m) e il monte Mazza (1.800 m) che separavano il bacino del Ciad e il bacino del Congo da quello del Nilo, e ad ovest lo Yad\u00e8 (1.400 m) che si congiungeva agli altipiani del Camerun. Nella regione dello Chari non si avevano rilievi orografici di una certa importanza, ma solo piccole alture di formazione granitica, dette Kagas. Nell'estremit\u00e0 settentrionale della colonia, proprio a ridosso del confine con la Libia sorgeva il massiccio del Tibesti che rappresentava il limite occidentale del bacino del Ciad, qui la massima altezza era raggiunta dal Emikoussi (3.400 m)."}
{"id": "915702", "revid": "2184720", "url": "https://it.wikipedia.org/wiki?curid=915702", "title": "Ain't No Other Man", "text": "Ain't No Other Man \u00e8 il primo singolo estratto dall'album \"Back to Basics\" di Christina Aguilera, pubblicato nel giugno 2006. La canzone, scritta da Christina Aguilera, Charles Roane, Chris E. Martin, Harold Beatty, Kara DioGuardi e prodotta da DJ Premier, si basa sulle campionature vintage dei brani \"Hippy, Skikky, Moon Strut\" dei The Moon People e \"The Cissy's Thang\" dei The Soul Seven, entrambi del 1969.\nAguilera ha vinto un Grammy Award come \"Miglior performance vocal pop femminile\" per questo brano, che inoltre, ha venduto 5 milioni di copie in tutto il mondo.\nVideo musicale.\nNel video musicale, diretto da Bryan Barber, la cantante prende il soprannome di \"Baby Jane\" e si scatena in un'esibizione senza precedenti in un locale notturno, cantando la canzone stessa, in abiti molto sensuali. Con la sua voce, addirittura, nel video, riesce a far scoppiare alcune lampadine. La canzone, dedicata all'allora marito di Christina Aguilera, Jordan Bratman, \u00e8 riuscita a trainare discretamente il doppio cd che ha avuto successo anche tra il pubblico italiano. Sia all'inizio che alla fine del filmato si sente in sottofondo \"I Got Trouble\", altro brano presente nell'album \"Back to Basics\"."}
{"id": "915708", "revid": "81195", "url": "https://it.wikipedia.org/wiki?curid=915708", "title": "Full CI", "text": ""}
{"id": "915710", "revid": "124452610", "url": "https://it.wikipedia.org/wiki?curid=915710", "title": "Crodino", "text": "Il Crodino \u00e8 un aperitivo analcolico prodotto in Italia, lanciato sul mercato dalla Societ\u00e0 Anonima Terme di Crodo nel 1964.\nStoria.\nL'industriale Piero Ginocchi, divenuto proprietario della Societ\u00e0 Anonima Terme di Crodo nel 1933, si concentr\u00f2 nei primi anni di attivit\u00e0 nell'imbottigliamento di acque minerali, inizialmente a Milano in viale Brianza, poi in seguito alla distruzione dei capannoni milanesi causata da un bombardamento aereo nel febbraio 1943, lo stabilimento venne reimpiantato nella stessa Crodo. Nel dopoguerra inizi\u00f2 la produzione di bevande come tamarindo, chinotto e Crodo cola. Capendo che per far effettuare un salto di qualit\u00e0 all'azienda era necessaria l'invenzione di un prodotto analcolico particolare che potesse attirare l'attenzione dei consumatori, nacque cos\u00ec l'idea dell'analcolico biondo. Il prodotto realizzato dal cuneese Maurizio Gozzellino venne commercializzato inizialmente, dal 1\u00ba dicembre 1964, con il nome di \"Picador\", poi modificato in \"Biondino\" e poi definitivamente in \"Crodino\" il 14 luglio 1965. Uno degli stabilimenti nel quale viene imbottigliato \u00e8 quello di Crodo (da cui il diminutivo usato come nome), nel Verbano-Cusio-Ossola. \nLa miscela d'ingredienti \u00e8 per lo pi\u00f9 segreta: \u00e8 noto che tra di essi vi sono chiodi di garofano, cardamomo, coriandolo e noce moscata, lasciati riposare in botti di rovere per sei mesi, al fine di conferirgli il peculiare sapore amaro.\nLa societ\u00e0 Terme di Crodo e i suoi relativi marchi vennero ceduti alla compagnia olandese attiva nel settore del bevande Lucas Bols (in seguito divenuta Bols Wessanen) nel 1983.\nDal 1995 il marchio Crodino \u00e8 di propriet\u00e0 di Campari Group, dopo l'acquisizione di quest'ultima della divisione italiana della multinazionale olandese Bols Wessanen. Nel 2014 \u00e8 stata introdotta la variante denominata \"Crodino Twist\", disponibile nel gusto agrumi e nel gusto frutti rossi, \nCommercializzazione.\nCrodino viene commercializzato in bottigliette di vetro da 10 cl, mentre \"Crodino Twist\" \u00e8 distribuito in bottiglie da 17,5 cl."}
{"id": "915719", "revid": "93556", "url": "https://it.wikipedia.org/wiki?curid=915719", "title": "Valira", "text": "Il Valira (conosciuto in Spagna come Valira e ad Andorra come Gran Valira), nasce dalla confluenza della \"Valira del Nord\" con la\" Valira d'Orient\" che formano due valli a Y, si incontrano a Escaldes-Engordany, poi attraversano la capitale di Andorra, Andorra la Vella, Sant Juli\u00e0 de L\u00f2ria, poi dopo 3 chilometri entrano in Spagna, in Catalogna presso \"Farga de Moles\", frazione di La Seu d'Urgell, bagna La Seu d'Urgell, poi si getta nel Segre in frazione \"Castellciutat\"."}
{"id": "915720", "revid": "289247", "url": "https://it.wikipedia.org/wiki?curid=915720", "title": "Sant'Antonio da Padova", "text": ""}
{"id": "915722", "revid": "767487", "url": "https://it.wikipedia.org/wiki?curid=915722", "title": "Salvatore Gentile", "text": " \nBiografia.\nDopo essersi laureato in Agraria nel 1958, ha ottenuto la Libera Docenza in Fitosociologia nel 1964, quindi, nel 1972, ha vinto il concorso a una Cattedra universitaria, divenendo cos\u00ec Professore ordinario di Botanica e Docente di Botanica e di Geobotanica dell'Universit\u00e0 di Genova.\nDal 1972 al 1980 e dal 1984 al 1990 \u00e8 stato direttore dell'Istituto Botanico e dell'Orto botanico dell'Universit\u00e0 di Genova.\nDal 1987 al 1990 \u00e8 stato direttore del Giardino botanico Hanbury de La Mortola, presso Ventimiglia.\nDal 1977 al 1982 ha fatto parte del Comitato europeo per la realizzazione della \"Carte de la v\u00e9g\u00e9tation naturelle des \u00e9tats membres des Communaut\u00e9s europ\u00e9ennes et du Conseil de l'Europe\".\nDal 1983 al 1988 \u00e8 stato presidente della Societ\u00e0 Italiana di Fitosociologia.\nDal 1989 \u00e8 membro dell'Accademia Ligure di Scienze e Lettere.\n\u00c8 autore di testi universitari di Botanica e di Geobotanica, e di diversi lavori scientifici, anche a carattere monografico, riguardanti aspetti di Geobotanica\" e di Fitosociologia\" in ambiti mediterranei (insulari e peninsulari), appenninici ed alpini, nonch\u00e9 di Tassonomia botanica.\nOpere.\nDegni di particolare menzione sono i lavori:"}
{"id": "915724", "revid": "339392", "url": "https://it.wikipedia.org/wiki?curid=915724", "title": "Costa Europa", "text": ""}
{"id": "915726", "revid": "13261", "url": "https://it.wikipedia.org/wiki?curid=915726", "title": "Corridoio paneuropeo", "text": ""}
{"id": "915728", "revid": "1711941", "url": "https://it.wikipedia.org/wiki?curid=915728", "title": "Thr\u00e1in II", "text": ""}
{"id": "915729", "revid": "287204", "url": "https://it.wikipedia.org/wiki?curid=915729", "title": "Marco Fanno", "text": "Biografia.\nNacque in una famiglia ebraica, figlio di Giacomo, commerciante, e di Emma Diena. Suo fratello \u00e8 Gino Girolamo Fanno, ingegnere e sviluppatore del modello del flusso di Fanno.\nMarco Fanno comp\u00ec i propri studi economici presso la Scuola Superiore di Commercio di Venezia. Nel 1904, ottenne la libera docenza in Economia Politica presso l'Universit\u00e0 di Padova, e gi\u00e0 nel 1905 fu nominato professore di ruolo di Economia Commerciale presso la Scuola Superiore di Commercio di Genova, per poi passare nel 1909 all'Universit\u00e0 di Sassari, e nel 1910 a quella di Cagliari. Durante il periodo in Sardegna conosce la futura moglie Matilde Sernagiotto di Casavecchia, figlia del conte Raffaello, preside della Scuola superiore di agraria di Cagliari; si sposarono nel 1909. Nel 1913 Fanno fu chiamato a ricoprire la cattedra di Economia Politica presso l'Universit\u00e0 di Messina e quindi all'Universit\u00e0 di Parma nel 1915. Negli anni della prima guerra mondiale Fanno servi' per sei mesi al fronte come sottotenente di artiglieria. Finalmente nel 1920 Fanno approd\u00f2 all'Universit\u00e0 di Padova, dove gli fu dapprima offerta la cattedra di Scienza delle Finanze e successivamente, nel 1928, quella di Economia Politica.\nFu questo il periodo di maggiore stabilit\u00e0 e produzione nella carriera universitaria di Fanno, carriera che fu bruscamente interrotta nel 1938 dalla promulgazione delle leggi razziali fasciste. Fanno aveva aderito con convinzione al cattolicesimo, ma ci\u00f2 non valeva di fronte alle persecuzioni razziali. Condusse negli anni successivi una vita riservata, continuando a dedicarsi agli studi e trovando rifugio dopo l'8 settembre presso i monaci benedettini dell'abbazia di Praglia.\nFinita la guerra, nel 1945 fu reintegrato nella cattedra all'Universit\u00e0 di Padova dove riprese l'insegnamento fino al pensionamento per anzianit\u00e0 nel 1953.\nAlla sua memoria \u00e8 dedicato il dipartimento di scienze economiche dell'Universit\u00e0 di Padova.\nGli \u00e8 stata intitolata una via della citt\u00e0 di Conegliano. Sempre a Conegliano Veneto porta il suo nome l'istituto tecnico commerciale costruito all'inizio del XX secolo. Prima, sempre nella stessa area gli era stato intitolato lo stesso tipo di istituto costruito negli anni '70 del XX secolo, con un'architettura a forma di piramide, poi demolita a fine secolo.\nOnorificenze.\nFu membro delle seguenti accademie e istituzioni scientifiche:"}
{"id": "915733", "revid": "181699", "url": "https://it.wikipedia.org/wiki?curid=915733", "title": "Victoria (Seychelles)", "text": "Victoria (anche Port Victoria o Mah\u00e9) \u00e8 la capitale delle Seychelles, situata sul lato nord orientale dell'isola di Mah\u00e9.\nAl 2002 la popolazione di Victoria \u00e8 di abitanti, che arrivano a se si considera tutto il territorio della \"Greater Victoria\".\nEconomia.\nLe esportazioni principali di Port Victoria sono la vaniglia, le noci di cocco, l'olio di cocco, gusci di tartaruga, sapone e guano.\nTurismo.\nLe attrazioni in citt\u00e0 includono una torre dell'orologio simile a quella di Vauxhall Bridge a Londra, Inghilterra, il Tribunale, il Giardino Botanico Victoria, il Museo Nazionale Victoria di Storia, il Museo di Storia Naturale Victoria e il Mercato Sir Selwyn Selwyn-Clarke.\nLa citt\u00e0 \u00e8 anche sede dello stadio Nazionale e di un istituto politecnico, il porto interno \u00e8 posizionato immediatamente ad est della citt\u00e0, attorno al quale la pesca e la conserva del tonno formano la maggiore industria locale.\nUno dei pi\u00f9 grandi ponti di Port Victoria fu distrutto nel terremoto nell'Oceano Indiano del 2004. Port Victoria \u00e8 servito dall'Aeroporto Internazionale delle Seychelles, completato nel 1971.\nDistretti.\nIl territorio di Victoria si estende su tre diversi distretti urbani:"}
{"id": "915741", "revid": "827882", "url": "https://it.wikipedia.org/wiki?curid=915741", "title": "Il parlamento degli uccelli", "text": "Il parlamento degli uccelli (con i titoli inglesi di \"Parlement of Foules\", \"Parlement of Birddes\", \"Assembly of Fowls\" o \"Assemble of Foules\") \u00e8 un poema di Geoffrey Chaucer di circa 700 versi.\nIl poema \u00e8 una forma di poema onirico, interessante soprattutto perch\u00e9 \u00e8 considerato il primo riferimento storico all'idea che san Valentino \u00e8 il giorno speciale per gli amanti.\nTrama.\nL'incipit \u00e8 simile al \"Somnium Scipionis\" di Cicerone, poich\u00e9 il protagonista studioso della vicenda, guidato da Scipione l'Africano si addormenta, e viene condotto dal Vecchio in un universo parallelo. Giungendo agli Inferi, con Scipione, l'uomo varca il cancello e passa per il tempio di Venere, dove gli amanti sono costretti al buio. Nel tempio si riunisce un consiglio di Uccellini che devono decidere come accoppiarsi con i loro compagni. Si impongono le Tre Aquile per scegliere le compagne come meglio vogliono, ma gli uccelli di casta inferiore protestano. Finch\u00e9 la Natura non rimanda il consiglio di un anno. Questa volta la Natura si rivolge in maniera benevola alle femmine degli uccelli, sostenendo che l'essere femminile ha pi\u00f9 qualit\u00e0 del maschio, come la maturazione sessuale molto pi\u00f9 precoce in esse anzich\u00e9 nei maschi. Dopo una conversazione sul libero arbitrio, le coppie si formano e il viaggiatore si sveglia, desideroso di approfondire i propri studi."}
{"id": "915781", "revid": "83531", "url": "https://it.wikipedia.org/wiki?curid=915781", "title": "Volkswagen Lupo", "text": "La Volkswagen Lupo \u00e8 un'autovettura costruita dalla casa automobilistica tedesca Volkswagen dal 1998 al 2005. Condivideva il pianale con la SEAT Arosa, uscita l'anno precedente.\nStoria.\nFu presentata al Salone dell'automobile di Torino del 1998 e introdotta nella seconda met\u00e0 del 1998 per riempire il vuoto che si era creato nella gamma dei modelli Volkswagen, a causa dell'aumento delle dimensioni della Volkswagen Polo e la conseguente assenza della casa tedesca nel segmento delle \"city car\". Le sue concorrenti pi\u00f9 accreditate erano la Ford Ka, la Lancia Y, la Opel Agila e la Renault Twingo. La Lupo condivideva pianale e gran parte della meccanica e della carrozzeria con la SEAT Arosa, introdotta nel 1997. La Lupo \u00e8 una delle superutilitarie che meglio si sono comportate nei crash test: ha, infatti, totalizzato 4 stelle nei test di impatto frontale condotti dall'Euro NCAP. \nL'automobile era disponibile con una vasta gamma di motori, dai modelli base fino alla variante GTI. La maggior parte degli esemplari sono stati costruiti nello stabilimento tedesco di Wolfsburg (da cui venne preso anche il nome dell'auto, da \"Wolf\", lupo in lingua tedesca, lupus in lingua latina), mentre quelli con motorizzazione diesel sono stati assemblati nello stabilimento belga del gruppo.\nAlcuni modelli della Lupo hanno raggiunto dei record nei bassi consumi di carburante: la \"Lupo 3L\", grazie alla natura leggera dell'automobile e al motore diesel a 3 cilindri, pu\u00f2 consumare, stando ai dati dichiarati, meno di 3 litri per 100 km. Invece, la \"Lupo FSI\" \u00e8 stata la prima Volkswagen ad adottare nel 2002 un propulsore ad iniezione diretta di benzina.\nLa produzione della Lupo \u00e8 stata fermata nel 2005, principalmente per motivi legati ai costi di produzione che ne hanno reso antieconomica la commercializzazione. Durante i sette anni di vita non ha mai subito restyling o aggiornamenti alla carrozzeria.\nLe prime motorizzazioni disponibili sono tre: due benzina (1.0 da 50 CV e 1.4 da 75 CV) e un diesel (1.7 SDI da 60 CV). \u00c8 offerta in tre diversi allestimenti (Lupo, Trendline e Highline), per un totale di 6 versioni. Quelle con climatizzatore sono identificate dalla sigla \"Air\". Tutte le Lupo hanno di serie doppio airbag e appoggiatesta posteriori. Cerchi in lega e fendinebbia sono appannaggio delle versioni al top. Nel 1999 si aggiungono la 1.4 16V da 101 CV e la 1.4 TDI da 75 CV.\nLa \"Lupo 3L\" debutta nel 2000 ed \u00e8 dotata del nuovo propulsore diesel 1.2 TDI da 61 CV.\nNel 2001 le \"Lupo 1.0\" abbandonano il 997 cm\u00b3 di origine \u0160koda per adottare il 999 cm\u00b3, gi\u00e0 installato sulla Polo; la potenza \u00e8 identica a quella del propulsore che sostituisce. Debuttano anche le versioni con il 1.4 da 60 CV. Al top di gamma debutta, invece, la sportiva \"Lupo GTI\". Dotata del propulsore 1.6 16V da 125 CV, accoppiato ad un cambio manuale a 6 marce, questa versione raggiunge i 205 km/h con un'accelerazione da 0 a 100 km/h in 8,3 secondi. A livello di dotazione di serie, l'ABS viene esteso a tutta la gamma.\nRimane cos\u00ec invariata fino al 2005, ultimo anno di produzione. ."}
{"id": "915793", "revid": "729019", "url": "https://it.wikipedia.org/wiki?curid=915793", "title": "Guerra \u014cnin", "text": "La cosiddetta \u00e8 un periodo di guerra civile scoppiato in Giappone durante il periodo Muromachi.\nSorto da una disputa iniziale tra Hosokawa Katsumoto, un importante Kanrei, e il daimy\u014d di Ky\u014dto Yamana S\u014dzen, esso crebbe fino a diventare un conflitto su scala nazionale che vide coinvolto lo Shogunato Ashikaga e numerosi daimy\u014d.\nQuesto conflitto diede inizio all'Epoca Sengoku, detto \"Periodo degli Stati in Guerra\", che fu un periodo storico molto lungo segnato dal tentativo di vari daimyo di predominare sugli altri per il controllo di tutto il Giappone. Fu in questo stesso periodo che emersero tre importanti personaggi storici, considerati i tre pi\u00f9 importanti daimyo del periodo Sengoku, e che avrebbero in seguito unificato l'intero Giappone sotto il dominio di un solo clan. Essi furono Oda Nobunaga, Toyotomi Hideyoshi e Tokugawa Ieyasu.\nOrigini.\nIl conflitto \"\u014cnin\" inizi\u00f2 con una diatriba su chi avrebbe succeduto lo sh\u014dgun Ashikaga Yoshimasa. Nel 1464 Yoshimasa non aveva eredi. Convinse suo fratello minore Ashikaga Yoshimi ad abbandonare la vita di monaco e lo nomin\u00f2 erede. Nel 1465, l'inaspettata nascita di un figlio a Yoshimasa mise in dubbio questi piani. Il bambino, Yoshihisa, caus\u00f2 attriti tra lo sh\u014dgun, Yoshimi e il clan Hosokawa contro Tomiko, moglie di Yoshimasa e madre di Yoshihisa, e il clan Yamana.\nIl clan Hosokawa lavorava da sempre a stretto contatto con il fratello dello sh\u014dgun, Ashikaga Yoshimi, e sostenne il suo ruolo di erede. Al contrario gli Yamana colsero questa opportunit\u00e0 per opporsi ulteriormente agli Hosokawa, sostenendo il bambino come erede dello shogunato. Scoppi\u00f2 la guerra nella citt\u00e0 di Kyoto. Questo fu considerato dagli Ashikaga come un atto di ribellione, e cercarono di fermarla assieme agli alleati. Gli Ashikaga cercarono di impedire lo scoppio della guerra per la successione, ma la situazione degener\u00f2 in una guerra che avrebbe designato il capo del clan vittorioso come il prossimo sh\u014dgun. Nel 1467 l'incertezza aveva causato una spaccatura tra i clan guerrieri, e la disputa di successione divenne un pretesto per una lotta per la supremazia militare in varie parti del Giappone spesso all'interno degli stessi clan, come ad esempio nei Hatakeyama e Shiba. Alla fine tuttavia non ci fu un chiaro vincitore. Entrambi gli schieramenti risultavano esausti dalla guerra.\nIl conflitto.\nIl conflitto assurse ad una certa rilevanza storica dal luglio 1467, data da cui si fa partire l'inizio della Guerra di \u014cnin. \nI due contendenti iniziali, Hosokawa Katsumoto e Yamana S\u014dzen, morirono nel 1473, tuttavia essi avevano scatenato un conflitto di tale entit\u00e0 da rendersi indipendente dal loro ruolo personale.\nIn questo periodo la citt\u00e0 di Ky\u014dto era ormai una citt\u00e0 fantasma, messa a ferro e fuoco dai due clan rivali, \u014cuchi Masahiro, uno dei generali della fazione Yamana bruci\u00f2 l'intera porzione della citt\u00e0 sotto il suo comando prima di abbandonarla e dieci anni dopo l'inizio del conflitto, nel 1477, Ky\u014dto viene rappresentata come un cumulo di macerie e miseria.\nD'altro canto, nessuno dei due clan in conflitto, gli Yamana e gli Hosokawa avevano ottenuto nulla da questa guerra sanguinaria e feroce se non uccidere qualche sparuto rappresentante del clan rivale.\nDurante tutto questo periodo lo sh\u014dgun territoriale non fece nulla per impedire il perdurare della guerra, Ashikaga Yoshimasa era del tutto separato dalla realt\u00e0 del suo paese e poco si cur\u00f2 di quanto accadeva. Mentre Ky\u014dto bruciava egli trascorse il suo tempo scrivendo, leggendo poesie e dedicandosi ad altri piaceri intellettuali, non ultimo la progettazione del Ginkaku-ji, il \"Padiglione d'Argento\" che rivaleggiasse con il Kinkaku-ji, il \"Padiglione d'Oro\" che aveva fatto costruire suo nonno Ashikaga Yoshimitsu.\nMa il livello di violenza raggiunto a Ky\u014dto disgust\u00f2 altri in tutto il Giappone. L'atteggiamento compiacente dello sh\u014dgun nei confronti della guerra autorizz\u00f2 i vari daimy\u014d a procedere nelle loro guerre private, dando vita ad una escalation di guerre che si estesero in tutto il Giappone ed esso non ebbe termine nemmeno quando le ostilit\u00e0 si fermarono nel teatro principale di Ky\u014dto. Nella provincia di Yamashiro il clan Hatakeyama si era diviso in due fazioni che lottavano l'una contro l'altra. Questo stato di violenza perenne non fu senza conseguenze, e nel 1485 i contadini ed i samurai di origini umili diedero vita ad una sommossa, dando vita ad un esercito organizzato, gli \"Ikki\", essi costrinsero gli eserciti dei clan in guerra ad abbandonare la provincia ed istituirono nel 1486 un proprio governo su tutta la provincia di Yamashiro.\nBen presto la ventata di rivolta degli Ikki si diffuse in altre regioni del Giappone e nella provincia di Kaga la setta buddhista amidista, gli ikki, inizi\u00f2 la sua rivolta contro la loro coscrizione da parte del signore della guerra locale, Togashi Masachika e si appellarono ai contadini locali per creare una alleanza permanente al fine di ribellarsi. Fu cos\u00ec che nel 1488 l'alleanza dei ribelli scacci\u00f2 dalla provincia di Kaga il signore Masachika e presero il controllo dell'intera provincia. In seguito iniziarono ad edificare templi-fortezza lungo tutto il corso del fiume Yodo usandoli come loro quartier generale.\nSia il movimento degli Ikki che quello degli Ikk\u014d vengono denominati nella storia giapponese come moti rivoluzionari indicati con un termine specifico: \"gekokuj\u014d\" (gli umili opprimono i potenti).\nLe conseguenze.\nCon la guerra di \u014cnin, lo Shogunato Ashikaga assiste alla sua totale decadenza, ed al suo posto il clan Hosokawa divenne il vero detentore del potere permettendo agli sh\u014dgun Ashikaga di regnare come semplici fantocci nelle loro mani.\nQuando il figlio di Yoshimi, Ashikaga Yoshitane viene eletto sh\u014dgun nel 1490, il clan Hosokawa lo costringe alla fuga ed elegge al suo posto un altro esponente degli Ashikaga, Yoshizumi. \nNel 1499 Yoshitane raggiunge Yamaguchi, capitale della provincia di \u014cuchi e guadagna il supporto del locale clan. Nel 1507 Hosokawa Masamoto viene assassinato e un anno dopo Yoshizumi \u00e8 costretto a lasciare Ky\u014dto e il clan \u014cuchi ristabilir\u00e0 Yoshitane allo shogunato.\nCronologia.\nLe origini del conflitto \"\u014cnin\" sono molteplici. Pensare che la guerra sia iniziata con una lite tra gli Hosokawa e gli Yamana \u00e8 troppo semplicistico. La fase iniziale di questa lotta durata un decennio \"\u00e8 stata solo una scintilla che ha dato fuoco ad una conflagrazione pi\u00f9 ampia\". Senza comprendere completamente le successive conseguenze, gi\u00e0 lo shogunato Kamakura aveva allentato le restrizioni della tradizione nella societ\u00e0 giapponese, il che significava che \"nuove energie venivano rilasciate, nuove classi si formavano e veniva creata nuova ricchezza\". Mentre le potenti figure dello shogunato si contendevano l'influenza a Kyoto, le principali famiglie delle province stavano accumulando risorse e diventando sempre pi\u00f9 indipendenti dai controlli centralizzati.\nAntefatti\nLa guerra\nPost guerra"}
{"id": "915798", "revid": "83531", "url": "https://it.wikipedia.org/wiki?curid=915798", "title": "SEAT Arosa", "text": "La SEAT Arosa \u00e8 un'automobile di segmento A prodotta dalla SEAT dal 1997 al maggio 2004.\nStoria.\nPrima serie.\nCome tradizione della casa automobilistica spagnola, prende il nome da una citt\u00e0 spagnola, Vilagarc\u00eda de Arousa, in Galizia. \u00c8 stata una superutilitaria, nata per sostituire la ormai vetusta, sia come linea che come motori, Marbella e aveva il duro compito di mantenere alte le vendite del segmento di base della casa iberica, che era stato ben difeso per dodici anni dall'antenata. Presentata al salone dell'automobile di Ginevra nel marzo 1997, \u00e8 stata commercializzata in Europa nella primavera dello stesso anno.\nEra sostanzialmente una versione gemella pi\u00f9 economica della Volkswagen Lupo, prodotta dalla casa madre tedesca, con la quale condivideva il pianale, che era una versione accorciata di quello della Volkswagen Polo contemporanea, e gran parte della meccanica. La sua dotazione era comunque ricca come equipaggiamenti; disponeva infatti di doppio airbag, alzavetri elettrici, tergilavalunotto, chiusura centralizzata con o senza telecomando, ABS, piantone dello sterzo che si ritira in caso di incidente, e montava motori 1.0 e 1.4 gi\u00e0 montati sulle Ibiza e VW Polo contemporanee oltre a una motorizzazione diesel. Per quanto riguarda il cambio era disponibile sia quello manuale che quello automatico. Alla base della gamma vi era il modello Basic, l'unico con gli alzavetri manuali, seguita dalla Select, dalla Stella, dalla Sport e dalla Signo, top di gamma con paraurti in tinta, cerchioni e tettuccio apribile.\nSeconda serie.\nAll'Inizio del 2001 fu effettuato sulla Arosa un profondo restyling, riguardante sia gli interni che gli esterni; la piccola Arosa adesso ha un aspetto decisamente meno spartano e molto pi\u00f9 sportivo, con un frontale molto aggressivo che sar\u00e0 poi ripreso, in una scala maggiorata, dalla terza serie della sorella maggiore Ibiza che debutter\u00e0 l'anno seguente e che caratterizzer\u00e0 il \"family-feeling\" della SEAT per tutto il decennio.\nFu anche introdotto l'allestimento \"FR\", contraddistinto da una caratterizzazione decisamente sportiva, abbinato al propulsore 1.4 da 101 CV.\nLa nuova Arosa, comunque, non raccolse il successo sperato, sempre a causa dei prezzi decisamente superiori alla media di quelli delle altre citycar. In questa generazione, fu la versione \"Stella\" a occupare il posto alla base della gamma, seguita a sua volta dalla FR, che sostituisce la \"Sport\" e dalla Signo.\nNel 2003-2004 l'Arosa arriva a costare pi\u00f9 della gemella Lupo e della pi\u00f9 grande Ibiza; esce poi di produzione nella tarda primavera del 2004.\nQuando la Volkswagen lancia la Fox, erede della Lupo, la SEAT non crea una nuova city car per raccogliere l'eredit\u00e0 della Arosa, lasciando quindi vuoto il segmento A nei suoi listini per sette anni, fino all'arrivo nel 2011 della Mii."}
{"id": "915812", "revid": "118421465", "url": "https://it.wikipedia.org/wiki?curid=915812", "title": "Troilo e Criseide", "text": "Troilo e Criseide (\"Troilus and Criseyde\") \u00e8 un poema scritto da Geoffrey Chaucer in \"rima reale\", che narra la tragica storia d'amore di Troilo, un principe troiano, e Criseide: \u00e8 considerato un esempio di romanzo cortese.\nAnche se Troilo viene menzionato per la prima volta da Omero, il mito che lo riguarda fu sviluppato da Beno\u00eet de Sainte-Maure, nel \"Roman de Troie\"; Boccaccio riscrisse la storia nel suo poemetto \"Il Filostrato\", preso, secondo la tradizionale critica, come prima fonte da Chaucer. A sua volta, William Shakespeare riprese la storia di Chaucer nel suo \"Troilo e Cressida\". Il poema venne continuato da Robert Henryson nel suo \"Testamento di Cressida\"."}
{"id": "915819", "revid": "767487", "url": "https://it.wikipedia.org/wiki?curid=915819", "title": "Visions of Europe", "text": "Visions of Europe \u00e8 un album live del gruppo musicale finlandese Stratovarius. Il disco, pubblicato nel 1997, \u00e8 stato registrato in Italia, a Milano e in Grecia, ad Atene."}
{"id": "915820", "revid": "1711941", "url": "https://it.wikipedia.org/wiki?curid=915820", "title": "Re sotto la Montagna", "text": "Il termine Re sotto la Montagna \u00e8 largamente usato nella Mitologia celtica (e pi\u00f9 tardi nelle fiabe) per riferirsi al regnante delle creature soprannaturali di un determinato luogo, particolarmente il sidhe. Il Re nella Montagna \u00e8 invece un altro tema trovato in molte fiabe.\nNelle opere di Tolkien.\nNelle opere dello scrittore inglese J.R.R. Tolkien, quello di \"Re sotto la Montagna\" \u00e8 un titolo che viene dato al regnante dei nani che risiede nella Montagna Solitaria di Erebor. Il Re sotto la Montagna \u00e8 anche, di diritto, il \"Re del popolo di Durin\"."}
{"id": "915823", "revid": "767487", "url": "https://it.wikipedia.org/wiki?curid=915823", "title": "Boezio (Chaucer)", "text": "Boezio (\"Boece\" in lingua inglese) di Geoffrey Chaucer \u00e8 una traduzione in medio inglese del \"De consolatione philosophiae\" di Boezio.\nL'opera originale, scritta in latino, sottolineava l'importanza della filosofia nella vita di tutti i giorni ed \u00e8 considerato come uno dei maggiori scritti filosofici del medioevo. Le idee filosofiche di Boezio furono importanti per molti pensatori e scrittori dell'epoca di Chaucer, cos\u00ec come per il poeta stesso, che non fu solamente un traduttore, ma anche un discepolo della filosofia boeziana."}
{"id": "915825", "revid": "174925", "url": "https://it.wikipedia.org/wiki?curid=915825", "title": "Benignit\u00e0", "text": "Con benignit\u00e0 (bont\u00e0, benevolenza) \u00e8 tradotto, nelle versioni italiane della Bibbia, il termine ebraico \u05d7\u05e1\u05d3 (ch\u00eas\u00ead) che ha molta importanza nell'Antico Testamento per indicare la generosit\u00e0 di Dio che, avendo stipulato con il Suo popolo un patto, si manifesta disposto in ogni occasione ad intervenire a suo favore.\nIddio afferma: \"uso benignit\u00e0 a migliaia, a quelli che mi amano e osservano i miei comandamenti\" (Esodo 20:6; Salmi 136, 106, 107, 118 ecc.). Questa Sua benignit\u00e0 \u00e8 costante, su di essa si pu\u00f2 fare affidamento. Anche quando il popolo viola il patto, la bont\u00e0 di Dio permane. Essa cos\u00ec diventa quella che noi chiamiamo grazia.\nPer esprimere questa costanza di amore e questa volont\u00e0 di protezione, la Bibbia adopera spesso l'immagine del pastore (Michea 4:6-8; Geremia 31:10; Ezechiele 34:23; 37:24; Isaia 40:11; Salmi80:1), come pure quella del \"padre\" (Isaia 63:15,16; Salmi 89:26), il quale insegna i primi passi a Suo figlio (Osea 11:1-3) e che rimane sempre un padre che ama, anche quando il figlio si allontana disubbidiente (Geremia 31:20; Salmi 103:10).\nLa benignit\u00e0 di Dio, per\u00f2, \u00e8 anche pi\u00f9 forte degli affetti naturali: \"Anche se mio padre e mia madre mi avessero abbandonato, l'Eterno mi accoglierebbe\" (Salmi 27:10), cio\u00e8, la bont\u00e0 del Signore \u00e8 la Sua costante volont\u00e0 di salvezza, che nessun'avversit\u00e0 potr\u00e0 scuotere (Isaia 54:10); essa \u00e8 \"amore\".\nL'origine di questo termine \u00e8 da ricercare nel contesto del patto, ove bont\u00e0 indica costanza negli impegni presi. Proseguendo su questa linea, il Nuovo Testamento parla in modo ancora pi\u00f9 esplicito della grazia e dell'amore di Dio.\nNella versione Septuaginta questo termine ebraico \u00e8 tradotto soprattutto con \u1f14\u03bb\u03b5\u03bf\u03c2 (\u00e9leos), con il significato di compassione, partecipazione al dolore umano e remissione dei peccati. Diventa cos\u00ec causa originaria del perdono.\nL'espressione biblica pi\u00f9 marcata \u00e8 \u03c3\u03c0\u03bb\u03ac\u03b3\u03c7\u03bd\u03bf\u03bd (splagchnon), letteralmente \"viscere\" (di misericordia), [\"...grazie alle viscere di misericordia del nostro Dio, per cui l'aurora dall'alto ci visiter\u00e0\"(NR), \"grazie alla bont\u00e0 misericordiosa del nostro Dio, per cui verr\u00e0 a visitarci dall'alto un sole che sorge\" (CEI); \"Il nostro Dio infatti \u00e8 molto buono e misericordioso\" (TILC) (Luca 1:78).\nNelle epistole \u00e8 usata come sinonimo di grazia (Timoteo 1:2; Ebrei 4:16; 2 Timoteo 1:2; Giovanni 3; Giuda 2), o di \"vita eterna\" (Galati 6:16).\nBenignit\u00e0 \u00e8 altrove sinonimo di bont\u00e0 come qualit\u00e0 umana (Salmo 25:10; Proverbi 3:3; Osea 4:1). \u00c8 contrapposta alla pratica dei sacrifici e descritta come uno stato di bont\u00e0, aperta verso Dio in quanto \u00e8 associata alla \"conoscenza\" di Lui (Osea 6:6); \u00e8 richiesta al credente come di diritto (Michea 6:8).\nNel Nuovo Testamento, dove il termine ricorre dieci volte, come traduzione di \u03c7\u03c1\u03b7\u03c3\u03c4\u03cc\u03c4\u03b7\u03c2 (chr\u0113stot\u0113s), si dice: \"Cos\u00ec, egli \u00e8 stato buono verso di noi - per mezzo di Ges\u00f9 Cristo -, e cos\u00ec ha voluto mostrare anche a quelli che verranno, quanto ricca e generosa \u00e8 la sua grazia\" (Efesini 2:7), analoga alla Sua \"mansuetudine\".\nLa benignit\u00e0 \u00e8 frutto dello Spirito Santo (Galati 5:22), insieme alla bont\u00e0 e all'allegrezza. Essa esprime il nuovo \"abito spirituale\" indossato dal cristiano: \"Rivestitevi, dunque, come eletti di Dio, santi e amati, di sentimenti di misericordia, di benevolenza, di umilt\u00e0, di mansuetudine, di pazienza\" (Colossesi 3:12).\nPoche volte ricorre nella sua forma aggettivale: il giogo di Cristo \u00e8 \u03c7\u03c1\u03b7\u03c3\u03c4\u03cc\u03c2 (chr\u0113stos), dolce: \"...poich\u00e9 il mio giogo \u00e8 dolce e il mio carico \u00e8 leggero\" (Matteo 11:30); Dio \u00e8 \"benigno\" per condurci al ravvedimento: \"Oppure disprezzi le ricchezze della sua bont\u00e0, della sua pazienza e della sua costanza, non riconoscendo che la bont\u00e0 di Dio ti spinge al ravvedimento?\" (Romani 2:4) ed i cristiani devono di conseguenza essere benigni gli uni verso gli altri: \"Siate invece benevoli e misericordiosi gli uni verso gli altri, perdonandovi a vicenda come anche Dio vi ha perdonati in Cristo\" (Efesini 4:32)."}
{"id": "915826", "revid": "12582", "url": "https://it.wikipedia.org/wiki?curid=915826", "title": "San Michele di Plaiano", "text": ""}
{"id": "915827", "revid": "1645873", "url": "https://it.wikipedia.org/wiki?curid=915827", "title": "Bo Yibo", "text": "Biografia.\nNacque nella provincia dello Shanxi e nel 1925 si iscrisse al Partito Comunista Cinese, prendendo parte alla Resistenza anti-giapponese durante la Seconda guerra sino-giapponese. Partecip\u00f2 alla Lunga marcia maoista e nel 1949, dopo che il PCC ottenne il potere alla fine della guerra civile, Mao Zedong lo nomin\u00f2 Ministro delle Finanze ed in seguito gli assegn\u00f2 altri importanti dicasteri economici.\nFu poi membro del settimo, ottavo e undicesimo comitato centrale del PCC, vicepresidente del Consiglio degli Affari di Stato e vicepresidente della Commissione centrale dei consiglieri del PCC. Nel 1966, a causa del suo riformismo, fu una delle vittime della rivoluzione culturale e venne imprigionato per dieci anni.\nAlla morte di Mao, avvenuta nel 1976, Bo Yibo si schier\u00f2 con Deng Xiaoping che lo ricambi\u00f2 nominandolo coordinatore della campagna nazionale di rinnovamento del PCC: in questa veste si adopera per ridurre l'influenza dell'ala pi\u00f9 a \"sinistra\" e per spianare la strada all'apertura economica della Cina.\nMembro dei famosi \"Otto immortali\", i grandi vecchi pi\u00f9 influenti del Partito Comunista Cinese, Bo Yibo fu critico con i segretari Hu Yaobang e Zhao Ziyang e fu favorevole alla repressione della manifestazione giovanile di piazza Tiananmen (1989).\nNegli ultimi anni della sua vita si ritir\u00f2 dalla politica attiva, nonostante spesso abbia espresso il suo sostegno all'ex premier Jiang Zemin: ormai novantenne Bo Yibo si era consacrato alla scrittura delle sue memorie ed allo studio della storia del partito.\nMuore il 16 gennaio 2007 a 98 anni.\nVita privata.\nSi \u00e8 sposato ed ha avuto sei figli, fra i quali Bo Xilai ha seguito le sue orme, ma \u00e8 successivamente caduto in disgrazia.."}
{"id": "915828", "revid": "1543377", "url": "https://it.wikipedia.org/wiki?curid=915828", "title": "Os de Civ\u00eds", "text": "Os de Civ\u00eds o a volte A\u00f3s de Civ\u00eds \u00e8 un'entit\u00e0 municipale decentralizzata del comune di Les Valls de Valira in Catalogna (Spagna).\n\u00c8 raggiungibile solo attraversando il territorio di Andorra tramite la strada Sant Juli\u00e0 de L\u00f2ria-Aixovall-Bissisarri raggiungibili con la Carretera general 6, si trova nella Vall d'A\u00f2s ed \u00e8 bagnata dal torrente Riu de A\u00f2s che nasce presso il monte Alt de la Capa e sfocia ad Aixovall (entrambi in Andorra). L'unico collegamento diretto con il resto del comune \u00e8 attraverso la strada forestale del Coll de Conflent, non asfaltata.\nSi pu\u00f2 considerare quasi un'enclave. La popolazione al 2007 era di 133 abitanti.\nIl monumento pi\u00f9 rilevante della cittadina \u00e8 una chiesa romanica dedicata a San Pietro (\"Esgl\u00e9sia de Sant Pere\") dipendente dal vicariato \"Pallars Sobir\u00e0\" della diocesi di Urgell.\nLa popolazione di Os de Civ\u00eds per tutti i servizi e l'educazione fa riferimento ad Andorra, mentre da dopo l'alluvione del 1982 l'elettricit\u00e0 \u00e8 di competenza della societ\u00e0 di La Seu d'Urgell \"Productora El\u00e9ctrica Urgelense S.A.\" (PEUSA)."}
{"id": "915830", "revid": "1501558", "url": "https://it.wikipedia.org/wiki?curid=915830", "title": "Scandalo italiano del calcioscommesse del 1986", "text": "Lo scandalo italiano del calcioscommesse del 1986, noto anche come Totonero-bis, fu un'inchiesta del 1986 relativa ad un giro di scommesse illegali relative ad alcune partite di calcio nei campionati professionistici.\nL'inchiesta, che segu\u00ec una vicenda analoga scoppiata nel 1980, nacque da alcune intercettazioni telefoniche e venne condotta dal Procuratore di Torino Giuseppe Marabotto.\nAvvenimenti.\nIl 2 maggio 1986 si costituiva e veniva arrestato Armando Carbone, braccio destro di Italo Allodi (a quell'epoca dirigente del Napoli), che confess\u00f2 l'esistenza di un giro di scommesse riguardanti alcune partite di calcio nei campionati professionistici, dalla Serie A fino alla Serie C2, dal 1984 al 1986. Dario Maraschin, all'epoca presidente del Lanerossi Vicenza, confess\u00f2 di aver versato 120 milioni di lire per vincere la partita contro l'Asti e lo spareggio contro il nel Campionato di Serie C1 1984-1985, ma afferm\u00f2 di non aver truccato alcun incontro della Serie B 1985-1986. In realt\u00e0 vennero raccolte alcune intercettazioni telefoniche che dimostrarono il contrario, soprattutto negli incontri contro Monza e Perugia. Successivamente anche il presidente del Perugia, Spartaco Ghini, ammise che la sua societ\u00e0, unica tra quelle inquisite a preferire la retrocessione piuttosto che una forte penalizzazione, aveva commesso illeciti sportivi.\nVennero deferite alla procura federale della FIGC, gestita da Corrado De Biase, le seguenti societ\u00e0: (*), Napoli (*), Udinese in Serie A, Brescia (*), Cagliari, Empoli (*), Lazio, Monza (*), Palermo, Perugia, (*), , Lanerossi Vicenza in Serie B, , , (*), , (*) (*) in Serie C1 e (*) in Serie C2. Alcune di loro vennero prosciolte dall'inchiesta (societ\u00e0 indicate con l'asterisco), mentre le altre subirono diverse penalizzazioni.\nSentenza di primo grado.\nLa Commissione Disciplinare della Lega Nazionale Professionisti e della Lega Calcio di Serie C resero pubbliche le sentenze di primo grado rispettivamente il 5 e il 9 agosto 1986 con i seguenti giudizi, con decorrenza dal 9 agosto per la Serie A e B, e dall'11 agosto per la Serie C1 e C2;\nSerie A.\nSociet\u00e0\nTesserati societ\u00e0\nSerie B.\nSociet\u00e0\nTesserati societ\u00e0\nCalciatori\nSerie C1.\nSociet\u00e0\nTesserati Societ\u00e0\nCalciatori\nSerie C2.\nTesserati Societ\u00e0\nCalciatori\nSentenza d'appello.\nNel processo d'appello la CAF rese pubblica la sentenza inappellabile il 26 agosto 1986.\nSerie A.\nSociet\u00e0\nTesserati societ\u00e0\nSerie B.\nSociet\u00e0\nSuccessivamente il Palermo venne escluso dal Campionato per problemi finanziari. Nella stagione 1986-1987 non partecip\u00f2 a nessun campionato professionistico o dilettantistico (disputando comunque la Coppa Italia), mentre nel 1987-1988 disput\u00f2 il torneo di Serie C2 con una nuova societ\u00e0.\nTesserati societ\u00e0\nCalciatori\nSerie C1.\nSociet\u00e0\nTesserati societ\u00e0\nCalciatori\nSerie C2.\nTesserati societ\u00e0\nCalciatori\nStagione 1986-1987.\nIn seguito alle sentenze, il quadro iniziale dei campionati di Serie A, B, C1 e C2 nella stagione 1986-1987 si presentava cos\u00ec:"}
{"id": "915831", "revid": "44627", "url": "https://it.wikipedia.org/wiki?curid=915831", "title": "Norma del sup", "text": ""}
{"id": "915833", "revid": "44627", "url": "https://it.wikipedia.org/wiki?curid=915833", "title": "Norma del massimo", "text": ""}
{"id": "915834", "revid": "767487", "url": "https://it.wikipedia.org/wiki?curid=915834", "title": "Classical Variations and Themes", "text": "Classical Variations and Themes \u00e8 un album solista del chitarrista Timo Tolkki, membro della band finlandese power metal Stratovarius. Il disco, pubblicato nel 1994, presenta vari brani strumentali."}
{"id": "915836", "revid": "767487", "url": "https://it.wikipedia.org/wiki?curid=915836", "title": "I Vicer\u00e9 (film)", "text": "I Vicer\u00e9 \u00e8 un film drammatico del 2007 diretto da Roberto Faenza.\nTratto dal romanzo omonimo (sebbene il titolo sia stato scritto con l'accento grave anzich\u00e9 acuto) di Federico De Roberto, il film si concentra sul periodo risorgimentale nel Meridione d'Italia, trattandovi le vicende della famiglia nobile catanese degli Uzeda di Francalanza, discendenti degli antichi Vicer\u00e9 spagnoli che ressero la Sicilia aragonese ai tempi di Carlo V d'Asburgo.\nTrama.\nGli Uzeda di Francalanza sono una famiglia dominante dell'alta nobilt\u00e0 siciliana, discendenti dei vicer\u00e9 spagnoli. Pochi anni prima della spedizione dei Mille la morte dell'anziana principessa Teresa mette ancora una volta in moto le complesse personalit\u00e0 dei suoi familiari, in lotta tra loro per l'eredit\u00e0. Personaggi principali e contrapposti sono il tirannico e superstizioso principe Giacomo e il figlio Consalvo, attraverso i cui occhi avviene in buona parte la narrazione durante la caduta dei Borbone e il successivo periodo di cambiamenti, pi\u00f9 di superficie che reali, e di trasformismo.\nDistribuzione.\n\u00c8 uscito nei cinema italiani il 9 novembre 2007.\nUna versione televisiva, in due puntate, \u00e8 invece trasmessa in prima visione da Rai Uno il 23 e 24 novembre 2008.\nColonna sonora.\nLa colonna sonora del film \u00e8 stata curata dal compositore scordiense Paolo Buonvino. Inoltre il comune di Scordia offre altri due importanti aiuti alla colonna sonora. Il primo \u00e8 la banda musicale \"Stesicorea\", che fa l'apparizione principale quando avvengono i festeggiamenti, comparendo come una banda vestita di rosso. \nControversie.\nSono sorte polemiche per il mancato invito al Festival Internazionale del Film di Roma. Secondo il regista ci\u00f2 \u00e8 dipeso dal fatto che il film si presenta come una feroce critica al trasformismo, mentre secondo gli organizzatori l'esclusione \u00e8 stata dettata solo da criteri artistici."}
{"id": "915837", "revid": "44627", "url": "https://it.wikipedia.org/wiki?curid=915837", "title": "Norma dell'estremo superiore", "text": ""}
{"id": "915840", "revid": "15756", "url": "https://it.wikipedia.org/wiki?curid=915840", "title": "Levin August von Bennigsen", "text": "Biografia.\nI primi anni.\nLevin August Theophil era figlio di un colonnello del Brunswick, Levin Friedrich von Bennigsen, e di Enrichetta Maria von Rauchhaupt. Da parte materna era il pronipote del Feldmaresciallo sassone Hans Adam von Sch\u00f6ning. Suo figlio Alessandro fu primo ministro nell'Hannover. I suoi pronipoti Carlo ed Adolfo di Bennigsen diventarono, come principi di Auersperg, ministri presidenti austriaci.\nDopo il breve periodo di apprendimento curato da un precettore privato, Bennigsen and\u00f2 decenne alla corte dell'Hannover come paggio. Gi\u00e0 pochi anni dopo fu accolto come allievo ufficiale nella Guardia di Fanteria dell'Hannover. Nel 1762, dopo la battaglia di Freiberg, ultimo scontro della Guerra dei sette anni, era gi\u00e0 capitano.\nLa carriera in Russia.\nNel medesimo anno mor\u00ec suo padre e lui ne eredit\u00f2 i beni a Banteln. Nel 1764 lasci\u00f2 l'esercito di Hannover per amministrare le propriet\u00e0 ereditate, ma non aveva alcuna attitudine agli affari. Nel 1772 il conte Bennigsen and\u00f2 in rovina e la sua eredit\u00e0 entr\u00f2 nel fallimento, cosicch\u00e9 accett\u00f2 l'offerta della zarina Caterina II ed entr\u00f2 nell'esercito russo come maggiore nel reggimento di moschettieri di Vjatka.\nGi\u00e0 nell'anno seguente Bennigsen prese parte alla campagna dei russi contro i turchi e i persiani, agli ordini del Feldmaresciallo conte P\u00ebtr Aleksandrovi\u010d Rumjancev-Zadunajskij. Nel 1778 fu promosso tenente colonnello e pass\u00f2 all'arma di cavalleria. Distintosi nella presa di O\u010dakiv (\u041e\u0447\u0430\u043a\u0456\u0432), Oblast di Mykolaiv, in Ucraina, agli ordini del generale Pot\u00ebmkin, fu promosso nel 1790 colonnello.\nNel 1792 condusse nella Russia Bianca un corpo di spedizione per la difesa della Lituania; per aver con un colpo di mano messo a tacere una batteria nemica presso Vilnius, Bennigsen nel luglio 1792 ricevette dalla zarina Caterina II in persona la concessione di una grossa tenuta nel governatorato di Minsk. Nella battaglia di Soly (1794) l'esercito polacco sub\u00ec una sconfitta alla quale Bennigsen contribu\u00ec in modo significativo, il che gli valse il grado di maggior generale e l'Ordine di San Giorgio. Qualche tempo dopo il generale fu decorato anche con l'Ordine di Aleksandr Nevskij. Nella guerra contro la Persia del 1796 contribu\u00ec alla conquista di Derbent.\nSi suppone che Bennigsen abbia fatto parte della congiura contro lo zar Paolo I e che abbia contribuito in modo determinante al successo dell'attentato che si concluse con la morte dello zar il 23 marzo 1801. In ogni caso il suo ruolo nella fase esecutiva \u00e8 soltanto oggetto di congetture.\nBennigsen fu nominato dal nuovo zar Alessandro I governatore generale della Lituania (1801) e quindi generale di cavalleria (1802).\nLe battaglie contro Napoleone.\nI primi scontri.\nNel novembre del 1805 venne in aiuto dell'Austria con l'Armata del Nord, ma ricevette appena quattro settimane dopo, presso Breslavia, l'ordine di rientrare, essendo stata firmata la Pace di Presburgo.\nNell'ottobre del 1806 Bennigsen torn\u00f2 in occidente con un forte corpo di spedizione (un'armata di circa 70.000 uomini tra fanteria, cavalleria ed artiglieria ed oltre 270 cannoni. Fra i circa 15.000 cavalieri, c'erano 4.000 cosacchi) in aiuto della Prussia, attaccata da Napoleone Bonaparte, nell'ambito della IV Coalizione.\nGli scontri con la Grande Arm\u00e9e francese in questa guerra si svolsero in territorio polacco, operando Bennigsen in collaborazione con il generale prussiano Lestocq e con il collega russo Friedrich von Buxhoeveden. Dopo alcuni scontri poco significativi nei pressi di Varsavia, dove Napoleone aveva posto il suo quartier generale, Bennigsen si ritir\u00f2 dalla Vistola per unirsi alle truppe di Buxhoeveden, (con il quale tuttavia esisteva una notevole rivalit\u00e0) forte di circa 46.000 uomini ed oltre 200 cannoni. Sia Bennigsen che Buxhoeveden operavano sotto la supervisione dell'anziano generale Kamenskij. Tuttavia il corpo degli ufficiali russi era piuttosto scadente e, soprattutto, l'organizzazione logistica era pessima. Le armate russe erano solite approvvigionarsi dove passavano e per questo motivo le popolazioni dei territori alleati ove queste transitavano le temevano tanto quanto le truppe nemiche, se non di pi\u00f9. Dopo una serie di scontri a fine dicembre intorno al fiume Narew, che si conclusero con una ritirata delle truppe russe sulla citt\u00e0 di Ostrolenka, le ostilit\u00e0 si fermarono a causa delle pessime condizioni climatiche ed i due eserciti si acquartierarono per la pausa invernale, che tuttavia non dur\u00f2 molto poich\u00e9 gi\u00e0 a fine gennaio 1807 Bennigsen sferr\u00f2, con un certo successo, un attacco contro l'ala sinistra dello schieramento francese comandata dal maresciallo Ney. Pochi giorni prima il generale Kamenskij si era dimesso dal comando supremo e Bennigsen aveva avuto l'ordine di prenderne il posto.\nIl comando supremo dell'armata russa.\nDopo questo primo, piccolo successo, Bennigsen si mosse per attaccare sulla Vistola e spingere indietro l'armata francese. Napoleone, prevedendo la mossa, prepar\u00f2 una specie di trappola per Bennigsen (qualcosa di analogo a quanto aveva fatto nel 1805 ad Austerlitz), spostando le sue truppe in modo da poterlo circondare e distruggere. Caso volle che le istruzioni di Napoleone per la manovra destinate al generale Bernadotte, affidati ad un giovane ed inesperto ufficiale, cadessero nelle mani dei russi e Bennigsen corse subito ai ripari, interrompendo la sua avanzata. Cos\u00ec Bernadotte non ricevette mai gli ordini dell'Imperatore n\u00e9 questi sapeva che lui non li aveva ricevuti. Nella confusione delle manovre che ne segu\u00ec, il 3 febbraio 1807 russi e francesi si scontrarono a Ionkovo, sul fiume \u0141yna. La battaglia fu piuttosto cruenta e quando stava gi\u00e0 volgendo a favore dei francesi, l'oscurit\u00e0 imped\u00ec a questi ultimi di far intervenire truppe fresche della cavalleria per il colpo decisivo. Fermatisi i combattimenti, Bennigsen approfitt\u00f2 dell'oscurit\u00e0 per sganciarsi dal nemico ed attestarsi su posizioni pi\u00f9 favorevoli.\nIl giorno 5 febbraio ci fu un vivace scontro fra le truppe dei generali Murat e Soult e la retroguardia russa, che si risolse con la cattura di parecchi prigionieri da parte dei francesi ma anche con la perdita di un paio di migliaia di uomini, dopo di che l'intero corpo di Bennigsen si attest\u00f2 nella citt\u00e0 di Eylau. Qui nei giorni 7 ed 8 febbraio si svolse, in un contesto climatico da tregenda (continue tempeste di neve ed una temperatura di 30 gradi sotto lo zero), una delle battaglie pi\u00f9 cruente delle campagne napoleoniche. I russi ristettero molto bene agli attacchi francesi e ci furono momenti in cui la situazione di questi ultimi era divenuta critica e fu risolta a loro favore solo da interventi disperati, come quello della cavalleria di riserva di Murat (10.000 cavalieri circa) che nella tarda mattinata del giorno 8 sconvolse con le sue ripetute cariche lo schieramento del generale russo Sacken, che aveva distrutto le forze del generale Augereau. La battaglia si concluse la notte del giorno 8 per stanchezza di tutti e due gli schieramenti. Le perdite furono elevate per entrambe le parti, pi\u00f9 significative comunque quelle francesi, causate dal martellamento dell'artiglieria russa che era preponderante rispetto a quella napoleonica. Solo la ritirata, operata da parte dei russi nelle prime ore del mattino del 9, con la copertura del buio e della cavalleria cosacca, consent\u00ec a Napoleone di vantare la vittoria (Bennigsen decise di arretrare quando seppe dell'arrivo sul campo di battaglia del corpo d'armata del generale Ney che ne era rimasto fuori durante il giorno). Anche Bennigsen vant\u00f2 comunque al Cremlino di aver sconfitto il grande generale francese, cosa non del tutto campata in aria.\nSegu\u00ec una lunga tregua invernale durante la quale (18 febbraio) Napoleone incaric\u00f2 il generale e Maresciallo dell'Impero Lefebvre di porre l'assedio alla citt\u00e0 di Danzica. Conquistata quest'ultima dopo un accordo di resa con gli assediati ad essi piuttosto favorevole il 27 aprile, Napoleone si rivolse nuovamente contro Bennigsen. I francesi erano in supremazia numerica. Potendo contare su un'armata di 220.000 uomini contro i meno di 120.000 del comandante in capo russo. Questi si era attestato nei pressi di K\u00f6nigsberg e di l\u00ec, in attesa di ricevere i rinforzi delle truppe di Kamenskij, condusse alcuni attacchi contro i francesi, nel corso di uno dei quali Ney rimase seriamente ferito alla testa. Memore di quanto era successo a Ionkovo, Napoleone cerc\u00f2 di ingannare Bennigsen facendo in modo che un suo ufficiale portaordini cadesse in mano nemica con falsi piani tattici, ma la cosa non parve aver risolto granch\u00e9. Intanto Bennigsen si era attestato sulle alture, fatte opportunamente trincerare, nei pressi del fiume Alle ad Heilsberg e qui venne attaccato il 10 giugno 1807 da Napoleone, con lo scopo di allontanarlo da K\u00f6nisberg. La battaglia termin\u00f2 con la ritirata notturna di Bennigsen, ma i francesi avevano lasciato sul campo pi\u00f9 di 10.000 uomini contro perdite russe di circa 8.000 soldati e lo scopo del Bonaparte non era ancora stato raggiunto.\nBennigsen fu attaccato a met\u00e0 il 14 giugno presso Friedland mente terminava l'attraversamento di un fiume e fu pesantemente sconfitto perdendo circa 20.000 uomini contro gli 8.000 persi da Napoleone. Nonostante tutto riusc\u00ec a sganciarsi e pot\u00e9 salvare il resto del suo esercito ritirandosi precipitosamente. Il giorno dopo le truppe del maresciallo Soult occupavano K\u00f6nigsberg ed il 23 giugno ebbe inizio l'armistizio di tre mesi chiesto da Alessandro I, che si concluder\u00e0 poi con la pace di Tilsit.\nRitiro e ripresa.\nDopo questi eventi Bennigsen prese congedo dalle forze armate russe e si ritir\u00f2 per cinque anni nei suoi possedimenti presso Vilnius. Nel 1812, su richiesta del feldmaresciallo generale Kutuzov, fu richiamato in servizio e nominato generale di Stato maggiore. Nonostante questo incarico, Bennigsen assunse il comando della guarnigione della citt\u00e0 di Smolensk e, pur non condividendo, come altri colleghi, l'ordine di lasciare la citt\u00e0 ai francesi, partecip\u00f2 attivamente all'evacuazione nella notte fra il 17 e il 18 agosto. Partecip\u00f2 quindi alla battaglia di Borodino (7 settembre) e il 18 ottobre, all'inizio della ritirata della Grande Arm\u00e9e, inflisse al Murat una sconfitta nei pressi di Tarutino.\nRitiratosi per una lunga vacanza, riprese servizio nuovamente nel 1813, nominato dallo zar Alessandro Comandante in capo dell'Armata di Riserva russa che doveva essere nuovamente attestata in Polonia. Il 12 ottobre di quell'anno sconfisse presso Dohna il generale francese Gauvion Saint-Cyr. Condusse quindi i suoi 70.000 uomini in una lunga marcia da Dresda a Lipsia, ove il giorno 18 partecip\u00f2 alla cosiddetta battaglia delle nazioni, cooperando curiosamente con l'ex Maresciallo dell'Impero ed ora reggente del trono di Svezia Bernadotte. Poco dopo fu lui stesso che ricevette la capitolazione del re Federico Augusto I di Sassonia.\nProprio a seguito del suo comportamento a Lipsia, gli fu conferito da Alessandro I il titolo comitale. Nel maggio 1814 occup\u00f2 Amburgo, Magdeburgo, Torgau e Wittenberg.\nDopo la guerra contro Napoleone, il Bennigsen si fece assegnare il comando supremo dell'esercito russo in Bessarabia, ove rese sicuro il confine turco-russo. Dopo circa quattro anni, reso praticamente non pi\u00f9 idoneo al servizio attivo dalle conseguenze delle numerose ferite riportate in battaglia, si ritir\u00f2 a vita privata con il figlio Alessandro nei suoi possedimenti di Banteln ove mor\u00ec all'et\u00e0 di oltre 81 anni.\nLa vita privata.\nNel 1768 Bennigsen spos\u00f2 Federica Amalia, una delle figlie del ministro di corte a Vienna Giorgio Federico di Steinberg, che tuttavia mor\u00ec circa sette anni dopo senza avergli dato figli. Nel 1776, poco dopo il decesso della sua prima moglie, si spos\u00f2 con Elisabetta Mayer ma poche settimane dopo anche la seconda moglie manc\u00f2 e nel 1777 si spos\u00f2 nuovamente, ora con Amalia Oelgarde, figlia del ministro dell'Hannover, Augusto Guglielmo di Schwicheldt. Quest'ultima mor\u00ec durante il suo governatorato in Lituania e Bennigsen nel 1805, al termine dei festeggiamenti per la pace conseguente gli accordi di Presburgo. Infine spos\u00f2 Maria Leonarda von Andrzeykowitz, dalla quale ebbe finalmente un figlio (Alessandro, ministro d'Hannover), nel 1809.\nMassone, fond\u00f2 nel 1776 la loggia \"Candore\", della quale fu Maestro venerabile ."}
{"id": "915841", "revid": "1745361", "url": "https://it.wikipedia.org/wiki?curid=915841", "title": "Calliroe (figlia di Acheloo)", "text": "Calliroe () \u00e8 un personaggio della mitologia greca, figlia del potamoe Acheloo e sposa di Alcmeone.\nMitologia.\nCalliroe spos\u00f2 Alcmeone dopo che questi giunse per volere dell'Oracolo delfico presso la foce del fiume Acheloo e da lui ebbe i figli Acarnano e Anfotero.\nCalliroe, informata dell'esistenza della collana e del peplo di Armonia, che il marito aveva donato alla prima moglie, li pretese da per lei costringendolo a tornare a Psofi, dove fu ucciso dai familiari di Fegeo.\nCalliroe preg\u00f2 allora Zeus di far diventare subito adulti i due figli ancora piccoli ed il re degli d\u00e8i concesse cos\u00ec ai fanciulli \u00ab i doni propri di Ebe \u00bb, \u00ab rendendoli adulti nei primi anni di vita \u00bb e questi, partiti alla volta di Psofi per ottenere vendetta, incontrarono due figli di Fegeo (Pronoo e Agenore), mentre erano diretti a Delfi e li uccisero, poi giunti a Psofi trucidarono anche Fegeo e la moglie. \nFuggirono quindi a Tegea ed in seguito portarono a Delfi la collana ed il peplo di Armonia."}
{"id": "915851", "revid": "3831", "url": "https://it.wikipedia.org/wiki?curid=915851", "title": "Malpasso", "text": ""}
{"id": "915852", "revid": "2044337", "url": "https://it.wikipedia.org/wiki?curid=915852", "title": "Buccellato", "text": "Il buccellato, (dal tardo latino \"buccellatum\", \"sbocconcellato\"), variante dei cosi duci, \u00e8 un dolce tradizionale siciliano che viene consumato nel periodo natalizio.\n\u00c8 una produzione tipica della provincia di Palermo ed \u00e8 stata inserita nella lista dei prodotti agroalimentari tradizionali italiani (P.A.T.) conservata presso il Ministero delle politiche agricole alimentari e forestali (MIPAAF).\nSi differenzia dai cosi duci per la sua forma a ciambella e per l'utilizzo di ingredienti differenti.\nStoria.\nIn Sicilia ogni festa che si rispetti ha il suo dolce o il suo cibo tradizionale che, pur mantenendo nella sua generalit\u00e0 definite caratteristiche, viene a seconda delle localit\u00e0 riproposto in varie forme e sapori. Quasi sempre il dolce tipizza la festa e si ricollega idealmente ad essa. Questo avviene ad esempio per San Giuseppe quando trionfano le sfinci; per Santa Lucia, con la cucc\u00eca e gli arancini; per la festa dei Defunti, con una variet\u00e0 infinita di frutta martorana, mostaccioli, petrafennula, ossa di morto; per la Pasqua, con la cassata, i cannoli, i pizzi cu l'ovu e le pecorelle di marzapane e cos\u00ec via dicendo. Anche il Natale ha naturalmente il suo dolce tipico. Prima dell'avvento del panettone e del pandoro, di importazione nordica, in provincia di Palermo il principale, se non unico, dolce natalizio era rappresentato dal buccellato, un impasto di farina cotto al forno, a forma di ciambella, farcito nel suo interno e decorato all'esterno. In altre versioni, come a Collesano, il buccellato prende la forma di un vero e proprio biscotto anch'esso farcito ma ricoperto con una glassa decorata.\nIl termine Buccellato risale dal latino \"Panis Buccella\" intendendo con il toponimo il pane che, intagliato appositamente prima della cottura nel forno in modo da consentire poi di spezzarlo con le mani, si porta alla \u201cbucca\u201d. Successivamente il pane, assunta una forma circolare o a corona, con un bucco al centro a forma di ciambella, assumeva il toponimo di \"Buccellatus\" o \"Buccellarius\". Quindi pane bucato.\nIl Buccellatus, confezionato con acqua, semola o fiore di farina, di qualit\u00e0 differente in base a coloro ai quali era destinato, veniva ampiamente utilizzato da naviganti, \"Panis Nauticus\", e dai legionari, \"Panis Castrensis\", sia perch\u00e9 poteva essere conservato a lungo sia perch\u00e9 facilmente trasportabile. Le forme si mettevano infatti come anelli in un bastone.\nNel corso delle festivit\u00e0 romane il Buccellatus venne poi abbellito con delle punte intagliando la pasta in superficie che assumeva in tal modo un aspetto di una corona, \"Panis Coronarius\". Con il tempo il toponimo Buccellatus sar\u00e0 utilizzato per schernire il corpo di guardia degli imperatori Antonini, i Buccelarii, ovvero i mangiapane o buffoni ad indicarne l'infedelt\u00e0 e la corruttibilit\u00e0. In ogni caso si trattava sempre di \"Panis siccus\" non sempre gradito a tutti. Con il cambiamento dello stile alimentare, che diveniva sempre pi\u00f9 raffinato, i Romani iniziarono ad associare l'assunzione del Buccellatus a frutti freschi o secchi, come i fichi, o al miele o al sale. Il tempo e la fantasia umana avrebbero fatto il resto.\nA Collesano, come anticipato, la tradizione dolciaria natalizia prevede sulla tavola la presenza del Buccellato o, in dialetto, \"Cucciddatu\" termine derivato dal greco \"\u03ba\u03c9\u03bb\u03bb\u03cd\u03c1\u03b1\" ovvero \"coll\u00f9ra\" o \"cuddura\" (impasto di farina). Questo dolce \u00e8 accetto al palato grazie all'armoniosit\u00e0 ed equilibrio dei suoi ingredienti. Il segreto sta nella farcitura composta da fichi, uva passa, mandorle, noci, zuccata, miele, cioccolato fondente e canditi. Il composto, ben inserito nella pasta fatta di acqua, farina, strutto, uova, zucchero e latte, che verr\u00e0 fatta cuocere al forno, ben si amalgama con il suo involucro che viene poi rivestito da una glassa di zucchero decorata con cioccolata e scaglie di pistacchio. Questi ingredienti, che conferiscono tipicit\u00e0 al dolce collesanese, fanno supporre che essi siano stati gradatamente rielaborati al tempo della dominazione araba quando nel suo territorio, a Garbinogara sulle sponde dell'Imera settentrionale, si iniziava a coltivare la canna da zucchero e dall'oriente veniva introdotto il pistacchio. Solo dopo la scoperta dell'America, sar\u00e0 possibile l'inserimento della cioccolata utilizzata sia per decorarne la superficie che per farcirne il contenuto. Il risultato non \u00e8 descrivibile ma soltanto da provare.\nCaratteristiche.\nSi tratta di un impasto di pasta frolla, steso a sfoglia non sottile e farcita con un ripieno di fichi secchi, uva passa, mandorle, scorze d'arancia o altri ingredienti che variano a seconda delle zone in cui viene preparato, poi chiusa e conformata a forma di ciambella.\nIl ripieno di fichi, pi\u00f9 tradizionale, \u00e8 invece costituito da un impasto di fichi secchi, frutta candita e pezzetti di cioccolato.\nIl buccellato casereccio viene solitamente ricoperto di glassa; quello di pasticceria \u00e8 invece ricoperto di zucchero a velo o di frutta candita. Cotto al forno, il buccellato si conserva a lungo.\nCuriosit\u00e0.\nEsiste anche il Buccellato di Lucca, fatto per\u00f2 con ingredienti diversi.\nIl nome del personaggio immaginario Bruno Bucciarati trae ispirazione dal nome di questo dolce.\nVoci correlate.\ntradizionali siciliani"}
{"id": "915859", "revid": "1335892", "url": "https://it.wikipedia.org/wiki?curid=915859", "title": "Reti transeuropee dei trasporti", "text": "Le reti transeuropee dei trasporti (in uso anche al singolare; in acronimo: RTE-T; in francese: \"R\u00e9seau transeurop\u00e9en de transport\"; in inglese: TEN-T, \"Trans-European Networks - Transport\"), sono un insieme d'infrastrutture di trasporto integrate previste per sostenere il mercato unico, garantire la libera circolazione delle merci e delle persone e rafforzare la crescita, l'occupazione e la competitivit\u00e0 dell'Unione europea.\nIn passato, i sistemi di trasporto europei si sviluppavano per lo pi\u00f9 secondo criteri nazionali, con la conseguente scarsit\u00e0 o completa assenza di interconnessioni ai confini o lungo corridoi strategici. La debolezza delle interconnessioni di trasporto ostacola la crescita economica. Sin dagli anni novanta, la politica RTE-T ha orientato i fondi europei al sostegno della realizzazione di progetti infrastrutturali fondamentali per l'Europa.\nEsse pongono la loro base giuridica sul Trattato di Amsterdam siglato il 2 ottobre 1997. Tuttavia il loro sviluppo in fase avanzata \u00e8 dovuto al Trattato di Maastricht. Il libro bianco sui Trasporti, \"lo sviluppo futuro della politica comune dei trasporti\", pubblicato nel dicembre del 1992.\nDescrizione.\nLe reti di trasporto trans-europee sono definite come una delle tre classi costituenti le reti trans-europee (TEN), previste dall'Unione europea con l'articolo 129b titolo XII del Trattato di Maastricht del 1992. Il Trattato ha l'obiettivo di creare un mercato interno europeo e di sviluppare la coesione economica e sociale, e tale mercato unico, con libert\u00e0 di movimento per beni, persone e servizi, necessita di infrastrutture efficienti e moderne. Le reti TEN sono state dunque definite anche a questo scopo, oltre che per garantire l'interconnessione e l'interoperabilit\u00e0 delle reti nazionali. Inoltre, la costruzione delle reti trans-europee \u00e8 anche vista come un importante elemento di crescita economica e occupazionale.\nLa Commissione europea ha quindi sviluppato delle linee-guida relative ad obiettivi, priorit\u00e0, identificazione dei progetti di interesse comune e linee maestre per i tre settori coinvolti (trasporti, energia e telecomunicazioni). Il Parlamento europeo ed il Consiglio dell'Unione europea hanno approvato tali linee-guida dopo essersi consultati con il Comitato economico e sociale e con il Comitato delle regioni.\nIl trattato ha definito tre classi di infrastrutture:\nLa rete stradale.\nLa \"rete stradale trans-europea\" \u00e8 un complesso progetto di rete stradale costituito sia dall'insieme delle grandi direttrici che attraversano le singole nazioni europee sia i progetti di interconnessione prioritari; questi sono state individuati e determinati con la Decisione n.629 del 29 ottobre 1993. Rinnovata con la Decisione n.1692 del 23 luglio 1996, \u00e8 stata rivista con la Decisione n.661 del 7 luglio 2010\nDescrizione.\nLa rete stradale trans-europea, secondo l'articolo 9 della Decisione 661/2010/EU, include le autostrade o le strade ad alta qualit\u00e0, esistenti, nuove o da adattare, le quali:\nL'Unione europea promuove, attraverso finanziamenti e provvedimenti legislativi, un grande insieme di progetti di sviluppo, di interconnessione, di adeguamento dell'esistente e di realizzazione \"ex novo\", lungo le (o per accedere alle) direttrici strategiche individuate, allo scopo di favorire la comunicazione e lo scambio commerciale tra le nazioni europee.\nLe infrastrutture finora realizzate o adeguate sono:\nIn aggiunta ai specifici progetti prioritari si affiancano i \"progetti di interesse comune\", il quale soddisfano comunque i criteri stabiliti nell'articolo 7 della decisione 661/2010/EU, la cui implementazione dipende dal grado di maturit\u00e0 e della disponibilit\u00e0 delle risorse finanziarie.\nLa rete ferroviaria.\nLa \"rete ferroviaria trans-europea\" \u00e8 un complesso progetto di rete ferroviaria costituito dall'insieme delle grandi direttrici che attraversano le singole nazioni; queste sono state individuate e determinate la prima volta con l'adozione della decisione 1962/96/CE del 23 luglio 1996, per essere ridefinite nel 2004 e nel 2013.\nDescrizione.\nCon l'atto del 1996, partendo dalle singole reti ferroviarie nazionali dei 15 paesi che allora ne erano membri, l'Unione europea ha delineato delle specifiche volte a costituire una grande rete di trasporto, sovranazionale, a cui \u00e8 stato dato il nome di TEN (\"Trans European Network\"). Successivamente la decisione 884/2004/CE ne ha estesa l'applicazione ai nuovi paesi aderenti. Lo scopo della TEN-T \u00e8 quello di procedere per assicurare, razionalizzando e rendendo compatibili ed interoperabili le infrastrutture, il riequilibrio del trasporto merci tra i singoli vettori stradale e ferroviario allo scopo di contribuire alla riduzione del divario economico tra le regioni del continente europeo e promuoverne lo sviluppo.\nL'UIC si \u00e8 poi impegnato nello sviluppo del progetto EURAILINFRA (\"European Infrastructure Market Capacity and Investment\") in sinergia tra i vari gestori ferroviari principali europei per studiare gli interventi opportuni allo scopo di eliminare i cosiddetti colli di bottiglia della rete TEN basandosi sull'analisi strutturale dei singoli corridoi internazionali.\nCi\u00f2 a causa della diversa genesi delle singole ferrovie nazionali e della differente evoluzione tecnica che danno luogo a serie disomogeneit\u00e0 tecniche e di capacit\u00e0, generando in molti casi strozzature che rallentano il trasporto delle merci e dei passeggeri, ne degradano lo standard qualitativo e in definitiva ne compromettono la capacit\u00e0 di attrarre clientela dalle altre modalit\u00e0 di trasporto.\nLe disomogeneit\u00e0 (o colli di bottiglia) sono individuate di massima nei seguenti motivi:\n\u00c8 evidente che l'omogeneizzazione delle elencate caratteristiche richiede enormi investimenti e un notevole lasso di tempo dato che, tra l'altro, in specie nel caso della penisola italiana, comporterebbe imponenti interventi sul territorio a causa della difficile orografia. Esempi sono l'eventuale costruzione del ponte sullo Stretto di Messina o la ricostruzione della ferrovia Tirrenica Meridionale per quanto riguarda il corridoio TEN 1 o gli interventi sulla direttrice del Brennero o ancora l'adeguamento della ferrovia Adriatica.\nAssi e progetti prioritari.\nA seguito della revisione della mappa Ten-T del 2011 e l\u2019approvazione del regolamento UE 1315/2013 dell 17 ottobre 2013, sono stati definiti 9 progetti e assi di collegamento:\nSi tratta di un progetto complessivo che dovrebbe divenire funzionale entro il 2030. La rete centrale si articola in linee AV, convenzionali, miste rispondenti a parametri di prestazione (velocit\u00e0, capacit\u00e0 di traino, profili) e specifiche tecniche di interoperabilit\u00e0 (pendenze, sagoma, raggi di curvatura) comuni. Nella pianura padana il corridoio Mediterraneo interseca tre corridoi di direttrice nord-sud (nn. 1, 5, 6).\nPrecedenti progetti prioritari.\nIl Consiglio europeo di Essen del 1994 aveva approvato approvato un elenco di 14 specifici progetti TEN-T elaborato da un gruppo presieduto dall'allora vicepresidente della Commissione europea Henning Christophersen.\nIn seguito alle raccomandazioni del 2003 del gruppo ad alto livello sulle TEN-T di Karel Van Miert, la Commissione europea aveva compilato nel 2005 un elenco di 30 progetti prioritari da avviare prima del 2010.\nQui di seguito sono elencati i 30 assi e progetti prioritari:\nLa NLTL e i corridoi transeuropei TEN-T.\nNel 2004 la NLTL fu inglobata nel Progetto prioritario europeo n. 6, inizialmente asse ferroviario Lione-frontiera ucraina denominato \u201ccorridoio 5\u201d. A sua volta questo tracciato era concepito come parte di un corridoio pi\u00f9 esteso, \u201cpaneuropeo\u201d, che nelle ipotesi formulate alle conferenze di Creta (1994) e di Helsinki (1997), si estendeva fino a Kiev. Successivamente la politica comunitaria si limit\u00f2 a definire corridoi \u201ctranseuropei\u201d, inquadrati nella Trans-European Network-Trasport (TEN-T)."}
{"id": "915861", "revid": "1433186", "url": "https://it.wikipedia.org/wiki?curid=915861", "title": "Moca (Porto Rico)", "text": "Moca \u00e8 una citt\u00e0 di Porto Rico situata nell'entroterra nord-occidentale dell'isola. L'area comunale confina a nord con Aguadilla e Isabela, a est con San Sebasti\u00e1n, a sud con A\u00f1asco e a ovest con Aguada. Il comune, che fu fondato nel 1772, oggi conta una popolazione di quasi 15.000 abitanti ed \u00e8 suddiviso in 11 circoscrizioni (\"barrios\")."}
{"id": "915862", "revid": "148107", "url": "https://it.wikipedia.org/wiki?curid=915862", "title": "Metodo variazionale", "text": "Il metodo variazionale rappresenta, nella meccanica e chimica quantistica, un approccio utilizzato per trovare approssimazioni all'autostato di minore energia (stato fondamentale) e ad alcuni stati eccitati. Le basi di questo metodo si fondano sul principio variazionale.\nIntroduzione.\nSi supponga di essere in un dato spazio di Hilbert con un operatore hermitiano chiamato hamiltoniano formula_1. Ignorando le complicazioni legate agli spettri continui, si consideri uno spettro discreto dell'hamiltoniano e il corrispondente autospazio di ogni autovalore formula_2:\ndove \ne\nGli stati fisici sono normalizzati, il che significa che la loro norma \u00e8 unitaria. Ignorando ancora una volta le complicazioni legate a uno spettro continuo di formula_6, si supponga che l'hamiltoniano possieda un estremo inferiore e che questo sia uguale a formula_7. Supponiamo inoltre di conoscere il corrispondente stato formula_8. Il valore atteso di formula_6 sar\u00e0 quindi\nOvviamente, se noi volessimo passare tutti i possibili stati di norma unitaria tentando di minimizzare il valore atteso di formula_6, il minimo valore sarebbe formula_7 ed il corrispondente stato sarebbe un autostato di formula_7. Passare in rassegna l'intero spazio di Hilbert \u00e8 naturalmente troppo complicato per i calcoli fisici e quindi si sceglie un sottospazio dell'intero spazio di Hilbert, parametrizzato da alcuni parametri differenziabili (reali) formula_14 (formula_15). La scelta del sottospazio \u00e8 un ansatz. Alcune scelte portano a migliori approssimazioni di altre, quindi la loro corretta determinazione \u00e8 molto importante.\nAssumiamo che ci sia una sovrapposizione tra l'ansatz e lo stato fondamentale (altrimenti non \u00e8 una buona ansatz). Noi ancora dobbiamo normalizzare l'ansatz, quindi abbiamo la condizione \ne vogliamo minimizzare\nQuesto in generale non \u00e8 un'operazione semplice, poich\u00e9 cerchiamo un minimo globale e trovare gli zeri delle derivate parziali di formula_18 rispetto alle formula_14 non \u00e8 sufficiente. Se formula_20 \u00e8 espressa come combinazione lineare di altre funzioni (siano formula_14 i coefficienti), come nel metodo di Ritz, c'\u00e8 solo un minimo ed il problema \u00e8 risolto. Comunque ci sono altri metodi non lineari, come il metodo di Hartree-Fock, che non sono caratterizzati da molti minimi e sono quindi facili da risolvere.\nC'\u00e8 poi un'ulteriore complicazione nei calcoli descritti. Come formula_18 tende a formula_7 nei calcoli di minimizzazioni, non ci sono garanzie che le corrispondenti funzioni d'onda di prova tendano alla corretta funzione d'onda. Questo \u00e8 stato dimostrato con i calcoli usando come modello un oscillatore armonico modificato, nel quale \u00e8 stato preso un sistema risolvibile esattamente ed \u00e8 stato studiato con la teoria variazionale. Infatti usando il metodo appena descritto \u00e8 stata ottenuta una funzione d'onda diversa da quella attesa.\nSebbene spesso limitato ai calcoli dell'energia dello stato fondamentale, questo metodo pu\u00f2 essere applicato in alcuni casi anche ai calcoli degli stati eccitati. Se si conosce la funzione d'onda dello stato fondamentale, sia con il metodo variazionale sia con i calcoli diretti, pu\u00f2 essere scelto un sottoinsieme dello spazio di Hilbert che \u00e8 ortogonale alla funzione dello stato fondamentale."}
{"id": "915863", "revid": "729019", "url": "https://it.wikipedia.org/wiki?curid=915863", "title": "Fenicia Moncada", "text": "Fenicia Moncada (o Fenice Moncada) \u00e8 stato un casale esistito in Sicilia nella seconda met\u00e0 del XVII secolo. Fondato nel 1669 da Luigi Guglielmo Moncada La Cerda, principe di Patern\u00f2, dopo l'eruzione dell'Etna che aveva seppellito di lava il casale di Malpasso, fu distrutta e rasa al suolo dal ben pi\u00f9 violento terremoto del 1693 e abbandonata dai suoi abitanti. Era situata nel territorio dell'odierno comune di Belpasso, in provincia di Catania. \nStoria.\nL'eruzione dell'Etna del 1669 gener\u00f2 enormi flussi di lava che coprirono numerosi casali situati alle pendici del vulcano, arrivando fino a Catania. Tra i casali seppelliti dalla lava vi fu quello di Malpasso, facente parte del territorio del Principato di Patern\u00f2. I cittadini di detto casale fuggirono, e il principe Luigi Guglielmo Moncada La Cerda fece emanare dal Vicer\u00e9 di Sicilia un decreto nel quale, ricordando il vincolo che legava gli abitanti alla terra e al loro signore, stabiliva:\nIl sito individuato per la ricostruzione del nuovo casale fu pi\u00f9 a sud di Malpasso, nelle vicinanze del feudo di Valcorrente, su una propriet\u00e0 del Monastero di San Placido di Catania, detta Carmena. Il Principe di Patern\u00f2 diede all'ente proprietario l'equivalente in altri fondi rustici e nella localit\u00e0 ricca d'acqua e pi\u00f9 lontana dal pericolo delle eruzioni dell'Etna si inizi\u00f2 la costruzione della nuova citt\u00e0 denominata \"Fenicia Moncada\". Il nuovo toponimo, con la sua allusione alla fenice, mitico uccello che rinasce a nuova vita dopo essere stato bruciato dal fuoco, voleva esprimere un augurio e rendere omaggio al Principe Moncada, signore di Malpasso. Il piano regolatore venne redatto da Carlo Manosanta, architetto degli Stati del Principe di Patern\u00f2, su commissione di Stefano Riggio, principe di Campofiorito, governatore generale di questi Stati. Il nuovo centro abitato prese subito forma, e nel 1670 era gi\u00e0 attiva la chiesa madre, che venne completata nel 1682.\nLa popolazione di Fenicia Moncada al 1682 contava 1.500, e sub\u00ec un ulteriore incremento con la nascita del quartiere Stella Aragona, passando a circa 2.900 abitanti nel 1686. L'insediamento di Stella Aragona si svilupp\u00f2 sull'antico casale di Guardia, coperto dalla lava del 1669.\nIl terremoto del Val di Noto del 1693 che colp\u00ec e distrusse gran parte dei centri della Sicilia orientale, e caus\u00f2 numerose vittime, colp\u00ec anche Fenicia Moncada e Stella Aragona, completamente distrutte dal sisma. Le vittime causate dal terremoto a Fenicia Moncada furono 14 su un totale di 1.651 abitanti, e gli abitanti superstiti, anche a causa della malaria provocata alle vicine paludi di Valcorrente, abbandonarono il sito e in accordo con Francesco Notarbartolo, inviato del Principe di Patern\u00f2, si trasferirono in localit\u00e0 San Nicola dove venne fondato il nuovo centro di Belpasso. Dell'antico abitato di Fenicia Moncada, ai giorni nostri non rimangono che pochissime e poco visibili tracce, malamente soverchiate e sostituite da un recente agglomerato residenziale abusivo."}
{"id": "915866", "revid": "547992", "url": "https://it.wikipedia.org/wiki?curid=915866", "title": "Acarnano", "text": "Acarnano () \u00e8 un personaggio della mitologia greca, figlio di Alcmeone e della sua seconda moglie Calliroe e fratello di Anfotero.\nMitologia.\nDopo l'uccisione del padre Alcmeone da parte di Fegeo, la madre Calliroe (venuta a sapere della morte del marito da Zeus, con il quale aveva rapporti intimi) preg\u00f2 affinch\u00e9 i due infanti diventassero adulti anzitempo per poterlo vendicare ed il dio, dandole ascolto, acconsent\u00ec.\nAcarnano ed il fratello, divenuti adulti, presero le armi e si recarono dal nemico, uccidendo sia Fegeo che i suoi figli Pronoo e Agenore, che si stavano recando a Delfi per consacrare al dio Apollo collana e peplo.\nDopo la vendetta.\nInseguiti fino a Tegea, furono salvati dagli abitanti e da alcuni Argivi. Anfotero e Acarnano raccontarono l'accaduto alla madre.\nNessun dio o re volle purificarli dei loro misfatti, cos\u00ec continuarono il viaggio intrapreso e raggiunsero l'Epiro dove Acarnano diede il nome alla regione che perdura ancora oggi (l'Acarnania che tuttavia non compare con questo nome nei poemi omerici)."}
{"id": "915871", "revid": "767487", "url": "https://it.wikipedia.org/wiki?curid=915871", "title": "I perfetti innamorati", "text": "I perfetti innamorati (\"America's Sweethearts\") \u00e8 un film del 2001 diretto da Joe Roth.\nTrama.\nLee Phillips \u00e8 un pubblicitario di film con il compito di promuovere \"Time Over Time\", un film in uscita con le star del cinema Gwen Harrison e Eddie Thomas. Il suo lavoro \u00e8 complicato dall'eccentrico regista del film Hal Weidmann, che far\u00e0 l'anteprima del film solo alla conferenza stampa ma, peggio ancora, Gwen ed Eddie, una volta \"I fidanzatini d'America\" e coppia nella vita e sul set, stanno attraversando una brutta separazione. I due si sono lasciati quando Gwen ha instaurato una relazione con Hector Gorgonzolas, un aitante e arrogante spagnolo incontrato sul set, e questo ha portato Eddie a un crollo emotivo. Lee decide che la cosa migliore per promuovere il film sia riunire la coppia.\nLee chiede aiuto alla sorella e all'assistente personale di Gwen, Kiki, e persuadono Gwen che la sua carriera \u00e8 offuscata e la sua immagine pubblica ne trarr\u00e0 beneficio se andr\u00e0 all'anteprima, dove sar\u00e0 anche in grado di consegnare a Eddie i documenti per il divorzio. Allo stesso modo Lee corrompe la guida spirituale di Eddie per convincere Eddie che anche lui deve partecipare.\nAll'anteprima, mentre Eddie e Gwen continuano a litigare, Lee pianifica storie per convincere la stampa che la coppia si stia riconciliando. Gwen incoraggia Kiki a fare da intermediaria con Eddie. Mentre trascorrono del tempo insieme, Eddie si innamora di Kiki, la quale \u00e8 sempre stata innamorata di lui. I due passano una notte insieme, ma la mattina seguente, Kiki lo lascia poich\u00e9 \u00e8 fermamente convinta che lui sia ancora innamorato di Gwen.\nProvando rimorso per il suo ruolo in tutta la vicenda, Lee incoraggia Eddie a dire a Kiki che vuole porre fine al suo matrimonio con Gwen. Intanto Weidmann arriva in elicottero con il film finito.\nLa proiezione ha inizio e la stampa, il cast e la troupe scoprono che Weidmann ha abbandonato la sceneggiatura e ha invece realizzato un \"reality movie\". Il filmato, girato principalmente con telecamere nascoste e all'insaputa degli attori, mostra Gwen come egocentrica, connivente e manipolatrice, mentre Eddie \u00e8 un uomo che diventa paranoico mentre sospetta che sua moglie abbia una relazione. Gwen \u00e8 interpretata come l'antagonista principale con Hector come suo lacch\u00e8. Kiki \u00e8 presentata come un'assistente in sovrappeso e innamorata di Eddie. Il \"cast\" e la \"troupe\" - in particolare Gwen e il produttore, Dave Kingman - sono offesi e affrontano Weidmann. Weidmann annuncia che lo ha fatto per rovinare la carriera di Gwen dopo un incidente che gli ha causato sul set quando ha parlato negativamente del suo lavoro precedente. Gwen annuncia che far\u00e0 causa a Weidmann per averla messa in imbarazzo e aver invaso la sua \"privacy\". Solo Eddie \u00e8 contento del film di Weidmann e acconsente a lavorare di nuovo insieme.\nIn seguito a tale evento, la carriera di Gwen sembra rovinata ma lei cerca di salvare la situazione, dicendo a tutti che lei e Eddie hanno deciso di riconciliarsi. Eddie sostiene invece il contrario e rivela di essere innamorato di Kiki, che ricambia i suoi sentimenti. Dopo lo scandalo, Kiki e Eddie lasciano l'hotel insieme mentre Gwen confessa alla stampa che da tempo prende delle pillole che le fanno dire delle bugie: perci\u00f2 ammette che lei e Eddie non hanno mai deciso di tornare insieme e che lei \u00e8 innamorata di Hector.\nProduzione.\nIl film fu prodotto dalla Revolution Studios, Face Productions, Roth-Arnold Productions e Shoelace Productions.\nDistribuzione.\nDistribuito dalla Columbia Pictures, il film venne presentato in prima il 17 luglio 2001. Usc\u00ec nelle sale cinematografiche USA il 20 luglio. La Sony Pictures Entertainment (SPE) detiene i diritti di distribuzione internazionale."}
{"id": "915875", "revid": "287204", "url": "https://it.wikipedia.org/wiki?curid=915875", "title": "Stefan Wyszynski", "text": ""}
{"id": "915877", "revid": "399", "url": "https://it.wikipedia.org/wiki?curid=915877", "title": "Societ\u00e0 Sportiva Calcio Napoli 1979-1980", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1979-1980.\nOrganigramma societario.\nArea direttiva\nArea tecnica\n\u00a0\u00a0Angelo Sormani\nStagione.\nPer questa stagione 1979-1980 viene riconfermato sulla panchina partenopea Lu\u00eds Vin\u00edcio. Un Napoli che dispone di una forte difesa, con 20 reti subite risulta una delle migliori difese del torneo, ma fragile in attacco dove si segna con il contagocce, reparto dove viene rimpianto Beppe Savoldi che \u00e8 tornato al Bologna, il miglior realizzatore stagionale \u00e8 Giuseppe Damiani con 12 reti, delle quali 4 in campionato, 6 in Coppa Italia e 2 in Coppa UEFA. Con 28 punti in classifica il Napoli si \u00e8 piazzato all'undicesimo posto. A tre giornate dal termine del torneo il presidente Corrado Ferlaino ha esonerato l'allenatore Luis Vinicio, sostituituendolo con un altro grande ex giocatore partenopeo Angelo Benedicto Sormani.\nLo scudetto \u00e8 stato vinto dall'Inter con 41 punti davanti alla Juventus con 38 punti, ma fatti extra-sportivi hanno rivoluzionato la classifica, lo scandalo del calcio scommesse ha mandato in Serie B per la prima volta nella sua storia il Milan che si era piazzato al terzo posto, e la Lazio che si era salvata. Meno pesante la condanna di Bologna, Avellino e Perugia, che sono state penalizzate con 5 punti da scontare nella prossima stagione.\nNella Coppa Italia il Napoli vince il settimo girone di qualificazione, giocato prima del campionato, poi cede il passo alla Ternana nel doppio confronto dei Quarti di Finale. In Coppa UEFA la squadra partenopea supera nel primo turno i greci dell'Olympiakos, poi nei Sedicesimi di Finale cede il passaggio agli Ottavi ai belgi dello Standard di Liegi."}
{"id": "915880", "revid": "169219", "url": "https://it.wikipedia.org/wiki?curid=915880", "title": "E.S.P. (album Bee Gees)", "text": "E.S.P. \u00e8 il diciassettesimo album dei Bee Gees, uscito nel 1987."}
{"id": "915881", "revid": "1793900", "url": "https://it.wikipedia.org/wiki?curid=915881", "title": "Contea di Chemung", "text": "Chemung \u00e8 una contea dell'area centro-meridionale dello Stato di New York negli Stati Uniti.\nGeografia fisica.\nLa contea confina a nord con le contee di Schuyler e di Tompkins, a est con la contea di Tioga, a sud con le contee di Bradford e di Tioga della Pennsylvania e ad ovest con la contea di Steuben.\nIl territorio della contea \u00e8 prevalentemente collinoso e raggiunge la massima elevazione di 521 metri. Ad oriente scorre verso sud il \"Cayuta Creek\" che segna parte del confine orientale. Nell'area centrale scorre verso sud il \"Chemung Creek\". Nell'area settentrionale scorre verso nord il \"Catharine Creek\".\nStoria.\nI primi abitanti del territorio della contea furono gli \nindiani della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nNel 1779 nei pressi dell'attuale citt\u00e0 di Elmira fu combattuta una battaglia tra i lealisti e i loro alleati indiani guidati da Joseph Brant e le truppe americane guidate dal generale Sullivan che vide la sconfitta dei lealisti e degli indiani. Nel 1791 a Elmira fu raggiunto un accordo tra gli irochesi ed il Governo degli Stati Uniti con il quale gli indiani persero la propriet\u00e0 del territorio.\nLa contea \u00e8 stata istituita nel 1836 separando il territorio che ne avrebbe fatto parte dalla contea di Tioga. Il nome deriva da quello di un villaggio Seneca e significa \"grande corno\".\nNel 1854 dal territorio della contea venne separato parte del territorio che avrebbe costituito la contea di Schuyler."}
{"id": "915885", "revid": "129019", "url": "https://it.wikipedia.org/wiki?curid=915885", "title": "Monastero di Sant Pere de Rodes", "text": "Il monastero di Sant Pere de Rodes si trova nel comune di Port de la Selva, nella \"comarca\" (distretto) dell'Alt Empord\u00e0, in provincia di Girona, nella comunit\u00e0 autonoma di Catalogna, in Spagna.\nFu costruito dai monaci benedettini sul versante della montagna di Sant Salvador Saverdera al di sotto del castello di Verdera, con una vista eccezionale sulla baia di Llan\u00e7\u00e0, al nord di Cap de Creus. Vicino al monastero si trovano le rovine del paese medievale di Santa Creu de Rodes, del quale non rimane che la chiesa dedicata a sant'Elena.\nStoria.\nDi questo monastero non si conosce l'esatta origine, motivo per il quale fu oggetto di leggende e speculazioni nel passato, quali la sua fondazione da parte di monaci che erano sbarcati qui con reliquie di san Pietro e altri santi per sfuggire alle orde barbariche che avevano colpito Roma, e che sarebbero poi stati autorizzati da papa Bonifacio IV alla costruzione del monastero.\nStoricamente la prima testimonianza dell'esistenza di un luogo di culto risale all'878 e si trattava di una piccola cella monastica consacrata a san Pietro. A partire dal 945 viene considerato un monastero a tutti gli effetti, indipendente e retto da un abate, crescendo d'importanza anche perch\u00e9 nel frattempo era diventato un centro di pellegrinaggio dato che vi si celebravano i giubilei con remissione dei peccati fino al secolo XVII, quando inizi\u00f2 a perdere importanza e fu saccheggiato diverse volte.\nNel 1793 venne abbandonato dai monaci che si ritirarono a Figueres (capoluogo della \"comarca\") fino allo scioglimento della comunit\u00e0 nel 1809.\nNel 1930 venne dichiarato monumento nazionale e nel 1935 iniziarono le prime opere di restauro finanziate dalla Generalitat de Catalunya.\nLa struttura.\nLa costruzione, data la collocazione su di un forte pendio, \u00e8 costituita da pi\u00f9 livelli e terrazze. Il chiostro, parte centrale del monastero, \u00e8 del XII secolo. La chiesa, consacrata nel 1022, \u00e8 di stile romanico, con pianta a forma di croce latina con tre navate a volta, delimitate da una doppia colonnata con capitelli di ordine corinzio. Le colonne sono appoggiate a uno zoccolo e lateralmente altre colonne sostengono gli archi che sostengono le navate laterali. Queste derivano da una costruzione anteriore, probabilmente dell'epoca romana. La navata centrale \u00e8 di grandi dimensioni ed \u00e8 dotata di un deambulatorio attorno all'abside che sembra essere la continuazione delle due navate laterali. Sotto l'abside \u00e8 sita la cripta.\nNella chiesa sono sintetizzati con originalit\u00e0 diversi stili architettonici che mescolano correnti anteriori, come quelle del periodo carolingio, con pre-romanici e addirittura dell'epoca tardo-romana, tanto da essere considerata uno degli esempi pi\u00f9 importanti dello stile romanico in Catalogna.\nIl campanile, che sorge al lato della facciata di ponente del monastero, \u00e8 a pianta quadrata con influenze dello stile lombardo del secolo anteriore. Al suo lato si erge una torre di difesa, iniziata probabilmente nel X secolo dopo un lungo processo di costruzione e riforme."}
{"id": "915887", "revid": "119559273", "url": "https://it.wikipedia.org/wiki?curid=915887", "title": "Arjen Lenstra", "text": "Studi\u00f2 matematica all'universit\u00e0 di Amsterdam. Attualmente \u00e8 professore alla EPFL di Losanna, al laboratorio per gli algoritmi crittologici, e in passato ha lavorato per la Citibank e i Bell Labs.\nLenstra \u00e8 attivo nel settore della crittografia, specialmente in aree come la fattorizzazione di interi e i crittosistemi XTR. Ha portato a termine numerose fattorizzazioni di numeri RSA.\nIl fratello Hendrik Lenstra \u00e8 un professore di matematica alla Universit\u00e0 di Leida e l'altro fratello Jan Karel Lenstra \u00e8 il direttore del CWI."}
{"id": "915898", "revid": "125656060", "url": "https://it.wikipedia.org/wiki?curid=915898", "title": "Jona che visse nella balena", "text": " Jona che visse nella balena \u00e8 un film del 1993 diretto da Roberto Faenza.\nIl soggetto \u00e8 tratto dal romanzo autobiografico dello scrittore Jona Oberski intitolato \"Anni d'infanzia. Un bambino nei lager\" incentrato sul dramma dell'Olocausto.\nTrama.\nJona \u00e8 un bambino ebreo di quattro anni che viveva ad Amsterdam prima dello scoppio della Seconda Guerra Mondiale. Nel 1940, dopo l'occupazione della citt\u00e0 da parte dei tedeschi, viene deportato insieme ai suoi genitori ebrei dapprima nel Campo di concentramento di Westerbork e quindi in quello di Bergen-Belsen, dove trascorrer\u00e0 l'intero periodo della guerra. A Bergen-Belsen vive in una baracca con la madre, mentre il padre \u00e8 assegnato ad un altro settore del campo.\nIl bambino subisce freddo, fame, paure, sofferenze, angherie anche da parte degli altri ragazzi. Sono rarissimi i casi in cui viene trattato con garbo: solo il cuoco, che dopo morir\u00e0, e il medico dell'ambulatorio sono gentili con lui. Il destino dei genitori di Jona \u00e8 tragico: il padre muore per stenti e denutrizione. Negli ultimi giorni di guerra, Jona e la madre vengono evacuati dal campo a bordo di un treno che vagher\u00e0 per giorni nel territorio tedesco prima di essere liberato dalla truppe sovietiche. La madre non si riprende dalle sofferenze subite; impazzisce per la morte del marito e purtroppo muore in un ospedale, nei giorni seguenti alla liberazione. Jona torna ad Amsterdam dove viene adottato da una famiglia di amici della famiglia. Infine il film dice che Jona \u00e8 ancora vivo e che fa lo scienziato."}
{"id": "915899", "revid": "1990748", "url": "https://it.wikipedia.org/wiki?curid=915899", "title": "Societ\u00e0 Sportiva Calcio Napoli 1980-1981", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1980-1981.\nStagione.\nNella stagione 1980-1981 il nuovo allenatore partenopeo \u00e8 Rino Marchesi. In estate \u00e8 stata decisa la riapertura del mercato dei calciatori stranieri, uno per ogni squadra del massimo campionato, al Napoli \u00e8 giunto il libero olandese Ruud Krol che in Olanda aveva vinto tutto, portando con se molto entusiasmo.\nDopo un incerto inizio del campionato, il Napoli ha spiccato il volo alla quinta giornata rifilando un sonoro (4-0) alla Roma, una delle favorite per la conquista del titolo, e mettendo in mostra un calcio giocato in modo efficace, tanto da far sognare lo scudetto ai tifosi napoletani. Il brusco risveglio il 26 aprile in uno Stadio San Paolo gremito, quando la cenerentola del campionato il Perugia, ha vinto (0-1) grazie ad una autorete al primo minuto di gioco. Sgretolati i sogni, \u00e8 rimasto vivido il ricordo di una stagione memorabile, chiusa con 38 punti al terzo posto, alle spalle della Juventus, campione d'Italia con 44 punti e della Roma seconda con 42 punti.\nNella Coppa Italia il Napoli, prima del campionato ha disputato il quinto girone di qualificazione, con 7 punti lo ha vinto con il Bologna. La squadra emiliana per miglior differenza reti \u00e8 passata ai Quarti di finale della manifestazione.\nOrganigramma societario.\nArea direttiva\nArea tecnica\nArea sanitaria\nMaglie e sponsor.\nIl fornitore tecnico \u00e8 Ennerre."}
{"id": "915901", "revid": "339392", "url": "https://it.wikipedia.org/wiki?curid=915901", "title": "Trota Fario", "text": ""}
{"id": "915903", "revid": "339392", "url": "https://it.wikipedia.org/wiki?curid=915903", "title": "Trota fario", "text": ""}
{"id": "915904", "revid": "547034", "url": "https://it.wikipedia.org/wiki?curid=915904", "title": "Secondo Ponzio Pilato", "text": "Secondo Ponzio Pilato \u00e8 un album del 1988 di Angelo Branduardi: si tratta dalla terza e per ora ultima colonna sonora da lui composta. Tutti i brani sono composti e scritti da Angelo Branduardi esclusa \"La canzone del deserto\", unico brano cantato dell'album, il cui testo \u00e8 di Luigi Magni."}
{"id": "915908", "revid": "29727", "url": "https://it.wikipedia.org/wiki?curid=915908", "title": "Trota iridea", "text": ""}
{"id": "915909", "revid": "1456683", "url": "https://it.wikipedia.org/wiki?curid=915909", "title": "Hosokawa Katsumoto", "text": "appartenente al clan Hosokawa, fu un celebre e potente Kanrei, ovvero un ministro dello sh\u014dgun di Ky\u014dto, durante il periodo Muromachi della storia del Giappone.\nEgli \u00e8 celebre per due motivi:\nLe sue lotte contro il padre adottivo, Yamana S\u014dzen, il quale temeva il potere di Hosokawa come \"Kanrei\", furono la causa scatenante della guerra di Onin nel 1467.\nQuando lo shogun Ashikaga Yoshimasa ebbe un figlio nel 1464 Yamana colse questa opportunit\u00e0 per opporsi con maggior forza contro il potere di Hosokawa, promuovendo il fanciullo come futuro sh\u014dgun della regione. Ma nel frattempo Hosokawa si era guadagnato il favore del fratello dell'attuale sh\u014dgun, Ashikaga Yoshimi, appoggiando la sua pretesa allo shogunato.\nNel 1467 il conflitto aperto ebbe inizio nella capitale Kyoto, con circa 80.000 uomini per parte. Lo sh\u014dgun dichiar\u00f2 che il primo che avesse aperto formalmente le ostilit\u00e0 sarebbe stato ufficialmente dichiarato un ribelle, un'onta che indusse i due contendenti a rimandare a lungo l'inizio dei combattimenti. Tuttavia dopo alcuni mesi la tensione divenne cos\u00ec alta che non pot\u00e9 rimandarsi oltre il confronto. Fu Hosokawa a sferrare il primo attacco nella citt\u00e0 assalendo la magione di uno dei generali di Yamana di nome Isshiki. Tuttavia furono gli Yamana ad essere etichettati come ribelli.\nI combattimenti diventarono subito estremamente aspri e violenti e nei giorni immediatamente successivi molti furono i morti da entrambe le parti, e molta la distruzione sia per opera degli stessi combattenti che dei saccheggiatori.\nKatsumoto mor\u00ec nel 1473, poco dopo di S\u014dzen."}
{"id": "915913", "revid": "122216458", "url": "https://it.wikipedia.org/wiki?curid=915913", "title": "Sfincia di San Giuseppe", "text": "La sfincia di San Giuseppe indica un dolce fritto tipico della Sicilia che, come tale, \u00e8 stato ufficialmente inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf).\n\u00c8 diffuso nella Sicilia occidentale, originariamente prodotto a Palermo, e viene consumato tradizionalmente il 19 marzo, durante la festa di San Giuseppe, considerata in tutta l'Isola la prima festivit\u00e0 della nuova stagione primaverile, oltre che la festa del pap\u00e0. Col tempo, il prodotto ha perso il legame con la stagione primaverile ed \u00e8 diventato disponibile al consumo in tutti i giorni dell'anno.\nNome.\nIl nome (\"spincia\" in siciliano) deriva dal latino \"spongia\", \"spugna\", oppure dall' \"spugna\"). Questi nomi hanno origine dalla particolare forma di questo dolce, che si presenta come una frittella morbida e dalla forma irregolare, proprio come una vera e propria spugna.\nStoria.\nL'origine di questo dolce \u00e8 antichissima, tanto che compare, anche se con nomi diversi, nella Bibbia e nel Corano. Inoltre, pare che sia l'evoluzione di pani o dolci arabi o persiani fritti nell'olio.\nQuesta gustosa e semplice frittella \u00e8 stata trasformata in un dolce prelibato dall'abilit\u00e0 delle suore del monastero delle Stimmate, situato a Palermo, che l'hanno tramandato ai pasticcieri palermitani e l'hanno dedicato al Santo degli umili, come umili del resto sono anche gli ingredienti. All'inizio la ricetta era piuttosto semplice ma i pasticceri palermitani hanno reso questo dolce ancora pi\u00f9 gustoso arricchendolo con alcuni ingredienti tipicamente siciliani: crema di ricotta, grani di pistacchio e canditi di scorza d'arancia.\nCaratteristiche.\nTradizionalmente la sfincia, grande quanto un pugno, va fritta in grassi. Tutto questo dopo aver impastato della farina con uova intere e solo tuorli e a ci\u00f2 si aggiunge del lievito con latte e zucchero. Una volta mescolato il tutto, quando l'impasto \u00e8 morbido ed elastico, si lascia riposare per farlo lievitare.\nA questo punto, il prodotto viene messo in una padella con sugna o con strutto e, quando acquisisce un colore dorato, viene tolto dalla padella e ricoperto con una crema di ricotta di pecora con pezzetti di cioccolato e zuccata, e guarnita da scorza d'arancia candita."}
{"id": "915917", "revid": "1990748", "url": "https://it.wikipedia.org/wiki?curid=915917", "title": "Societ\u00e0 Sportiva Calcio Napoli 1981-1982", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1981-1982.\nStagione.\nCon sulla panchina il confermato allenatore Rino Marchesi, il Napoli nella stagione 1981-1982 disputa una discreta stagione, chiusa al quarto posto in classifica con 35 punti. Con 13 reti il miglior marcatore dei partenopei \u00e8 stato Claudio Pellegrini, delle quali 2 reti in Coppa Italia e 11 in campionato. Riconfermato quale straniero l'olandese Ruud Krol dopo la buona stagione scorsa. Sono retrocessi in Serie B, il Milan, il Bologna ed il Como, scudetto vinto in volata dalla Juventus, che supera di un punto la Fiorentina.\nNella Coppa Italia il Napoli disputa e vince il quinto girone di qualificazione, mentre nei quarti di finale viene eliminato dal Catanzaro che viene promosso alle semifinali. In Coppa UEFA gli azzurri subito estromessi nel primo turno, nel doppio confronto con i serbi del Radnicki Nis, con due pareggi che qualificano ai sedicesimi la squadra jugoslava.\nMaglie e sponsor.\nLo sponsor tecnico per la stagione 1981-1982 fu Ennerre, mentre lo sponsor ufficiale fu Snaidero.\nOrganigramma societario.\nArea direttiva\nArea tecnica\nArea sanitaria"}
{"id": "915918", "revid": "767487", "url": "https://it.wikipedia.org/wiki?curid=915918", "title": "Antonio Cerruti", "text": "Biografia.\nNacque nel primo decennio del XVI secolo. Di famiglia non agiata, ma di intelligenza brillante, pot\u00e9 essere avviato agli studi probabilmente solo grazie alla generosit\u00e0 altrui. Entr\u00f2 in seminario diventando sacerdote. \nSub\u00ec numerose disavventure, che ricorda nei suoi carmi, tutti scritti in lingua latina: dal saccheggio ripetuto della casa, all'attentato alla vita sua e dei suoi familiari. La necessit\u00e0 e la sfortuna lo portarono a peregrinare qua e l\u00e0 per le corti e le citt\u00e0 italiane, dove non pochi riconobbero il suo ingegno (proprio la poesia gli valse l'amicizia o la simpatia di letterati illustri come Paolo Giovio, Ludovico Dolce e Pietro Aretino). \nFu a Roma al servizio di Alessandro Farnese; in Corsica con Pier Francesco Pallavicino, vescovo di Aleria; a Novara come arciprete della cattedrale e a Venezia come viaggiatore ed amico di letterati. Nel 1552 ottenne la cittadinanza milanese da Carlo V. Negli ultimi anni della vita ritorn\u00f2 ancora a Roma. Mor\u00ec presso le terme di Viterbo in data non precisabile.\nTra le sue opere sono oggi reperibili nelle biblioteche italiane le due raccolte poetiche \"Carminum\", poesie religiose e civili, libro pubblicato a Venezia nel 1550; e \"Lusus\", poesie biografiche ed amorose, volume edito a Milano nel 1552.\nIl comune di Borgo Ticino gli ha dedicato nel 1990 la piazza che si trova di fronte alle scuole elementari. Suoi poemi sono state tradotti in italiano da Eleonora Bellini e pubblicati nei Quaderni del Premio omonimo, promosso dal Comune di Borgo Ticino e in altri periodici storico letterari."}
{"id": "915919", "revid": "119878548", "url": "https://it.wikipedia.org/wiki?curid=915919", "title": "Secondo Impero messicano", "text": "Il Secondo Impero messicano (Segundo Imperio Mexicano/Inic \u014cme M\u0113xihcatl Emperador \u012btlahtohc\u0101yo) fu creato nel 1863, quando, il 10 luglio di quell'anno, un gruppo di notabili conservatori decisero di costituire il paese in Impero messicano, offrendo la corona a Massimiliano d'Asburgo Lorena, come imperatore del Messico. Quest'ultimo, appoggiato dall'esercito conservatore del Messico e dall'esercito imperiale francese, entr\u00f2 nel porto di Veracruz durante la ritirata dell'esercito liberale comandato da Benito Ju\u00e1rez e venne proclamato imperatore il 10 aprile 1864.\nL'offerta della Corona del Messico a Massimiliano.\nUna commissione di persone che aveva rapporti con la fazione conservatrice del Messico, andando contro il governo di Benito Ju\u00e1rez e contro la Costituzione del 1857 arriv\u00f2 nell'ottobre del 1863 al castello di Miramare a Trieste, dove risiedevano Massimiliano d'Asburgo e sua moglie Carlotta del Belgio.\nLa commissione era guidata da Jos\u00e9 Maria Gutierrez Estrada, e con lui c'erano anche Juan Nepomuceno Almonte (figlio naturale di padre Jos\u00e9 Mar\u00eda Morelos y Pav\u00f3n), Jos\u00e9 Maria Hidalgo e Francisco Javier Miranda.\nIl 3 ottobre 1863 nel castello di Miramare, i messicani offrirono la Corona del Messico all'arciduca austriaco. Per convincerlo, la delegazione port\u00f2 una documentazione nella quale si affermava che il popolo messicano desiderava avere un principe europeo sul suo trono, e che il malcontento verso il governo della Repubblica era generalmente diffuso in tutto il paese. Questo era falso poich\u00e9 il governo Ju\u00e1rez godeva di grande prestigio in tutto il Paese.\nQuando i conservatori vennero sconfitti nella cosiddetta guerra di Riforma decisero di cercare aiuto nelle case regnanti europee, al fine di instaurare in Messico un governo imperiale affine all'ideologia cattolica. A tal fine crearono una commissione che si dedic\u00f2 a visitare le case regnanti d'Europa al fine di ottenere un appoggio alla propria causa. Per mezzo della sposa spagnola di Napoleone III di Francia si rivolsero a Massimiliano d'Asburgo che si mostr\u00f2 disposto a partecipare \"all'impresa\", e dopo aver ottenuto il s\u00ec di Napoleone III accett\u00f2 la Corona.\nA Napoleone III l'idea di creare un impero in Messico piacque subito e decise rapidamente di appoggiare i conservatori, inviando l'esercito francese a invadere il Messico, con il fine di stabilire un governo pro-francese vicino agli Stati Uniti d'America.\nL'esercito francese venne sconfitto nella famosa Battaglia di Puebla, ma fu una questione momentanea visto che l'anno seguente i francesi riconquistarono la citt\u00e0 e di conseguenza con l'appoggio dei conservatori messicani presero Citt\u00e0 del Messico e con questa il potere, instaurarono una monarchia parlamentare e dichiararono Massimiliano d'Asburgo imperatore del Messico. La residenza ufficiale dell'imperatore fu il castello di Chapultepec nel centro di Citt\u00e0 del Messico.\nIl II Impero messicano sarebbe stato pi\u00f9 lungo del primo, dal 1863 al 1867.\nIl governo di Massimiliano sorprese i conservatori messicani; era infatti un uomo moderno e affine alle dottrine dell'Illuminismo, senza dubbio molto pi\u00f9 vicino ai liberali messicani che non ai conservatori, e ben presto coloro che l'avevano invitato a prendere la corona del Messico rimasero molto delusi.\nBenito Ju\u00e1rez, in quel periodo presidente costituzionale, condusse la lotta contro gli invasori europei e nel 1867 ritorn\u00f2 a Citt\u00e0 del Messico, avendo sconfitto i conservatori e gli invasori. Massimiliano I del Messico venne fucilato e il governo repubblicano restaurato.\nIl governo dell'imperatore Massimiliano.\nLe prime disposizioni del generale Forey all'entrare in citt\u00e0 furono di cercare di dare all'invasione una parvenza di legalit\u00e0. Propose la formazione di una giunta superiore di governo che a sua volta avrebbe eletto tre persone che avrebbero esercitato il potere esecutivo. Questa giunta, appoggiata da 215 persone avrebbe formato l'assemblea dei notabili che immediatamente firm\u00f2 un documento nel quale si dava vita a un nuovo governo. In questo si disponeva che la nazione avrebbe adottato una monarchia moderata ed ereditaria con a capo un principe straniero, il quale avrebbe avuto il titolo di Imperatore del Messico. Questo titolo da quanto venne scritto, sarebbe stato offerto all'arciduca d'Austria Ferdinando Massimiliano. In seguito si istitu\u00ec un potere esecutivo temporale che avrebbe preso il nome di reggenza.\nAnche se la presenza straniera venne molto criticata, sin dalle sue prime disposizioni Massimiliano diede sfoggio delle sue posizioni liberali, rispettando certi affari interni, come la chiusura dell'Universit\u00e0, perch\u00e9 ritenuta reazionaria.\nDurante l'impero, per esempio, non si parl\u00f2 mai di togliere ai nuovi proprietari i beni nazionalizzati del clero. Una delle primissime disposizioni fu quella di concedere la totale libert\u00e0 di stampa, cos\u00ec che tutti fossero liberi di esprimere le proprie opinioni. In seguito il governo imperiale dispose che i parroci dovessero applicare i sacramenti senza esigere nessun pagamento. Vennero applicate leggi di controllo sul matrimonio, sulle nascite e sui decessi e vennero istituiti i cimiteri e infine si applicarono norme per rafforzare le leggi riformiste applicate dal governo liberale che lo aveva preceduto.\nIl tenore delle disposizioni emesse dal governo imperiale non piacque ai conservatori e tanto meno alla chiesa che chiese l'immediata eliminazione di tutte le leggi di riforma.\nMassimiliano trov\u00f2 nei conservatori dei grandi avversari della sua politica liberale e nei liberali una opposizione ferrea, perch\u00e9 rappresentava \"l'invasore\" e quindi l'attacco alla sovranit\u00e0 e alle istituzioni del Messico.\nE anche se l'esercito francese era riuscito a imporre il governo in vari stati, non si riusc\u00ec mai ad avere il totale controllo del paese.\nPer sua disgrazia al termine della guerra di secessione americana nel 1866, Massimiliano venne a sapere che Napoleone aveva intenzione di ritirare il proprio appoggio militare, visto gli elevati costi della permanenza francese sul suolo messicano.\nIn buona parte, l'instaurazione di questa monarchia fu possibile pi\u00f9 per fattori esterni che per propri. I piani di posizionamento francesi oltremare approfittarono del fatto che gli Stati Uniti d'America si trovassero in guerra, e ci\u00f2 garantiva che questi non avrebbero mai appoggiato i federalisti messicani, in buona parte collegati con le logge massoniche.\nSenza dubbio, il 1867 fu un anno cruciale per l'occupazione francese:\nLe minacce della Francia di ritirare le sue truppe si realizzarono all'inizio del 1866; inizi\u00f2 cos\u00ec l'avanzata repubblicana verso il centro del paese, visto che le truppe imperiali non potevano contenere l'avanzata. Nel 1867 Massimiliano riorganizz\u00f2 l'esercito, designando i generali conservatori per le pi\u00f9 alte cariche dell'esercito. Ma comunque all'avvicinarsi delle truppe repubblicane a Citt\u00e0 del Messico, Massimiliano fugg\u00ec a Quer\u00e9taro.\nIl 6 marzo del 1867 il generale Mario Escobedo assedi\u00f2 la citt\u00e0 di Quer\u00e9taro mentre il generale Porfirio D\u00edaz assediava Citt\u00e0 del Messico, impedendo a Santiago Vidaurri di rafforzare le truppe imperiali a Quer\u00e9taro. Dopo 71 giorni di assedio Quer\u00e9taro cadde nelle mani delle truppe di Mariano Escobedo e Massimiliano consegn\u00f2 al generale Ramon Corona la sua spada in segno di sconfitta, quindi il 19 luglio venne fucilato sul monte delle campane con Tom\u00e1s Mej\u00eda e Miguel Miram\u00f3n. Benito Ju\u00e1rez entr\u00f2 a Citt\u00e0 del Messico il 15 luglio: la repubblica aveva vinto.\nAneddoti storici.\nL'imperatrice Carlotta del Belgio ebbe fama di essere la donna pi\u00f9 bella del Messico. In una certa forma, un'ombra che ancora oggi vive nella cultura popolare messicana. Non furono pochi gli uomini che si innamorarono della principessa belga. Un generale liberale, tale Vicente Riva Palacio, messicano di nascita e poeta, era solito comporre versi che dopo le truppe musicavano e cantavano durante le marce. Il pi\u00f9 famoso di questi e senza dubbio \"Adios, mam\u00e0 Carlota\" che si cantava a ritmo di Corrido, ed \u00e8 in s\u00e9 una satira contro l'impero che i liberali avevano di recente sconfitto.\nEcco due strofe del componimento:"}
{"id": "915922", "revid": "767487", "url": "https://it.wikipedia.org/wiki?curid=915922", "title": "Simone Guiducci", "text": "Biografia.\nDopo aver collaborato con Mauro Negri, Gianni Coscia, Enrico Rava e Paolo Fresu, a partire dalla met\u00e0 degli anni novanta ha realizzato con il suo progetto di folk/jazz acustico Gramelot cinque uscite discografiche per l'etichetta World Felmay, collaborando con personaggi di primo piano del panorama jazzistico internazionale, fra cui Ralph Alessi, Don Byron, Erik Friedlander, Chris Speed, Maria Pia de Vito, Nicolas Simion, Eberhard Weber: \"Cantador\" (2000), disco del debutto a capo del quintetto stabile che comprendeva gi\u00e0 il clarinettista Achille Succi, il fisarmonicista Fausto Beccalossi, il contrabbassista Salvatore Maiore e il batterista e percussionista Roberto Dani; \"Chorale\" (2002), in cui al Gramelot Ensemble si sono uniti il trombettista Ralph Alessi ed il violoncellista Erik Friedlander come guest; \"Dancin' Roots\" (2004), a cui ha preso parte il clarinettista Don Byron, Ralph Alessi ed il pianista Andy Milne, \"Storie di fiume\" (2006, ancora con il semplice quintetto, e \"That's All Folks\" (2011) ancora con il trombettista Ralph Alessi.\nLe uscite discografiche di Guiducci sono state recensite sulle maggiori riviste del settore, tra cui le testate francesi \"JazzMan\" e \"JazzMagazine\", la tedesca \"JazzPodium\", la britannica \"JazzWise\", la statunitense \"All About Jazz\" e l'italiana \"Musica Jazz\".\nPer un paio di anni Simone Guiducci ha collaborato con l'etichetta Abeat realizzando due incisioni: \"My Secret Love\", nel 2002, al fianco di Ares Tavolazzi, Paolo Birro, Riccardo Biancoli e Javier Girotto, e nel 2003 \"Slang\", al fianco del contrabbassista tedesco Eberhard Weber, degli statunitensi Kyle Gregory (tromba) e Matt Renzi (sax e clarinetto) e del batterista Stefano Bagnoli.\nNel campo teatrale Simone Guiducci ha curato musiche di scena per spettacoli rappresentati al fianco di artisti come Omero Antonutti, Oreste Castagna, Anna Maria Castelli, Mario Valdemarin e si \u00e8 pi\u00f9 volte esibito al fianco del Quartetto d'Archi dei Virtuosi Italiani.\nSi \u00e8 esibito, oltre che nei maggiori festival jazz italiani (con 6 partecipazioni al Clusone Jazz) in teatri e rassegne in giro per il mondo: Tokyo, Buenos Aires, Rio de Janeiro, Mosca, Kyoto, Montr\u00e9al, Vancouver, Citt\u00e0 del Messico, Sao Paulo, Caracas, Quito, Lima, Guatemala City, Stoccolma, Helsinki, Vilnius, Tallin, Amsterdam, Liegi, Lione, Vigo, Ankara, Istanbul, Brema, Berlino, Francoforte, D\u00fcsseldorf, Dublino, Nantes, Zagabria, Belgrado, Tirana, Haifa, Nazareth e altri luoghi ancora.\nNel 2010, a distanza di 9 anni dal cd \"Django's Jungles\", produzione che vedeva la partecipazione del violinista Florin Niculescu e che venne segnalata dai critici francesi Francois Billard e Alain Antonietto nel loro volume enciclopedico \"Django, un Geant sur son Nuages\", Guiducci ha realizzato un secondo omaggio alla musica di Django Reinhardt. Il disco, intitolato \"Django New Directions\", vedeva nell'organico Mauro Ottolini a trombone, tuba e bombardino, Emanuele Parrini al violino, Achille Succi sax contralto, Zeno De Rossi batteria e Danilo Gallo contrabbasso. Il disco si \u00e8 classificato al terzo posto assoluto fra i dischi italiani del 2010 nel referendum indetto fra i critici musicali dalla rivista \"Musica e dischi\", oltre ad essere giudicato \"disco del mese\" a dicembre 2010 sulla rivista \"Musica Jazz\".\nLaureato in Filosofia all'Universit\u00e0 di Bologna e Diplomato al Biennio Jazz del Conservatorio di Trento con una tesi su Django Reinhardt, Simone Guiducci \u00e8 docente di Chitarra Jazz e Tecnica dell'Improvvisazione presso il Dipartimento Jazz dei Conservatori di Mantova, dopo aver insegnato nei Conservatori di Adria, Bari, Brescia,Trento."}
{"id": "915925", "revid": "2148522", "url": "https://it.wikipedia.org/wiki?curid=915925", "title": "The Forsaken (album)", "text": "The Forsaken, pubblicato nel gennaio 2005 dalla Endtime Productions, \u00e8 il terzo album della band Antestor. Il concept dell'album si focalizza sull'interpretazione del dolore e della morte dal punto di vista escatologico cristiano."}
{"id": "915931", "revid": "1862310", "url": "https://it.wikipedia.org/wiki?curid=915931", "title": "Kangerlussuaq", "text": "I nomi Kangerlussuaq e Sondrestromfjord sono usati per pi\u00f9 toponimi groenlandesi:"}
{"id": "915937", "revid": "54354", "url": "https://it.wikipedia.org/wiki?curid=915937", "title": "Acarnania", "text": "L'Acarnan\u00eca () \u00e8 una regione della Grecia, che si affaccia sul Mare Ionio, situata tra il fiume Acheloo ed il Golfo di Arta. \nInsieme all'Etolia fa parte della prefettura Etolia-Acarnania, nella Grecia Occidentale. La regione, prevalentemente montuosa, \u00e8 attraversata da un unico fiume, l'Aspropotamo, e da tre piccoli laghi. \nIl capoluogo dell'Acarnania \u00e8 Missolungi.\nStoria.\nFondata, secondo la leggenda, da Acarnano, figlio di Alcmeone, le citt\u00e0 della regione si costituirono sin dall'inizio in una specie di federazione. Nel VII secolo a.C. venne colonizzata da Corinto, che fond\u00f2 citt\u00e0 sulla costa. La regione sub\u00ec poi l'influenza di Atene, con la quale si alle\u00f2 all'indomani della Guerra del Peloponneso, costituendo la lega acarnana. \nIn seguito la regione fu occupata dagli Spartani che sottomisero gli Acarnani. Non mancarono lotte di frontiera che portarono alla spartizione della regione fra Etoli e Epiroti. \nDurante le guerre macedoniche si schier\u00f2 dalla parte di Filippo V il Macedone, ma dal 197 a.C. Roma assunse il controllo della lega, che rimase comunque autonoma, fino alla formazione della provincia di Acaia, nel 27 a.C.\nCitt\u00e0.\nTra le localit\u00e0 dell'Acarnania vanno ricordate Alizia, Anattorio, Leucade, Itaca, Strato, Artemita, Dioryktos, Drymos, Duo Ekklesies, Echinos, Elaos, Elleniko, Hellomenon, Herakleia, Ithoria, Kakavoula, Kastellaki, Kastri, Koronta, Krane, Krenai, , Limnaia, Lisimachia, Mazata, Medion, Metropolis, Nasos, Nea Skala, Nerikos, Oiniadai, Ormos Vathy, Ormos Vathy , Paianion, Palaiokastro, Palaiokatouna, Palairos, Palatia, Pale, Phara, Phoitiai, Pogonia, Pras, Pronnoi, Same, Sauria, Spelaion, Syria, Thyrreion, Torybeia e Xylokastro."}
{"id": "915943", "revid": "11959", "url": "https://it.wikipedia.org/wiki?curid=915943", "title": "Ibn Hafsun", "text": ""}
{"id": "915945", "revid": "599013", "url": "https://it.wikipedia.org/wiki?curid=915945", "title": "Il ladro (album)", "text": "Il ladro \u00e8 un album del cantautore italiano Angelo Branduardi, pubblicato nel 1990."}
{"id": "915946", "revid": "767487", "url": "https://it.wikipedia.org/wiki?curid=915946", "title": "Umar ibn Hafsun", "text": "Discendente di una famiglia di probabile origine visigotica, \u02bfUmar b. \u1e24af\u1e63\u016bn - nato presso Malaga - era dunque un \"muwallad\" che, avendo probabilmente commesso un omicidio, si rifugi\u00f2 in Nordafrica, dal quale rientr\u00f2 nella natia Spagna prima dell'880.\nInsediatosi a Bobastro, una cittadella arroccata sulle impervie montagne a nord di Malaga, in una cornice naturalmente aspra e ricca di forre e precipizi assai difficile da percorrere, Ibn \u1e24af\u1e63\u016bn poteva godere di un accesso di difficile transito, in grado di essere abbastanza facilmente difeso dagli aggressori.\nL'enclave era particolarmente angusto e sappiamo dalle cronache musulmane che si distingueva per l'abbondanza di acqua, requisito indispensabile per sopportare lunghi assedi.\nDa Bobastro egli tenne quindi sotto scacco le fertili regioni agricole del Guadalquivir e della Vega di Granada, saccheggiandole e sfidando il potere degli Emiri Mu\u1e25ammad I (\"reg.\" 852-886), al-Mundhir (\"reg.\" 886-888) e \u02bfAbd All\u0101h I (\"reg.\" 888-912).\nAbiur\u00f2 la religione islamica per farsi cristiano con il nome di Samuel nell'anno 889.\nIbn \u1e24af\u1e63\u016bn costitu\u00ec il massimo pericolo per la dinastia omayyade, assai pi\u00f9 di quello rappresentato dal pur bellicoso (ma, tutto sommato, meno preoccupante) regno asturleonese.\nDopo aver posto sotto il proprio controllo le province di Rayyo (dove si trovava Bobastro), di Elvira (dove sorgeva Granada) e di Ja\u00e9n, Ibn \u1e24af\u1e63\u016bn riusc\u00ec ad allearsi con le popolazioni di Archidona, Baeza, \u00dabeda e Priego.\nNel maggio del 914 per\u00f2 l'ancora Emiro di Cordova \u02bfAbd al-Ra\u1e25m\u0101n III attravers\u00f2 le montagne di Ronda e di Malaga per affrontare Ibn \u1e24af\u1e63\u016bn. Dopo un scontro e la successiva occupazione di Oj\u00e9n, della provincia di Takoronna (T\u0101kurunn\u0101), nelle vicinanze dell'attuale Marbella, le forze omayyadi si spinsero fino ad Algeciras, dove l'Emiro dette fuoco alle imbarcazioni che si muovevano su e gi\u00f9 per il Nord Africa e che assicuravano gli approvvigionamenti del ribelle Ibn \u1e24af\u1e63\u016bn, imponendo poi un vero e proprio servizio di pattugliamento per impedire l'arrivo di aiuti al suo avversario. Dopo di che le truppe emirali tornarono a Cordova.\nLe misure omayyadi sortirono il loro effetto e, profittando anche della malattia che aveva colpito Ibn \u1e24af\u1e63\u016bn, tra il 915 e il 916 tornarono all'ubbidienza dell'Emiro i signori di Lorca, M\u00e9rida, Santarem, Alicante, Jativa, Valencia e Sagunto.\nNel 917 Ibn \u1e24af\u1e63\u016bn mor\u00ec e il suo dominio resistette per qualche tempo coi suoi figli. Il primogenito Ja\u02bffar nel 919 chiese ad \u02bfAbd al-Ra\u1e25m\u0101n III una tregua, versandogli un tributo ma cadde ucciso dal fratello Sulaym\u0101n che voleva proseguire invece nella lotta paterna. Nel 927 per\u00f2 fu catturato in battaglia e gli fu mozzata la testa. Stessa sorte ebbe il terzo figlio, \u02bfAbd al-Ra\u1e25m\u0101n.\nL'ultimo dei figli di Ibn \u1e24af\u1e63\u016bn, \u1e24af\u1e63, riprese la sua resistenza a Cordova. Dopo aver perduto Malaga fu per\u00f2 costretto a rifugiarsi nel \"nido d'aquila\" di Bobastro, dove le truppe emirali condotte da Sa\u02bf\u012bd al-Mundhir lo strinsero d'assedio. \nDopo sei mesi \u1e24af\u1e63 fu costretto alla resa e, nel gennaio del 928, invi\u00f2 una missiva all'Emiro per informarlo della sua sottomissione. \u02bfAbd al-Ra\u1e25m\u0101n III lo perdon\u00f2, forzandolo tuttavia a trasferirsi con la sua famiglia a Cordova, dove \u1e24af\u1e63 poi si arruol\u00f2 nell'esercito omayyade.\nAlcune \"Passio\" agiografiche del XIX secolo gli attribuiscono una figlia, Argentea, probabilmente storicamente mai esistita."}
{"id": "915949", "revid": "6923", "url": "https://it.wikipedia.org/wiki?curid=915949", "title": "Forca Canapine", "text": "Forca Canapine (1.541\u00a0m s.l.m.) \u00e8 un valico stradale dell'Appennino Umbro-Marchigiano, situato sui Monti Sibillini, presso il confine tra Umbria, Marche e Lazio.\nGeografia.\nRicade all'interno del Parco Nazionale dei Monti Sibillini ed \u00e8 diviso tra il territorio del comune di Arquata del Tronto (provincia di Ascoli Piceno) e il comune di Norcia (provincia di Perugia), costituendo per entrambe frazione; la posizione geografico-altimetrica elevata consente di scoprire un ampio panorama dal naturale balcone che scorge il Pian Grande di Castelluccio ad ovest e la parete del versante arquatano del monte Vettore ad est.\nLa localit\u00e0 fa parte dell'itinerario del Sentiero Europeo E1 che congiunge Capo Nord a Capo Passero, uno degli undici cammini di lunghezza estremamente elevata della rete sentieristica europea; le strade che arrivano al valico sono state scelte pi\u00f9 volte come percorso del Giro d'Italia.\nToponimo.\nIl toponimo deriva dall'accostamento di due termini:\nAccessibilit\u00e0.\nL'intera zona \u00e8 raggiungibile soltanto con mezzi privati: in prossimit\u00e0 del paese di Trisungo, percorrendo la Salaria \u00e8 presente il bivio da imboccare seguendo la direzione Norcia-Cascia; inoltre si pu\u00f2 scegliere anche la via che si dirama sempre dal paese di Trisungo, seguendo la direzione Arquata del Tronto, e raggiunto il paese di Borgo, si prosegue in direzione Castelluccio di Norcia.\nTurismo.\nIn inverno \u00e8 frequentato per i suoi impianti sciistici, situati nel territorio arquatano e considerati tra i migliori delle Marche per lo sci alpino e lo sci nordico, servendo un circuito di piste di circa 16\u00a0km oltre un anello di sci di fondo di circa 10\u00a0km: i percorsi si dividono in diverse difficolt\u00e0 e sono compresi tra il \"Colle Cascina\" (m. 1.610) e \"Colle Saliere\" (m. 1.560) (2 skilift e 1 campo scuola, servono 15 piste di varia difficolt\u00e0, dal campo scuola ai tracciati segnalati come neri, dove si possono divertire anche gli sciatori pi\u00f9 esperti). \u00c8 possibile praticare anche lo sci fuoripista nel percorso half-pipe naturale oltre gli stili freestyle e snowboard. Tutto il comprensorio ha un buon apparato ricettivo e dispone anche di un sistema d'innevamento artificiale che consente la pratica dello sci qualora si verifichino situazioni di scarse precipitazioni nevose.\nIn estate \u00e8 meta di chi ama e pratica il trekking, l'alpinismo, il parapendio, il deltaplano e passeggiate a cavallo; l'altitudine e il basso inquinamento luminoso richiamano anche appassionati astrofili e astrografi.\nChiesa della Beata Vergine del Carmelo.\nLa frazione di Forca Canapine, compresa nel territorio del comune di Arquata del Tronto, ospita la chiesa dedicata alla Beata Vergine del Carmelo, eretta su di un poggio oltre l'incasato che affaccia su piazzale Ascoli, appartenente alla parrocchia del vicino paese di Capodacqua.\nCostruita nei primi anni sessanta dall'Amministrazione Provinciale di Ascoli Piceno e inaugurata il 16 luglio 1965, come riportato sulla lapide esterna all'ingresso, \u00e8 realizzata in blocchi di travertino e si mostra con un'architettura molto semplice corredata da un modesto campanile a vela; il suo interno si compone di un'unica aula a pianta rettangolare absidata rischiarato dalla luce di nove monofore chiuse da vetrate policrome."}
{"id": "915955", "revid": "767487", "url": "https://it.wikipedia.org/wiki?curid=915955", "title": "Storia di una capinera (film)", "text": "Storia di una capinera \u00e8 un film italiano del 1993 diretto da Franco Zeffirelli e tratto dal romanzo omonimo di Giovanni Verga.\nAmbientato nella Catania di met\u00e0 Ottocento, narra la storia di una ragazza che viene costretta dalla matrigna a farsi suora. Il film \u00e8 stato girato ad Aci Trezza, Aci Castello, Catania, Etna, Palazzolo Acreide, Noto, Zafferana Etnea e ad Aci San Filippo nei pressi dell'Eremo di Sant'Anna.\nTrama.\nNella Catania di met\u00e0 Ottocento scoppia un'epidemia di colera. La giovane novizia Maria \u00e8 costretta ad abbandonare temporaneamente il suo convento per tornare a casa da suo padre e dalla sua matrigna, Matilde. Durante questo periodo la ragazza, che fin dalla pi\u00f9 tenera et\u00e0 ha conosciuto solo la vita di clausura, scopre la vita al di fuori del chiostro e ne resta affascinata. Maria conosce anche Nino, giovane studente di buona famiglia del quale si innamora a prima vista. Anche il giovane sembra interessarsi a lei: la invita a ballare durante una festa e la corteggia in altre occasioni.\nMaria \u00e8 indecisa: vorrebbe stare con Nino ma allo stesso tempo pensa che il suo destino sia prendere i voti, cos\u00ec come la matrigna aveva stabilito. Un giorno Nino le dichiara il suo amore e le chiede di lasciare il convento: questo accentua il tormento di Maria, combattuta tra i suoi sentimenti e il suo dovere nei confronti di Dio. Alla fine il senso del dovere prevale e, dopo aver rifiutato Nino, la giovane fa ritorno in convento. Qui, contrariamente alle sue aspettative, il suo tormento non si placa e le fa capire di non aver preso la giusta decisione.\nPensa ai momenti passati con lui e si confessa con suor Agata, una suora apparentemente pazza, in realt\u00e0 anche lei tormentata da un sentimento d'amore per un uomo conosciuto diversi anni prima e, come lei, diventata suora per errore. Durante una confessione in chiesa Maria intravede una cerimonia di nozze e vede che lo sposo \u00e8 proprio Nino mentre la sposa \u00e8 la sorella di Maria, Giuditta. Infatti, dopo che Maria \u00e8 tornata in chiesa, Nino ha chiesto la mano a Giuditta, da sempre innamorata di lui. Maria cade in depressione. Una sera lascia il convento e decide di correre da Nino il quale si \u00e8 trasferito assieme a Giuditta proprio in una casa di fronte al convento. Maria viene accolta in casa dai due sposi ma capisce immediatamente che le speranze di riavere Nino sono svanite perch\u00e9 Giuditta aspetta un figlio. Disperata, Maria rivela al ragazzo di averlo sempre amato e lo stesso Nino le confessa di aver sofferto molto dopo il suo rifiuto e proprio per questo aveva cercato di dimenticarla. Alla fine i due giovani si danno un bacio di addio e Maria torna in convento rassegnata a diventare suora, servendo per sempre Dio e la Chiesa."}
{"id": "915957", "revid": "169219", "url": "https://it.wikipedia.org/wiki?curid=915957", "title": "One (album Bee Gees)", "text": "One \u00e8 il diciottesimo album dei Bee Gees, uscito nel 1989."}
{"id": "915963", "revid": "751106", "url": "https://it.wikipedia.org/wiki?curid=915963", "title": "Cartomagia", "text": "La cartomagia \u00e8 una branca della prestigiazione. Come il nome suggerisce, la cartomagia si prefigge di realizzare effetti di illusionismo tramite l'utilizzo (come mezzo unico o principale) delle carte da gioco. Si pu\u00f2 fare cartomagia utilizzando un intero mazzo di carte, poche carte (Packet Trick) o anche una sola carta. Si possono usare carte regolari, carte truccate o un misto di esse. Si possono infine utilizzare solamente carte da gioco o anche altri oggetti (monete, dadi, coltelli, buste) purch\u00e9 il soggetto principale del gioco di prestigio rimangano le carte.\nClassificazione dei Temi.\nUna delle possibili classificazioni dei temi cartomagici \u00e8 quella pubblicata da Roberto Giobbi sul volume di luglio 2006 di \"Genii\":\nEffetti classici.\nAlcuni effetti cartomagici vengono comunemente chiamati classici. I fattori che caratterizzano un classico sono:\nQui di seguito sono riportati \"alcuni esempi\" di effetti classici.\nAcqua e Olio.\nDopo aver mescolato carte rosse e nere fra di loro, ne vengono mostrate le facce per far vedere che i colori si sono inspiegabilmente separati.\nAssemblea di Assi.\nI quattro assi vengono distribuiti in quattro punti diversi del tavolo. Uno alla volta, gli assi di cuori, quadri e fiori raggiungono quello di picche.\nCarta Ambiziosa.\nIn questo effetto, una carta scelta da uno spettatore viaggia ripetutamente dal centro del mazzo fino alla cima o al fondo.\nStrumenti principali.\nMazzo di carte.\nIl pi\u00f9 usato dai cartomaghi \u00e8 il mazzo da poker, costituito da 52 carte con semi francesi pi\u00f9 i relativi jolly, con formato 63.5mm x 88.8mm.\nLe carte di questa dimensione sono pi\u00f9 frequenti di quelle da bridge, pi\u00f9 piccole (56mm x 88.9mm), in quanto offrono una superficie maggiore sulla quale esercitare pressione e quindi una pi\u00f9 facile esecuzione di alcune tecniche.\nLe carte devono presentare poco attrito fra di loro, sempre per una questione di facilit\u00e0 di esecuzione delle tecniche (oltre che estetica), e altrettanto importante \u00e8 la presenza del bordo bianco sul dorso.\nMazzo Jumbo Index.\n\u00c8 un mazzo che ha gli indici delle carte molto grandi e le immagini molto piccole. In questo modo il valore di una carta \u00e8 visibile anche a una certa distanza. \u00c8 adatto quindi ad essere utilizzato in spettacoli da sala o da scena.\nMazzo gigante.\n\u00c8 un mazzo di dimensioni superiori o molto superiori a quelle standard. Serve prettamente per eseguire giochi di carte in scena o in sala in modo che le carte siano facilmente visibili anche agli spettatori al fondo della sala.\nTappetino.\nIl tappetino costituisce una superficie morbida che facilita l'esecuzione di tutte quelle tecniche in cui il mazzo di carte si trova poggiato su un tavolo. Pu\u00f2 anche servire per creare contrasto fra il mazzo di carte e lo spazio ad esso circostante.\nPennarelli.\nPer aumentare l'impossibilit\u00e0 dell'effetto, spesso alcune carte vengono rese uniche con una firma o un disegno, sulla faccia o sul dorso. A questo \u00e8 dovuto il vasto uso di pennarelli indelebili e non.\nMetodi.\nIl prestigiatore si avvale di diversi mezzi per il raggiungimento dei suoi scopi. Talvolta un solo \"segreto\" \u00e8 sufficiente alla riuscita dell'effetto, altre volte due o pi\u00f9 di questi metodi devono essere combinati fra loro.\nPrincipi matematici.\nIl mazzo di carte contiene al suo interno una serie di propriet\u00e0 matematiche, che possono essere usate a vantaggio del prestigiatore. Alcuni di questi principi hanno a che vedere con i vari modi nei quali un mazzo di carte pu\u00f2 essere mescolato, e come una certa preordinazione del mazzo possa essere mantenuta o modificata a seconda di quale miscuglio si sceglie di eseguire.\nTecnica e maneggio.\nMolti degli effetti cartomagici possono essere realizzati tramite tecnica e abilit\u00e0 nel maneggiare il mazzo di carte. Gran parte delle tecniche utilizzate oggi sono frutto dell'invenzione dei bari, che le usavano nei casin\u00f2 con lo scopo di ribaltare le sorti di una partita. \u00c8 invece molto pi\u00f9 raro che una tecnica venga inventata da un prestigiatore e che venga poi trasmessa al mondo del gioco d'azzardo.\nOltre alle varie posizioni di base, che mantengono la mano in posa naturale comunicando onest\u00e0 e rilassatezza, alcune delle tecniche pi\u00f9 utilizzate sono:\nCarte e mazzi speciali.\nCarte bianche.\nPossono essere bianche con dorso regolare o bianche da entrambi i lati. Sono state concepite per rimpiazzare le carte che andavano perse (scrivendo il valore sulla faccia della carta) ma oggi i prestigiatori le utilizzano per gli scopi pi\u00f9 vari.\nCarte a doppio dorso o doppia faccia.\n\u00c8 una carta che ha stampato da entrambi i lati un dorso o una faccia. I due dorsi possono essere dello stesso colore e motivo o di colore o motivo diversi. Lo stesso vale per le facce: possono essere uguali o diverse.\nCarte a layout speciale.\n\u00c8 una carta che non ha un disegno solito (es donna di picche). Pu\u00f2 avere un disegno totalmente estraneo (ad esempio una scritta, come \"Sapevo che mi avresti preso!\") o un disegno fatto per essere utilizzato in modo particolare dal prestigiatore. Ad esempio una donna che ha un indice di picche ed un indice di fiori. Il prestigiatore prendendo la carta pu\u00f2 coprire col dito uno dei due indici mostrando questa carta a sua discrezione come la donna di picche o di fiori.\nCarte Gaffe.\nSono carte diverse dal solito ma che, a differenza delle carte truccate, vanno mostrate cos\u00ec come sono, solitamente per strappare una risata. Ad esempio sono famosi il tre e mezzo di fiori o il quattordici di picche. Uno dei tanti giochi possibili consiste nel far scegliere il sette di fiori e dichiarare di voler trovare non la carta scelta ma la carta corrispondente alla met\u00e0 del suo valore. Si richiede che carta fosse stata scelta e ci si mostra imbarazzati sentendo che si tratta del sette di fiori. Si rivela infine il tre e mezzo di fiori.\nMazzo con carte tutte uguali.\nIl mazzo contiene carte con facce tutte uguali fra loro. Lo scopo principale \u00e8 quello di rendere triviale la forzatura di una carta, ma pu\u00f2 avere anche altri scopi.\nMazzo Svengali.\nSi tratta di uno speciale mazzo costituito da met\u00e0 carte diverse e met\u00e0 carte uguali fra loro, le ultime delle quali sono pi\u00f9 corte delle altre di circa 1mm. Si trova spesso nei kit di magia per principianti e permette l'esecuzione di effetti altrimenti impossibili o molto difficili nel caso si disponesse solo di un mazzo normale.\nMazzo Conico.\nMeglio conosciuto con il nome inglese di Stripper Deck, in questo mazzo le carte hanno una forma lievemente trapezoidale, in modo che una carta ruotata di 180 gradi sia distinguibile al tatto rispetto alle altre, ma risulti alla vista perfettamente identica alle altre. Un esempio di utilizzo di questo mazzo \u00e8 nell'esecuzione della Rising Card."}
{"id": "915964", "revid": "287204", "url": "https://it.wikipedia.org/wiki?curid=915964", "title": "21074 Rugen", "text": ""}
{"id": "915965", "revid": "287204", "url": "https://it.wikipedia.org/wiki?curid=915965", "title": "21229 Susil", "text": ""}
{"id": "915966", "revid": "287204", "url": "https://it.wikipedia.org/wiki?curid=915966", "title": "21257 Jizni Cechy", "text": ""}
{"id": "915967", "revid": "1305772", "url": "https://it.wikipedia.org/wiki?curid=915967", "title": "Lajas", "text": "Il termine Lajas \u00e8 un toponimo spagnolo che letteralmente significa \"lastre di pietra\" e pu\u00f2 riferirsi a:"}
{"id": "915968", "revid": "228587", "url": "https://it.wikipedia.org/wiki?curid=915968", "title": "Las Lajas", "text": ""}
{"id": "915971", "revid": "287204", "url": "https://it.wikipedia.org/wiki?curid=915971", "title": "21537 Frechet", "text": ""}
{"id": "915973", "revid": "287204", "url": "https://it.wikipedia.org/wiki?curid=915973", "title": "21539 Josefhlavka", "text": ""}
{"id": "915975", "revid": "287204", "url": "https://it.wikipedia.org/wiki?curid=915975", "title": "21682 Pestafrantisek", "text": ""}
{"id": "915976", "revid": "38120", "url": "https://it.wikipedia.org/wiki?curid=915976", "title": "4 non Blondes", "text": ""}
{"id": "915977", "revid": "38120", "url": "https://it.wikipedia.org/wiki?curid=915977", "title": "4 non blondes", "text": ""}
{"id": "915979", "revid": "287204", "url": "https://it.wikipedia.org/wiki?curid=915979", "title": "21785 Mechain", "text": ""}
{"id": "915983", "revid": "287204", "url": "https://it.wikipedia.org/wiki?curid=915983", "title": "21801 Ancerl", "text": ""}
{"id": "915988", "revid": "287204", "url": "https://it.wikipedia.org/wiki?curid=915988", "title": "21802 Svoren", "text": ""}
{"id": "915990", "revid": "287204", "url": "https://it.wikipedia.org/wiki?curid=915990", "title": "21804 Vaclavneumann", "text": ""}
{"id": "915991", "revid": "287204", "url": "https://it.wikipedia.org/wiki?curid=915991", "title": "21873 Jindrichuvhradec", "text": ""}
{"id": "915992", "revid": "287204", "url": "https://it.wikipedia.org/wiki?curid=915992", "title": "21985 Sejna", "text": ""}
{"id": "915998", "revid": "20973", "url": "https://it.wikipedia.org/wiki?curid=915998", "title": "Dominique Strauss Kahn", "text": ""}
{"id": "915999", "revid": "767487", "url": "https://it.wikipedia.org/wiki?curid=915999", "title": "Paolo il caldo (film)", "text": " \nPaolo il caldo \u00e8 un film commedia italiano del 1973 diretto da Marco Vicario, tratto dall'omonimo romanzo postumo di Vitaliano Brancati, a sua volta ispiratore della parodia \"Paolo il freddo\" con Franco Franchi e Ciccio Ingrassia.\nTrama.\nCatania. L'arrogante e sifilitico barone Castorini viene offeso a morte dal farmacista del paese. Il pi\u00f9 violento dei due figli, Edmondo, decide di vendicare l'affronto distruggendo meticolosamente la farmacia sotto gli occhi di mezzo paese.\nL'altro figlio, Michele, mite e di idee socialiste, \u00e8 padre del piccolo Paolo che ha le sue prime esperienze sessuali con la cameriera di casa, Giovanna. Paolo cresce ed eredita la lussuria, l'arroganza e la dipendenza dal sesso che contraddistingue tutta la sua famiglia, passando da un'amante all'altra.\nIl padre muore suicida, suo zio inizia una relazione con sua madre e lui parte per Roma. Qui, incontra Lilia con cui ha una travolgente quanto manesca storia d'amore, anche a causa dei continui tradimenti di lui. E di donna in donna e di avventura in avventura passa in ozio parecchi anni a Roma finch\u00e9, un giorno, un telegramma dello zio Edmondo lo riporta a Catania.\nProduzione.\nIl film \u00e8 ambientato a Catania, in Sicilia. Alcune scene sono state girate nella parte pi\u00f9 antica di Forza d'Agr\u00f2, nel quartiere a ridosso del Castello Normanno (XIV secolo).\nDistribuzione e accoglienza.\nIl film ottenne alla sua uscita un grande successo di pubblico, incassando 3 miliardi e 149 milioni di lire. Il doppiaggio italiano \u00e8 a cura della C.V.D. [Cine Video Doppiatori].\nAltro.\nInghilterra - Canada : The Sensual Man&lt;br&gt;\nUSA : The Sensuous Sicilian (14 agosto 1977)&lt;br&gt;\nBulgaria : \u0421\u0442\u0440\u0430\u0441\u0442\u043d\u0438\u044f\u0442 \u041f\u0430\u043e\u043b\u043e&lt;br&gt;\nBrasile : Paolo, O Quente&lt;br&gt;\nCanada : Ce cochon de Paolo&lt;br&gt;\nSpagna : Los amores de Paolo&lt;br&gt;\nFinlandia : Tulinen Paolo (11 aprile 1975)&lt;br&gt;\nFrancia : Ce cochon de Paolo&lt;br&gt;\nGrecia : Paolo, o thermos &lt;br&gt;\nUngheria : Paolo szerelmei&lt;br&gt;\nPortogallo : Paulo, o quente&lt;br&gt;\nGermania ovest : Paolo - der Heisse (15 novembre 1974)&lt;br&gt;\nGiappone (titolo da verificare) : (15 novembre 1975)&lt;br&gt;\nTutto il mondo (titolo inglese) : Paolo the Hot"}
{"id": "916000", "revid": "44627", "url": "https://it.wikipedia.org/wiki?curid=916000", "title": "Spazio pre-hilbertiano", "text": ""}
{"id": "916002", "revid": "1318658", "url": "https://it.wikipedia.org/wiki?curid=916002", "title": "Cit\u00e9 des sciences et de l'industrie", "text": "La Cit\u00e9 des sciences et de l'industrie, in italiano Citt\u00e0 delle scienze e dell'industria, \u00e8 una grande struttura pubblica situata a Parigi, in Francia, specializzata nella diffusione della cultura scientifica e tecnica, finalizzata a suscitare nei cittadini l'interesse per le questioni legate alla scienza, alla ricerca e all'industria.\nCreata su iniziativa del presidente francese Val\u00e9ry Giscard d'Estaing, ha come obiettivo la diffusione, soprattutto ai bambini e agli adolescenti, delle conoscenze scientifiche e tecnologiche.\nLa \"Cit\u00e9\" \u00e8 situata nel Parc de la Villette, nel XIX \"arrondissement\", insieme alla Citt\u00e0 della Musica e al Conservatorio nazionale superiore di musica e di danza di Parigi.\n\u00c8 servita dalla Linea 5 della Metropolitana di Parigi con fermata alla stazione \"Porte de Pantin\" e dalla Linea 7 alla stazione di \"Porte de la Villette\".\n\u00c8 servita anche dalle linee Bus RATP PC2, PC3, 139, 150, 152, 249 e 75.\nDal 2009, la \"Cit\u00e9 des sciences\" \u00e8 stata raggruppata con il \"Palais de la d\u00e9couverte\" in un \"EPIC\" (\"\u00c9tablissement public \u00e0 caract\u00e8re industriel et commercial\").\nAree.\nLa \"Citt\u00e0 della scienza di Parigi - La Villette\" comprende le seguenti aree:\nExplora.\nRaggruppa le principali esposizioni permanenti incentrate su alcuni temi: le matematiche, l'immagine, i suoni, i giochi di luci, lo spazio, l'oceano, l'energia, l'automobile, le rocce e i vulcani, stelle e galassie ecc.\nMediateca.\nLa biblioteca scientifica si estende su 3 piani. \u00c8 divisa in tre macro-settori: grande pubblico, infanzia e storia delle scienze. Vi si possono visionare film, documentari, cartoni animati ecc. Al piano terra si trova la mediateca per l'infanzia e il cinema Les Shadoks. In questa mediateca ci sono tre spazi di servizi: la \"Citt\u00e0 dei mestieri\", la \"Citt\u00e0 della salute\" e il \"Punto di incontro digitale\".\nAuditorium.\nL'Auditorium \u00e8 la sala di conferenza dei programmi del Collegio.\nPlanetarium.\nIn quello che \u00e8 uno tra i pi\u00f9 grandi planetari del mondo, sono proiettate affascinanti animazioni riguardanti il mondo dell'astronomia.\nStoria.\nIl progetto di riabilitazione del vecchio mattatoio parigino, con lo scopo di trasformarlo in museo della scienza e della tecnica ha inizio il 15 settembre 1980 a cura di \"Adrien Fainsilber\". La Citt\u00e0 della scienza di Parigi apre le porte il 13 marzo 1986, inaugurata da Fran\u00e7ois Mitterrand in occasione dell'incontro tra la sonda astronomica Giotto e la cometa di Halley.\nI presidenti del museo sono stati:"}
{"id": "916004", "revid": "486946", "url": "https://it.wikipedia.org/wiki?curid=916004", "title": "Giflor", "text": ""}
{"id": "916010", "revid": "729019", "url": "https://it.wikipedia.org/wiki?curid=916010", "title": "Contea di Santa Rosa", "text": "La contea di Santa Rosa (in inglese Santa Rosa County) \u00e8 una contea della Florida, negli Stati Uniti. Il suo capoluogo amministrativo \u00e8 Milton.\nGeografia fisica.\nLa contea ha un'area di 3.040\u00a0km\u00b2 di cui il 13,35% \u00e8 coperta d'acqua e fa parte dell'Area Statistica Metropolitana di Pensacola-Ferry Pass-Brent. L'area pu\u00f2 essere divisa in tre regioni, la nord, la sud e la centrale, le quali convergono tutte verso la strada principale che attraversa la contea da est ad ovest. Confina con:\nStoria.\nLa Contea di Santa Rosa fu creata nel 1842 e fu nominata cos\u00ec in onore di Santa Rosa da Viterbo una santa cattolica."}
{"id": "916013", "revid": "486946", "url": "https://it.wikipedia.org/wiki?curid=916013", "title": "Austos", "text": ""}
{"id": "916017", "revid": "1305772", "url": "https://it.wikipedia.org/wiki?curid=916017", "title": "Ottica matriciale", "text": "L'ottica matriciale \u00e8 un particolare formalismo che permette di ricavare la traiettoria di un raggio luminoso (nelle approssimazioni dell'ottica geometrica) all'interno di un sistema ottico centrato; pi\u00f9 nel dettaglio il raggio luminoso viene schematizzato come un vettore colonna a due componenti non omogenee: la prima rappresenta la distanza del raggio dall'asse ottico del sistema, la seconda invece la sua inclinazione rispetto allo stesso asse.\nNotazione.\nSe si indica con z la distanza misurata sull'asse ottico, in ottica matriciale un raggio luminoso viene scritto come\nConsideriamo poi un qualsiasi elemento ottico attraversato dal raggio ed indichiamo con formula_2 e formula_3 rispettivamente il raggio in ingresso e in uscita dall'elemento considerato, l'ottica geometrica permette di ricavare formula_3 a partire da formula_2 con una relazione del tipo\ndove la matrice 2formula_72 ABCD \u00e8 una caratteristica dell'elemento ottico considerato.\nCon questo formalismo la propagazione attraverso due elementi ottici consecutivi caratterizzati da matrici Mformula_8 e Mformula_9 \u00e8 data da un unico elemento descritto dalla matrice prodotto Mformula_8 Mformula_9.\nEsempi notevoli.\nMezzo omogeneo di spessore d\nInterfaccia piana tra due dielettrici con indici di rifrazione formula_13 e formula_14\nInterfaccia curva (raggio di curvatura formula_16) tra due dielettrici con indici di rifrazione formula_13 e formula_14\nLente sottile di focale formula_20 (attenzione: formula_21 se la lente \u00e8 divergente)\nDue lenti di focali formula_23 e formula_24 in configurazione telescopica\nFibra ottica o lente GRIN con indice di rifrazione graduato secondo la legge formula_26 e pitch formula_27\nCon argomenti termodinamici si pu\u00f2 dimostrare una propriet\u00e0 generale delle matrici ABCD dell'ottica geometrica e cio\u00e8 che il determinante di tali matrici formula_29 \u00e8 sempre uguale al rapporto formula_30 fra gli indici di rifrazione dei mezzi di ingresso e uscita dell'elemento ottico considerato."}
{"id": "916025", "revid": "1234424", "url": "https://it.wikipedia.org/wiki?curid=916025", "title": "Andrea Argoli", "text": "Biografia.\nStudi\u00f2 all'Universit\u00e0 di Napoli medicina, matematica ed astronomia.\nNel 1621 si trasfer\u00ec a Roma e suo mecenate fu il cardinale Lelio Biscia. Nel 1622 ottenne la cattedra di matematica all'Universit\u00e0 di Roma la Sapienza.\nA causa della sua passione per l'astrologia fu costretto a trasferirsi a Venezia. Nel 1632 ottenne la cattedra di matematica all'Universit\u00e0 di Padova\nEbbe grande rinomanza tra i contemporanei per la sua erudizione, scrisse molte opere e fu detto l'Euclide dei Marsi.\nIl Senato Veneto fu tanto soddisfatto del suo insegnamento da conferirgli l'onorificenza dello \"Stemma di San Marco\".\nNel 1648, ancora vivente fu scolpita in suo onore una lapide nella Cappella del Tesoro della Basilica di Sant'Antonio di Padova che dice:\"... \"Andreas Argolus S. C. Eques Divi Marci, et in Patavino ginnasio publ. mattheseos prof. pro familia sua inter Marsos jamdudum clarissitna, non magis quam pro republica astronomica... pene laboribus per functus, animum aeternae quieti advertens V. S. L. M. anno aetatis 77 red. Mundi MDCL VIII\"...\".\nLa sua casa natale si trova in piazza Obelisco al centro di Tagliacozzo, comune che gli ha intitolato il locale istituto onnicomprensivo. Suo figlio Giovanni, vissuto nel XVII secolo, \u00e8 stato un letterato ed erudito."}
{"id": "916027", "revid": "1543377", "url": "https://it.wikipedia.org/wiki?curid=916027", "title": "Contea di Gilchrist", "text": "La contea di Gilchrist (in inglese Gilchrist County) \u00e8 una contea della Florida, negli Stati Uniti. Il suo capoluogo amministrativo \u00e8 Trenton.\nGeografia fisica.\nLa contea ha un'area di 921 km\u00b2 di cui l'1,85% \u00e8 coperta d'acqua e fa parte dell'Area Statistica Metropolitana di Gainesville. Confina con:\nStoria.\nLa Contea di Gilchrist fu creata nel 1925 rendendola la contea pi\u00f9 giovane della Florida. Il nome fu dato in onore di \"Albert W. Gilchrist\", governatore della Florida dal 1909 al 1913."}
{"id": "916030", "revid": "1869172", "url": "https://it.wikipedia.org/wiki?curid=916030", "title": "Parco nazionale del Semien", "text": "Il parco nazionale dei Monti Simien \u00e8 un'area protetta situata nel nord dell'Etiopia, nella Regione degli Amara. Deve il nome alla parola amarica \"s\u00e4m\u00e9n\" (\u1230\u121c\u1295), che significa \u00abnord\u00bb.\nStoria.\nIl parco nazionale, istituito nel 1959, \u00e8 stato uno dei primi siti ad essere stati dichiarati patrimonio dell'umanit\u00e0 dall'UNESCO nel 1978. A partire dal 1996 \u00e8 stato inserito sulla lista dei patrimoni dell'umanit\u00e0 in pericolo, a causa della continua diminuzione del numero di esemplari di stambecco del Semien e del grande afflusso di persone che si sono stabilite all'interno del parco. L'Amministrazione del parco nazionale, tuttavia, ha assicurato che la situazione si \u00e8 ormai invertita e che sono in atto progetti volti a garantire fonti di sussistenza alla popolazione locale che non arrechino danno all'ambiente. Nel 2017, il Comitato per il Patrimonio Mondiale ha deciso di togliere il parco nazionale dalla lista rossa.\nTerritorio.\nI Monti Simien, che costituiscono uno dei principali massicci africani, sono formati da diversi altopiani separati fra loro da ampie valli fluviali. Molte cime si ergono sopra i m, tra le quali il Ras Dashen ( m), la vetta pi\u00f9 alta dell'Etiopia e la decima di tutto il continente africano.\nI panorami dei Simien sono incredibilmente spettacolari, risultato di innumerevoli eruzioni, alcune verificatesi circa 40 milioni di anni fa; la lava sgorgata dalle viscere della terra si solidific\u00f2 raggiungendo uno spessore di m e la successiva erosione nel corso dei millenni diede forma alla spettacolare catena attuale, con gole, dirupi e pareti scoscese. I famosi pinnacoli che si stagliano a picco sul paesaggio circostante sono camini vulcanici, costituiti dalla lava solidificata di antichi vulcani erosi.\nIl parco occupa una superficie di 179 km\u00b2 entro la cosiddetta zona afroalpina, ad altitudini comprese tra e m.\nFlora.\nLungo la strada che conduce a Sankaber si pu\u00f2 ammirare la rarissima \"Rosa abyssinica\" dal colore avoriato, endemica della zona.\nFauna.\nLe montagne ospitano tre dei principali mammiferi endemici d'Etiopia: lo stambecco del Simien (di cui sono stati censiti circa 600 capi nel 2005, con tendenza all'aumento), il babbuino gelada (circa 6000 unit\u00e0) e lo sfuggente lupo etiopico (con 71 esemplari avvistati nel parco e nei dintorni, nel 2005). Tra gli altri mammiferi avvistati occasionalmente vi sono iraci delle steppe, sciacalli, tragelafi e antilopi saltarupe.\nTra le specie endemiche di uccelli si annoverano il comune corvo abissino e i meno comuni lucherini testanera, le colombe dal collare bianco, gli ibis caruncolati, le pavoncelle testanera, le cince nere dorsobianco e i canarini di Ankober. Lo spettacolo visivo pi\u00f9 memorabile \u00e8 comunque quello dei gipeti, bench\u00e9 molto comuni, che si librano in volo."}
{"id": "916035", "revid": "169219", "url": "https://it.wikipedia.org/wiki?curid=916035", "title": "High Civilization", "text": "High Civilization \u00e8 il diciannovesimo album dei Bee Gees, uscito nel 1991."}
{"id": "916040", "revid": "219110", "url": "https://it.wikipedia.org/wiki?curid=916040", "title": "GoldWave", "text": "GoldWave \u00e8 un software per manipolazione audio sviluppato da GoldWave Inc. \u00c8 stato pubblicato per la prima volta durante l'aprile 1993, ed \u00e8 simile ad applicazioni open source come Audacity.\nIl costo di GoldWave alla versione 5.70 \u00e8 di circa 59 dollari canadesi o 59 dollari statunitensi.\nCaratteristiche.\nGoldWave possiede molte caratteristiche costruite all'interno del programma, tra cui:\nVersioni precedenti.\nUna versione precedente la \"serie 5\" esiste ancora ed \u00e8 disponibile su sito ufficiale. Tutte le versioni fino alla 4.26 funzionano su un computer di moderata potenza e provvisto di Windows 95 o Windows 98. Dal 2004 GoldWave non supporta pi\u00f9 Win 95 o 98. Le richieste di sistema sono aumentate, passando da un Pentium a 300\u00a0MHz con DirectX 5 a un Pentium a 700\u00a0MHz provvisto di librerie DirectX 8. Mentre nelle vecchie versioni precedenti la 5 si poteva modificare a piacimento senza alcun limite, la versione corrente permette di eseguire 100 modifiche per sessione. Questo non impedisce di salvare il proprio lavoro ma si deve riavviare il programma per iniziare una nuova sessione. Esiste un massimo limite di modifiche totali (circa 3000) dopo il quale non \u00e8 pi\u00f9 possibile usare il software senza licenza."}
{"id": "916042", "revid": "729019", "url": "https://it.wikipedia.org/wiki?curid=916042", "title": "Immunodeficienza", "text": "Con il termine immunodeficienza si fa riferimento ad una categoria diagnostica caratterizzata da un deficit dell'immunit\u00e0 umorale e/o dell'immunit\u00e0 cellulare che comprende una serie di entit\u00e0 patologiche distinte le une dalle altre sia sul piano eziologico che patogenetico.\nIn generale le immunodeficienze derivano da alterazioni di diverso tipo a carico sia dei componenti della immunit\u00e0 specifica (umorale e cellulo-mediata), che innata (principalmente sistema del complemento e dei fagociti mononucleati).\nClassificazione.\nLe immunodeficienze vengono suddivise in due tipi principali:\nEpidemiologia.\nLe forme di immunodeficienza primitiva grave, come l'immunodeficienza combinata grave, sono malattie piuttosto rare e che sovente portano alla morte durante i primi mesi di vita. Il deficit isolato di IgA \u00e8 invece l'entit\u00e0 clinico-patologica pi\u00f9 frequente e colpisce 1 soggetto ogni 600 nel nord America e in Europa. Al deficit isolato di IgA segue l'immunodeficienza comune variabile. Queste ultime malattie tendono a manifestarsi in giovani adulti e, se adeguatamente trattate, non mostrano aggravamenti o complicanze. L'incidenza e la prevalenza delle forme di immunodeficienza secondaria sono legate all'epidemiologia della malattia causale.\nFisiopatologia.\nLe forme secondarie dipendono dal meccanismo patogenetico innescato alla malattia di base. Per quanto riguarda le immunodeficienze primitive, il deficit immunitario pu\u00f2 essere secondario ad un'alterazione geneticamente trasmessa dell'immunit\u00e0 umorale o delle immunit\u00e0 cellulare o di entrambe.\nDeficit dell'immunit\u00e0 umorale.\nQuesta categoria \u00e8 caratterizzata da una riduzione degli anticorpi circolanti nel siero del paziente. Gli anticorpi sono necessari per opsonizzare i batteri e promuovere sia la cascata del sistema del complemento sia la fagocitosi. Giocoforza, i pazienti con deficit dell'immunit\u00e0 umorale tenderanno a sviluppare infezioni recidivanti sostenute da batteri del genere \"Staphylococcus\", \"Streptococcus\" ed \"Haemophilus\". Di particolare frequenza sono le infezioni delle vie aeree superiori ed inferiori, come polmoniti (isolate o nel contesto di bronchiectasie), faringiti, bronchiti e laringiti. Inoltre, la presenza di un'otite media cronica purulenta sviluppatasi in et\u00e0 precoce deve sempre far sospettare il deficit anticorpale.\nMentre le infezioni del tratto urogenitale sono abbastanza rare nei soggetti ipogammaglobulinemici, molto frequente \u00e8 l'infezione cronica o recidivante del tratto gastroenterico sostenuta dal protozoo \"Giardia lamblia\". L'ipogammaglobulinemia nei soggetti nei quali \u00e8 conservata l'immunit\u00e0 cellulare, non comporta un aumento della suscettibilit\u00e0 alle infezioni virali a testimonianza del ruolo dei linfociti T nel contenere i quadri patologici sostenuti da virus. Tuttavia in questi soggetti la risposta ai vaccini pu\u00f2 essere assente o addirittura patologica, come nel caso dello sviluppo di poliomielite secondaria a vaccinazione con vaccino antipolio trivalente (OPV, Sabin). Analogamente, i comuni esantemi dell'infanzia (varicella, morbillo, rosolia, eritema infettivo, roseola infantum), tendono a ripetersi nell'et\u00e0 adulta. Particolarmente temute in questi soggetti sono le infezioni da virus dell'epatite B e da virus dell'epatite C in quanto non possono realizzare una sufficiente risposta anticorpale contenitiva e vanno incontro a decorso progressivo e spesso fatale.\nDeficit dell'immunit\u00e0 cellulo-mediata.\nI soggetti con deficit dell'immunit\u00e0 cellulare sono esposti a infezioni gravi, disseminate e recidivanti da parte di virus. Tra questi, le infezioni pi\u00f9 importanti sono sostenute del genere \"Herpesviridae\", come \"Herpes simplex\", \"Herpes zoster\" e \"Citomegalovirus\". Infezioni fungine sistemiche e croniche da \"Candida albicans\" sono molto frequenti e hanno esito infausto nella maggior parte dei casi. Analogamente ai pazienti con AIDS, \u00e8 possibile lo sviluppo di polmonite da \"Pneumocystis jirovecii\" e di gravi infezioni gastrointestinali sostenute dal genere \"Cryptosporidium\". Queste ultime possono inoltre evolvere verso colangiti sclerosanti. Il deficit umorale estrinsecato nell'ipogammaglobulinemia \u00e8 a testimonianza dello stretto rapporto tra linfociti T e linfociti B ed \u00e8 responsabile di infezioni batteriche gravi e recidivanti.\nDeficit combinato dell'immunit\u00e0.\nQuesta categoria rappresenta uno dei disordini pi\u00f9 gravi dell'immunit\u00e0 ed \u00e8 caratterizzato dal deficit dell'immunit\u00e0 sia umorale che cellulo-mediata. Comprende la SCID o immunodeficienza combinata grave, malattia dovuta a gravi difetti genetici del sistema immunitario e che si presenta con infezioni gravi e disseminate nei primi mesi di vita.\nProfilo clinico e diagnostico.\nLe immunodeficienze si caratterizzano per un'aumentata suscettibilit\u00e0 ad alcuni tipi di infezioni. Di seguito sono riassunte le principali classi di infezione e il quadro anamnestico, obiettivo e di laboratorio delle diverse immunodeficienze.\nDeficit dell'immunit\u00e0 umorale.\nUn deficit dell'immunit\u00e0 umorale pu\u00f2 essere facilmente dimostrato attraverso il dosaggio degli anticorpi nel siero del paziente. Valori inferiori a:\nsono suggestivi di deficit anticorpale.\nInoltre pu\u00f2 essere documentata l'insufficiente risposta anticorpale dosando gli anticorpi specifici nei confronti degli antigeni capsulari di \"Haemophilus influenzae\", \"Streptococcus pneumoniae\", della tossina di \"Clostridium tetani\" e di \"Corynebacterium diphtheriae\" in seguito alle rispettive vaccinazioni. \nLe principali entit\u00e0 patologiche associate ad un deficit dell'immunit\u00e0 umorale sono:\nDeficit dell'immunit\u00e0 cellulo-mediata.\nIl deficit di immunit\u00e0 cellulo-mediata deve essere sospettato ogni qualvolta si presentino infezioni virali recidivanti (o croniche) e diffuse. Non solo; la presenza deficit anticorpale deve comunque sempre far sospettare la presenza di un'immunodeficienza cellulo-mediata. La funzionalit\u00e0 dei linfociti T pu\u00f2 essere valutata misurando la produzione \"in vitro\" di citochine da parte dei linfociti prelevati dal paziente ed opportunamente stimolati da diversi antigeni. Un test rapido \u00e8 l'inoculazione intradermica del tossoide tetanico in soggetti precedentemente vaccinati; l'assenza di una reazione di ipersensibilit\u00e0 ritardata \u00e8 suggestiva di deficit dell'immunit\u00e0 cellulo-mediata.\nLe principali entit\u00e0 patologiche alla base del deficit cellulare sono:\nImmunodeficienza combinata grave.\nCome gi\u00e0 discusso, la Scid \u00e8 una gravissima patologia che porta sovente a morte per gravi infezioni nei primi mesi di vita. I deficit patogenetici associati alla SCID sono:"}
{"id": "916051", "revid": "298055", "url": "https://it.wikipedia.org/wiki?curid=916051", "title": "Mervall e Descant Brill", "text": ""}
{"id": "916072", "revid": "1551611", "url": "https://it.wikipedia.org/wiki?curid=916072", "title": "Podocita", "text": "I podociti sono cellule altamente differenziate.\nSono stati definiti nella loro struttura e nella loro disposizione soltanto attraverso il microscopio elettronico.\nQueste cellule si trovano nel nefrone, all'interno della capsula di Bowman, appaiono come elementi stellati, con il corpo voluminoso e rigonfio che sporge nello spazio capsulare e con numerosi prolungamenti (i processi maggiori) che abbracciano i capillari glomerulari al pari dei tentacoli di una piovra, affiancandosi agli analoghi podociti adiacenti. \nDai processi maggiori si distacca un numero notevole di prolungamenti sottili e brevi che prendono il nome di pedicelli o piedi terminali, \nI pedicelli sono leggermente dilatati alla loro estremit\u00e0, in corrispondenza della quale aderiscono alla superficie esterna della lamina basale dei capillari glomerulari; tale adesione non \u00e8 sempre presente e lo spazio che si viene a creare fra i pedicelli e la lamina basale del capillare prende il nome di spazio subpodocitico.\nFra i pedicelli si stabiliscono delle fessure di filtrazione che comunicano con lo spazio subpodocitico, che a sua volta comunica con lo spazio capsulare del corpuscolo renale.\nTramite queste caratteristiche morfologiche e di organizzazione strutturale i podociti evitano che vengano filtrate sostanze e ioni che devono restare nel sangue; tutto ci\u00f2 avviene tramite una filtrazione di tipo meccanico e di tipo elettrico\nInsieme alla membrana basale e all'endotelio capillare, queste strutture formano la barriera di filtrazione renale.\nNel corpo cellulare del podocita, oltre al nucleo, si trovano numerosi mitocondri, complessi di Golgi, profili del reticolo endoplasmatico, lisosomi e fascetti di microfilamenti e microtubuli.\nI podociti sono responsabili della sintesi della maggior parte dei componenti della membrana basale glomerulare. \nIl plasmalemma dei podociti \u00e8 rivestito da una spesso glicocalice, composto per lo pi\u00f9, probabilmente, da Podocalixina."}
{"id": "916102", "revid": "767487", "url": "https://it.wikipedia.org/wiki?curid=916102", "title": "Il cammino della speranza", "text": "Il cammino della speranza \u00e8 un film del 1950 diretto da Pietro Germi, tratto dal romanzo \"Cuore negli abissi\" di Nino Di Maria.\n\u00c8 stato presentato in concorso al Festival di Cannes 1951 e ha vinto l'Orso d'argento al Festival di Berlino.\nTrama.\nA causa della chiusura della solfara Ciavolotta nei pressi di Favara, un gruppo di minatori, guidati da Saro Cammarata, un giovane operaio vedovo e con tre bambini piccoli, tenta di occupare la miniera. Vista l'inutilit\u00e0 della lotta, risalgono in superficie e si affidano ad un personaggio, tale Ciccio Ingaggiatore, che si offre di condurli in Francia dove, secondo lui, c'\u00e8 lavoro ben retribuito per tutti. Ma per le leggi del tempo questi spostamenti sono proibiti e quindi il gruppo dovr\u00e0 muoversi nella illegalit\u00e0. Poich\u00e9 per il viaggio la loro guida pretende 20 000 lire a persona, molti sono costretti a vendere i mobili di casa o il corredo. La mattina della partenza due giovani, Luca e Rosa si sposano poco prima di salire sulla corriera che li porter\u00e0 al treno. Tra i partenti c'\u00e8 anche Barbara Spadaro, una giovane rifiutata da tutto il paese e dalla sua stessa famiglia in quanto ha una relazione con Vanni, un fuorilegge, il quale si aggrega successivamente al gruppo. Dopo aver attraversato lo stretto di Messina, gli emigranti giungono a Napoli, dove Ciccio si rivela un truffatore e cerca di abbandonarli. Scoperto da Barbara e da Vanni, l'uomo confessa che con la sorveglianza presente al confine, \u00e8 impossibile che un gruppo cos\u00ec numeroso possa passare. Vanni allora decide che non dir\u00e0 nulla agli altri, ma in cambio Ciccio dovr\u00e0 portare lui e Barbara in Francia, dopo aver lasciato gli altri nella capitale. Ciccio dapprima sembra accettare, per\u00f2 quando arrivano a Roma denuncia Vanni alla polizia, ne segue una sparatoria tra il malvivente e le guardie, e nella confusione sia Ciccio che Vanni fuggono. Tutti gli altri sono arrestati dalla Polizia e ricevono il foglio di via obbligatorio che intima loro di tornare in Sicilia. Vanni, invece, riesce ad incontrare Barbara e si accorda con lei per rivedersi sul confine.\nMa gli emigranti decidono di non obbedire all'ordine di rientro: stracciano i fogli di via e proseguono il cammino da clandestini, utilizzando il passaggio di un camionista. Arrivano cos\u00ec in Emilia, dove incontrano un fattore, che offre loro un temporaneo lavoro retribuito nei campi, pi\u00f9 cibo ed ospitalit\u00e0. Ignorano che in realt\u00e0 sono stati assunti solo perch\u00e9 \u00e8 in corso uno sciopero dei lavoratori agricoli. Durante una manifestazione di questi ultimi, che li accusano di essere dei crumiri, scoppiano degli incidenti e la Polizia chiede al fattore di allontanarli. Durante gli scontri \u00e8 rimasta ferita una delle figlie di Saro. Barbara, che gi\u00e0 era partita per raggiungere Vanni, torna indietro per assistere la piccola, mossa anche da una crescente intesa con Saro, che l'ha sempre difesa contro l'ostracismo degli altri paesani. C'\u00e8 bisogno di un medico, che per\u00f2 si trova nel paese presidiato dagli scioperanti. Con coraggio Barbara vi si reca nonostante il clima di forte tensione e, facendo appello al senso di umanit\u00e0, riesce a convincere il capo degli scioperanti a condurre il medico al capezzale della bimba.\nA questo punto gli emigranti si dividono: alcuni, ormai demoralizzati, decidono di tornare in Sicilia, mentre gli altri proseguono, ritrovandosi a Noasca sul confine italo-francese, dove nel frattempo \u00e8 arrivato anche Vanni. Decidono, con altri due clandestini, di tentare l'ingresso in Francia attraversando a piedi un valico reso difficile dalla neve. Mentre il gruppo si avvia, Vanni, geloso di Saro in quanto ha intuito la simpatia che ormai Barbara prova per lui, lo sfida a duello. Nello scontro rusticano con i coltelli Vanni viene ucciso.\nNel corso della traversata, il gruppo viene investito da una tormenta di neve, nel corso della quale uno di loro, il ragionier Carmelo, si smarrisce e muore assiderato. Gli altri riescono a salvarsi e ad arrivare finalmente al confine francese. Quando ormai sembrano salvi, vengono intercettati da due pattuglie di doganieri, una francese e l'altra italiana, che si muovono sugli sci, ai quali appare subito evidente che si tratta di clandestini. Ma gli agenti, commossi dalle condizioni di povert\u00e0 e sofferenza degli emigranti, si inteneriscono al sorriso di uno dei bambini e li lasciano proseguire senza arrestarli.\nProduzione.\nIl film \u00e8 anche noto per aver diffuso, per la prima volta, la canzone \"Vitti 'na crozza\" la cui musica, scritta dal maestro Franco Li Causi, accompagna un testo che lo stesso Li Causi aveva ascoltato recitato da un anziano minatore, Giuseppe Cibardo Bisaccia. Per questo motivo la paternit\u00e0 del brano era stato tema di discussione fino ad assegnarla allo stesso Li Causi nel 1979.\nPer trovare alcuni attori vennero pubblicati annunci anche sui giornali.\nQuando usc\u00ec, l'opera fu al centro di un \"caso\" in quanto un \"Comitato tecnico\" ministeriale le neg\u00f2 delle agevolazioni fiscali previste per la cinematografia nazionale. Il motivo del diniego era da ricondurre all'immagine negativa che veniva data dell'Italia, raffigurata come un paese di poveri emigranti. A seguito delle polemiche scatenate da questa decisione, lo sconto fiscale fu in seguito ripristinato\nIncasso.\n\"Il cammino della speranza\" ha incassato 367 milioni di lire dell'epoca.\nCritica e riconoscimenti.\nPer il \"Dizionario Morandini\" \u00abpoteva essere, ma non \u00e8, il \"Pais\u00e0\" della disoccupazione postbellica perch\u00e9 \u00e8 un compendio di temi melodrammatici pi\u00f9 che neorealistici. Troppo colore e folklore e ridondanza, ma anche vigore, dolente visione del penare umano, sincerit\u00e0 nella rappresentazione di una povert\u00e0 rabbiosa\u00bb.\nPi\u00f9 positivo il parere di M.G. su \"La Stampa\": \"opera scabra e diseguale, potente ed incerta, ben degna comunque del regista de \u00abIn nome della legge\u00bb, anche se siamo lontani da quella compatta e robusta sobriet\u00e0...film discutibile e nobilissimo, assolutamente lontano dalla produzione corrente\"\nIl film \u00e8 stato selezionato tra i 100 film italiani da salvare. Oltre all'Orso d'argento al Festival di Berlino, ha anche ricevuto la menzione speciale del Festival di Karlovy Vary del 1951."}
{"id": "916105", "revid": "73537", "url": "https://it.wikipedia.org/wiki?curid=916105", "title": "Tchad", "text": ""}
{"id": "916108", "revid": "287204", "url": "https://it.wikipedia.org/wiki?curid=916108", "title": "Emblema di Le\u00f3n", "text": "L'effigie del leone come simbolo della citt\u00e0 di Le\u00f3n e della sua provincia appare documentata per la prima volta nelle monete coniate da Alfonso VII, \"el Emperador\" (1126-1157). Fino a quel momento, il simbolo preponderante utilizzato dai re leonesi nei loro documenti e nelle loro monete era la croce, ma a partire da quel momento questo diventer\u00e0 sempre pi\u00f9 spesso sostituito dal leone. Alla fine del regno di Alfonso VII, questo animale comincer\u00e0 anche ad apparire nei documenti regi come segno personale del monarca e verr\u00e0 mantenuto durante i regni di Ferdinando II di Le\u00f3n (1157-1188) e Alfonso IX (1188-1230).\nIl primo riferimento scritto del leone come simbolo personale del re e, quindi, del regno, \u00e8 possibile rintracciarlo nella \"Chronica Adefonsi Imperatoris\", coetanea di Alfonso VII. In essa, descrivendo gli eserciti che partecipano alla presa di Almer\u00eda, si dice letteralmente:\nIl primo simbolo araldico d'Europa.\nIl leone \u00e8 il pi\u00f9 antico dei simboli di regno europeo ancora esistenti, ed \u00e8 anteriore al castello del Regno di Castiglia, ai tre leoni (con forme di leopardi) danesi (1190) e ai fiori di giglio francesi. Se l'imperatore ebbe a collocarlo sui suoi stendardi e le sue armi (scudo, sopravveste), ci\u00f2 era dovuto al fatto che Le\u00f3n aveva la supremazia nel regno. Quando in altre parti della \"Chronica\" si allude all'innalzamento dei vessilli regi nelle localit\u00e0 strappate ai nemici, ci si riferiva a bandiere in cui campeggiava il leone. Esiste dissenso sul fatto che questo animale simboleggiasse il re oppure il regno: nel primo caso sarebbe servito a rappresentare la forza del sovrano, anche se sembra acclarata l'identificazione fra le parole latine \"legio\" e \"leo\" come motivo dell'adozione del felino come immagine della citt\u00e0 e del regno. A favore di questa seconda ipotesi sta il fatto che nella \"Chronica\" l'autore rima i genitivi \"legionis\" e \"leonis\". La parola \"legio\" sarebbe motivata dal fatto che in quell'area era acquartierata in epoca romana la Legio Septima Gemina.\nLa bandiera medievale del Regno di Le\u00f3n.\nEssenzialmente consisteva in un leone di colore porpora che occupava la maggior parte del campo della bandiera. Il fondo era di colore bianco, o grigio chiaro (argento). Sotto questa bandiera combatterono gli eserciti galiziani, asturiani, di Le\u00f3n, dell'Extremadura e perfino castigliani nel periodo di Alfonso VII. Con la divisione del regno che determin\u00f2 questo re, Le\u00f3n conserv\u00f2 questo simbolo, ma la Castiglia dovette crearne uno nuovo. Sembra che all'inizio i castigliani utilizzassero una semplice croce, ma, dopo la battaglia di Las Navas de Tolosa (1212), Leonora d'Aquitania (moglie di Alfonso VIII di Castiglia) disegn\u00f2 il castello dorato su campo rosso da cui prendeva il nome il regno (dal latino \"Castella\", diventato poi \"Castilla\"). La scelta dei colori non fu casuale: Leonora era abituata ai leoni d'oro su campo rosso che gi\u00e0 figuravano sul blasone dei Plantageneti, anche se quelli di Le\u00f3n si differenziavano per il diverso posizionamenti dei colori.\nLo scudo attuale.\nLo scudo di Le\u00f3n \u00e8 composto da un campo di argento ed una figura di leone rampante di porpora, armato e coronato d'oro.\nQuesto scudo appare decorato con una corona aperta d'oro (la forma dell'antica corona reale, usata fino al XVI secolo). Nello scudo della citt\u00e0 di Le\u00f3n, appare rappresentata una corona da marchese, mentre in quello della antica Citt\u00e0 Reale appariva senza corona.\nAl realizzarsi l'unione del Regno di Le\u00f3n e di Castiglia con Ferdinando III di Castiglia (1230), si adott\u00f2 una simbologia araldica comune. Si scelse come elemento araldico un castello dorato su un campo di guerra, coi leoni a formare uno scudo. L'uso della corona sulla testa del leone non appare documentato nel regno di Sancho IV (1284\u22121295). In numerose occasioni il campo dello scudo castellano \u00e8 erroneamente rappresentato rosso o marrone.\nAttualmente lo scudo di Le\u00f3n \u00e8 il simbolo della provincia e, accompagnato da adorni esteriori, della citt\u00e0 di Le\u00f3n.\nLa bandiera attuale.\nL'origine della bandiera attuale \u00e8 sconosciuta, ma probabilmente non \u00e8 antica. Da un lato, il disegno della bandiera con il simbolo \u00e8 posto all'interno di uno scudo e corrisponde ad un uso araldico tardo. D'altro lato, la prima descrizione di un pennone recante quest'immagine \u00e8 stata trovata da Waldo Merino nell'atto del 18 febbraio del 1789 nel \"Libro de Acuerdos Municipales\", dove si dice che l'emblema della citt\u00e0 era di colore rosso, con sei edifici o piccoli scudi con leoni d'oro. Essendo usuale modificare lo stemma ad ogni proclamazione d'un nuovo re, il numero degli scudi vari\u00f2 in ogni occasione. Gi\u00e0 dall'epoca di quello menzionato da Merino, o forse a partire da un'epoca posteriore, l'emblema \u00e8 rimasto quello di uno scudo con un leone rampante nel centro, bordato con una tela di damasco di color rosso. Secondo Ricardo Chao, questo era il simbolo della citt\u00e0 di Le\u00f3n e, con il passare del tempo, con alcune lievi variazioni, esso \u00e8 giunto a comparire in tutte le province e regioni."}
{"id": "916109", "revid": "767487", "url": "https://it.wikipedia.org/wiki?curid=916109", "title": "Rima reale", "text": "La rima reale, in inglese \"rime royal\" o \"rhyme royal\", \u00e8 una tipologia di stanza (o \"strofa\") che consiste in sette versi, solitamente pentametri giambici.\nSchema ritmico.\nLo schema classico della \"rima reale\" \u00e8 A-B-A-B-B-C-C, ma a sua volta pu\u00f2 essere costruito mediante l'utilizzo di una terzina e due distici o da una quartina e una terzina.\nIl \"Troilo e Criseide\" di Geoffrey Chaucer \u00e8 un esempio di terzina e doppio distico:\nMentre la poesia di Thomas Wyatt, \"They flee from me that sometime did me seek\" \u00e8 un esempio di quartina e terzina:\nIn letteratura inglese la strofa reale svolge lo stesso ruolo della ottava rima (abababcc) nella letteratura italiana, spagnola e portoghese. \nNella letteratura italiana lo schema ABABBCC \u00e8 stato utilizzato da Bernardo Tasso nell'inno \u201cA Diana\u201d, che consta di tredici strofe eptastiche 11a/7b/11a/7b/7b/7c/11c. "}
{"id": "916111", "revid": "11959", "url": "https://it.wikipedia.org/wiki?curid=916111", "title": "Escudo de Le\u00f3n", "text": ""}
{"id": "916112", "revid": "1501558", "url": "https://it.wikipedia.org/wiki?curid=916112", "title": "Associazione Calcio Mestre", "text": "LAssociazione Calcio Mestre S.S.D., meglio nota come Mestre, \u00e8 una societ\u00e0 calcistica italiana con sede nella citt\u00e0 di Venezia, in localit\u00e0 Mestre. Milita in Serie D, la quarta divisione del campionato italiano.\nIl primo club fu fondato nell'ottobre 1927 (sebbene la sua nascita sia fatta risalire tradizionalmente al 1929) con la denominazione \"Unione Sportiva Mestrina\"; ad esso ne sono seguiti vari altri a causa di fallimenti e rifondazioni.\nLa squadra ha partecipato ad una stagione in serie B (1946-1947) e ad un totale di 27 stagioni nella terza categoria nazionale, l'ultima delle quali nella stagione 2017-2018. Nella stagione 2021-2022 gioca nel girone C della serie D.\nStoria.\nLe origini (1892-1904-1927).\nLa diffusione del gioco del calcio (o del football) a Mestre \u00e8 attestata sin dalla fine del XIX secolo: la prima squadra di calcio fu la Societ\u00e0 Ginnastica Marziale di Mestre che ufficiosamente praticava il calcio sin dal 1892, che nel 1893 acquist\u00f2 il terreno dello Stadio Francesco Baracca, che dal 1892-93 al 1894-95 fece 3 \"campionati interni mestrini\" segreti (per nascondere la commistione Stato-Chiesa in periodo di \"guerra\" tra le due entit\u00e0) per selezionare le due squadre finaliste per la partita A/R da farsi \"Marziale Mestre\" - \"Societ\u00e0 Udinese di Ginnastica e Scherma\", e che dal 1896 giocava in azzurro, come i colori dello stemma cittadino \"Mestre Fidelissima\". La Palestra Marziale prov\u00f2 a partecipare al primo campionato italiano di calcio ginnastico del 1896 a Treviso, fornendo anche tutti i giocatori per la squadra chiamata \"Vittorio Veneto\", ma nel Campionato dove forn\u00ec la \"prima squadra\", venne rimpiazzata nel nome da un altro club, il Pio Istituto Turazza di Treviso.\nLa Marziale si costitu\u00ec ufficialmente nel 1904, e rimase attiva fino al 1907 disputando alcune partite valide per i campionati della FGNI (7 aprile 1907, Campionato Veneto, qualificazioni Marziale-Reyer 3-2 e finale -Marziale 4-1).\nDopo la fusione tra Reyer Venezia e Marziale del 14 dicembre 1907 (che diede origine al ), nel 1909 il calcio mestrino rinasce con la partecipazione degli ex atleti della S.G. Marziale, i quali fondano il Mestre Foot-Ball Club, affiliatosi alla F.I.G.C. nel dicembre 1919. La prima partita ufficiale del rifondato \"Mestre FC 1909\" si disputa a fine 1910: un\u2019amichevole contro il Petrarca Padova al campo dei \"Tre Pini\", gara vinta dai patavini per 6-1.\nVista l'antichissima e particolare storia del calcio mestrino (risalente al 1892, come gi\u00e0 detto), il Mestre FC 1909 (che giocava sempre in azzurro, come la Marziale) godette di una clausola particolare della F.I.G.C. (valevole 5 anni dalla rifondazione societaria) che prevedeva l'iscrizione diretta alla Prima Categoria qualora avesse giocato una seconda partita ufficiale con una \"grande squadra\". Si propose l'Inter (che ben conosceva le storie mestrine avendovi partecipato gli inglesi dal 1889 al 1897 - vedi Marziale), ma Padre Roy, fondatore e Presidente del Petrarca si dimentic\u00f2 comunicarlo ai mestrini (all'Atto di registrazione della partita giocata) nel dicembre 1910. Pertanto il Mestre non partecip\u00f2 ai campionati di Promozione 1912-13, 1913-14 e 1914-15, aspettando il debutto diretto in Prima Categoria. La clausola scadette invano, poi sopraggiunse la Prima guerra mondiale con la sospensione dei campionati.\nNell'immediato primo dopoguerra le societ\u00e0 principali erano diventate due, in quanto all'Associazione Calcio Mestre (nuova denominazione del Mestre F.B.C., che giocava in biancorosso, come i colori dell'antico stemma mestrino \"Communitas Mestrensis\") si era aggiunta la Spes Mestre (che giocava in biancoverde). Tale squadra adottava come campo un terreno in via Miranese (attualmente detto tratto di strada \u00e8 via Carducci) confinante con il cinema Concordia, Villa Erizzo ed il Foro Boario (poi rinominato piazzale Donatori di Sangue).\nNel 1919 all'interno del terreno classificato come \"ippodromo\" (il che permetteva lo svolgimento delle manifestazioni sportive, l'ingresso alle donne ed un biglietto a tassazione fissa del 25%, poich\u00e9 nel 1893-96 la destinazione calcio non esisteva) venne ufficialmente inaugurato lo Stadio Francesco Baracca: la prima partita ufficiale che vi si disput\u00f2 fu il 14 settembre con il Giudecca, terminata in pareggio e la domenica successiva (21), sotto la pioggia e con una notevole partecipazione di pubblico, vide l'A.C. Mestre prevalere sull'Ardor Venezia per 3-2. Segu\u00ec un torneo a 12 squadre denominato \"Coppa Luigi Beccari\" (in onore al calciatore mestrino deceduto nella Prima guerra mondiale) e la tripla finale vide dapprima l'A.C. Mestre prevalere 1-0 sull'Ardor e poi ancora prevalere per 2-0 sulla Spes e aggiudicandosi cos\u00ec la Coppa. Su \"tutti\" i tigli del viale Garibaldi furono affissi dei cartelloni osannanti la vittoria della Coppa e riportanti il risultato del derby mestrino.\nAnche grazie alle caratteristiche del suddetto campo (dotato di un campo di gioco di grandi dimensioni - il pi\u00f9 grande e lungo del triveneto, metri 120x60 - e completamente recintato), l'A.C. Mestre ottenne il diritto a giocare i campionati regionali di Promozione (all'epoca la seconda divisione italiana) nel 1919-1920, 1920-1921 e 1921-1922, sfiorando la promozione in Prima Categoria nel 1920-1921, allorch\u00e9 vinse il girone A e (a pari merito) il girone finale del Veneto, perdendo per\u00f2 infine per 1-0 lo spareggio decisivo giocato a Vicenza il 12 giugno 1921 contro l'U.S. Legnaghese.\nIl 14 giugno 1925 lo stadio Baracca, ormai interamente adibito al gioco del calcio, venne ufficialmente inaugurato come campo polisportivo (calcio, ciclismo, pallacanestro, pallavolo e tennis), e l'A.C. Mestre vi si stabil\u00ec definitivamente.\nLa Mestrina, dagli anni venti agli anni settanta (1927-1979).\nNell'ottobre 1927, presso la sede mestrina del CONI, venne raggiunto l'accordo per la fusione fra le quattro maggiori rappresentative calcistiche della citt\u00e0 (che dal 1926 era stata inglobata nel comune di Venezia), ovvero l'A.C. Mestre, il Mestre F.B.C. (quest'ultimo nato nell'aprile 1927), la Spes e la Libertas.\nNacque cos\u00ec l'Unione Sportiva Mestrina, che debutt\u00f2 in Terza divisione (quarto livello della piramide calcistica nazionale) dove arriv\u00f2 seconda e fu ammessa alla Seconda Divisione 1928-29 dove arriv\u00f2 6^ e si salv\u00f2. Nella stagione 1929-30 \u00e8 10^ ed i colori da rossoneri della nascita diventano biancoazzurri. Nella stagione 1930-31 i colori sono nuovamente rossoneri e la Mestrina \u00e8 dapprima terza nel girone Veneto-Giuliano e poi prima 1\u00ba nel girone C delle finali. Promossa in Prima Divisione (terzo livello del Campionato) dove la stagione successiva si classificher\u00e0 10^ salvandosi. Nel 1932-1933 Si ritira alla 5\u00aa giornata di ritorno del girone C della Prima Divisione. Nel 1933 - Riammessa in Prima Divisione, non si iscrive al campionato: il club \u00e8 inattivo.\nNel 1934 il club viene rifondato e assume la denominazione Associazione Fascista Calcio Mestre; si iscrive al campionato di Terza Divisione Veneta. I colori sono \"nerofasciato\", il nerocerchiato del fascio giovanile. Nel 1934-35 - il Mestre \u00e8 2\u00ba nel girone A della Terza Divisione Veneta, e poi 2\u00ba nel girone finale veneto. Ammesso alla nuova Prima Divisione Veneta. Nella stagione 1937-38 \u00e8 secondo nella Prima Divisione (4\u00ba livello della piramide calcistica nazionale) ed \u00e8 promosso in serie C, dove debutt\u00f2 nel campionato di Serie C 1938-1939, militando poi in detta categoria fino all'interruzione dei campionati per la seconda guerra mondiale, sopravvenuta nel 1943. Dal 1938-39 torna il nome \"Mestrina\" ed i colori sono granata.\nNel 1946 la squadra cambi\u00f2 i colori in arancione e domin\u00f2 il campionato di Serie C e vinse la finale della Lega Interregionale Nord contro l'Asti (coi risultati di 0-0 all'andata e 7-2 al ritorno), ottenendo in tal modo la promozione in Serie B per la stagione 1946-1947.\nGli arancioni, al debutto in serie cadetta, furono protagonisti di una buona partenza: dopo 13 giornate la Mestrina si port\u00f2 solitariamente in vetta alla classifica, esprimendo inoltre un buon gioco. Una successiva crisi di risultati (dovuta anche ad infortuni a \"giocatori chiave\") tuttavia vanific\u00f2 tale striscia positiva, sicch\u00e9 la stagione si concluse con la retrocessione.\nClassificandosi al primo posto del successivo campionato di Serie C (in cui non erano previste promozioni a causa della riforma dei tornei frattanto approvata dalla F.I.G.C.), la Mestrina fu ammessa alla nuova Serie C strutturata su 4 gironi nazionali, categoria nella quale milit\u00f2 fino al 1951-1952, anno in cui una nuova riforma introdusse la serie C a girone unico: in tale frangente, il 12\u00ba posto nel girone B non bast\u00f2 ad evitare la retrocessione in IV Serie.\nNella stagione 1954-1955 la Mestrina vinse il proprio girone, per poi battere agli spareggi finali la Marzoli, garantendosi la promozione in Serie C a girone unico. Perse infine, a seguito di sorteggio, la finale per il titolo assoluto contro il B.P.D. Colleferro. Nella stagione successiva la Mestrina riusc\u00ec a cogliere la salvezza, bissando il risultato anche nelle annate successive: gli arancioni rimasero in terza serie (che ne frattempo venne di nuovo divisa in gironi) fino alla fine della stagione 1967-1968, conclusa con una nuova retrocessione in quarta serie.\nDopo alcuni anni di militanza nel massimo campionato dilettantistico, nel campionato 1973-1974 la Mestrina domin\u00f2 il girone C di Serie D e torn\u00f2 per un anno in terza serie. Subito retrocessa a fine stagione, riuscir\u00e0 a tornare tra i professionisti solo a fine anni 1970.\nGli anni ottanta e i successi della gestione Robazza.\nNel 1979 la Mestrina fu rilevata dall'industriale Guido Robazza, reduce dalla ultradecennale esperienza alla guida della Pro Mogliano (che sotto la sua gestione aveva giocato sempre nel massimo campionato regionale veneto), che divenne una societ\u00e0 satellite del sodalizio arancionero. Nell'estate del 1980 Robazza modific\u00f2 il nome del club in Associazione Calcio Mestre; la sua presidenza (durata dal campionato 1979-1980 al 1986-1987) fu caratterizzata da ottimi risultati, con il Mestre militante in pianta stabile nei campionati professionistici.\nNella stagione 1979-1980 l'A.C. Mestre si classific\u00f2 al sesto posto nel proprio girone di Serie C2, precedendo il Venezia. Per l'anno successivo la squadra punt\u00f2 apertamente alla promozione in Serie C1, ma il risultato (quarto posto dietro a , e Maceratese) non fu sufficiente al raggiungimento dello scopo.\nLa promozione in Serie C1 arriv\u00f2 al termine della stagione 1981-1982: il Mestre, arrivato secondo nel proprio girone a pari merito con la Vigor Senigallia (alle spalle della capolista ), vinse lo spareggio contro i marchigiani, garantendosi l'accesso alla terza serie.\nL'annata 1982-1983 fu meno fortunata, concludendosi con l'immediata retrocessione degli arancio-neri in C2.\nNelle quattro stagioni successive il Mestre ritent\u00f2 invano la risalita in C1: i migliori risultati furono costituiti da due terzi posti, a pochi punti dalla promozione.\nLa fusione con il Venezia (1987).\nNel 1987 Guido Robazza cedette la societ\u00e0 a Gianni Pagotto, che a sua volta la gir\u00f2 a Maurizio Zamparini, il quale gi\u00e0 aveva acquistato la storica rivale (all'epoca versante in difficolt\u00e0 finanziarie tali da impedirne l'iscrizione al campionato di Serie C2 1987-1988) da Luciano Mazzuccato.\nZamparini, dopo aver risanato le casse del Venezia (salvando il club lagunare dal fallimento), decise di incorporarvi il Mestre. Nacque cos\u00ec un nuovo club, denominato Venezia-Mestre, con sede sulla terraferma veneziana, che elesse a terreno casalingo lo stadio Francesco Baracca; come titolo sportivo venne mantenuto quello del Venezia, mentre quello lasciato libero dal Mestre pass\u00f2 nelle mani del rifondato (che pot\u00e9 cos\u00ec iscriversi dalla Serie C2). A rimarcare la fusione, la societ\u00e0 adott\u00f2 unitamente i colori sociali delle realt\u00e0 coinvolte: arancione, nero e verde.\nL'unione delle due squadre professionistiche del comune di Venezia, avvenuta pi\u00f9 o meno contestualmente alla celebrazione di due referendum inerenti la possibile secessione di Mestre dall'amministrazione comunale della citt\u00e0 lagunare (entrambi risoltisi con esito negativo), determin\u00f2 reazioni polemiche in ambedue i centri: a Venezia, per protesta contro il trasferimento della sede e del campo di gioco a Mestre, venne costituita una nuova squadra chiamata Calcio Venezia, che nel 1989 riusc\u00ec a ottenere il suo maggior successo conquistando la promozione in Interregionale.\nMeno diffuse, ma comunque presenti, furono le reazioni avverse sulla terraferma: tra le principali si annovera quella del Favaro Calcio, militante in Promozione veneta (all'epoca massima serie a livello regionale), che cambi\u00f2 denominazione in FavaroMestre e adott\u00f2 le casacche arancionere per la prima squadra (pur continuando a giocare le gare interne a Favaro Veneto).\nGi\u00e0 nel 1989, ufficialmente per motivi dettati da ragioni di immagine e prestigio (il Venezia godeva infatti di una maggiore tradizione sportiva, con numerosi anni di militanza nei campionati di serie A e B e un palmar\u00e8s comprendente anche una Coppa Italia), la societ\u00e0 unificata mut\u00f2 ulteriormente denominazione in Associazione Calcio Venezia 1907, suscitando malumori nella tifoseria di estrazione mestrina, la quale sollecitava invece l'adozione di un nome sociale che richiamasse maggiormente la fusione delle due societ\u00e0 avvenuta due anni prima. La sede del club venne comunque mantenuta a Mestre e lo stadio Baracca continu\u00f2 ad ospitare le gare casalinghe. Rimasero altres\u00ec invariati i colori sociali arancioneroverdi.\nNella stagione 1990-1991 (la terza della gestione Zamparini) il Venezia vinse lo spareggio per il secondo posto giocato a Cesena contro il e conquist\u00f2 la promozione in Serie B. A causa della scarsa capienza dello stadio Baracca di Mestre, insufficiente per gli standard della seconda serie e difficilmente ristrutturabile (essendo totalmente circondato da edifici residenziali), il club decise di ristrutturare e ampliare (eliminando la pista di atletica) lo Stadio Pierluigi Penzo di Venezia, che dopo 4 anni torn\u00f2 ad essere il terreno casalingo del club lagunare.\nLa rinascita, il primo derby degli antiunionisti e il ritorno del Calcio Mestre (1991-2001).\nNel 1991, sulla scia delle polemiche scaturite dalla decisione di Zamparini di ridurre la presenza dell'arancione sulle maglie del Venezia, e complice la disponibilit\u00e0 dello stadio Baracca (\"liberato\" dalla squadra arancioneroverde, tornata allo stadio Penzo), i fratelli Renzo e Luciano Mognato, imprenditori di Malcontenta, cercano di ridare vita al Calcio Mestre servendosi della societ\u00e0 La Malcontenta, che nella stagione 1991-1992 (giocata in Eccellenza Veneto) viene ridenominato ufficialmente Malcontenta-Mestrina. Proprio in quell'anno \u00e8 possibile registrare il primo derby tra le squadre e i tifosi antiunionisti di Mestre e Venezia, che si ritrovarono in 800 allo stadio Baracca per l'incontro di cartello tra il Calcio Venezia Neroverde (fondato nel 1989) e il Malcontenta-Mestrina: le tifoserie, un tempo accomunate da un odio reciproco, si ritrovarono a fraternizzare esponendo alcuni striscioni passati alla storia con scritte come \"bentornato derby\" e \"meglio pochi ma buoni che servi dei Mercatoni\" (quest'ultimo riferimento esplicito al marchio Mercatone Emmezeta di propriet\u00e0 del patron unionista Maurizio Zamparini).\nNella stagione 1992-1993 il Malcontenta-Mestrina cambia ulteriormente denominazione in Mestre, vincendo nel 1994-95 il Campionato Veneto di Eccellenza e, nella successiva stagione, il Campionato Nazionale Dilettanti. Dopo meno di dieci anni dalla fusione, una squadra esclusivamente mestrina riapprodava in serie C2 tra i professionisti.\nDopo numerosi campionati tra i professionisti, nella stagione 2000-2001 il Mestre arriv\u00f2 terzo e gioc\u00f2 la semifinale play-off contro la Pro Vercelli, conquistandosi la finale contro la , ma non riusc\u00ec a vincere la sfida (giocata di fronte a 4000 spettatori) con gli alabardati e a tornare in serie C1.\nIl fallimento e la rinascita (dal 2002 al 2015).\nDue stagioni dopo, nel 2002-2003, dopo un avvicendamento societario, la squadra retrocesse in Serie D dopo i play-out persi contro la Pro Vercelli; ma, a causa di problemi finanziari che la portarono al fallimento, non riusc\u00ec a prendere parte al successivo campionato, concludendo la sua avventura dopo quasi dieci anni di professionismo.\nGrazie alla passione di Primo Marani dalle sue ceneri nacque l\"Associazione Sportiva Mestre 2003\", costretta a ripartire dalla Terza Categoria. In due anni, grazie a due campionati vincenti la nuova societ\u00e0 riusc\u00ec a riconquistare la Prima Categoria, categoria nella quale per\u00f2 non gioc\u00f2, in quanto riusc\u00ec ad acquisire i diritti di un'altra societ\u00e0 e a salire direttamente nella Promozione.\nNella stagione 2006-2007 la squadra retrocesse sul campo dopo i play-out e l'anno dopo risal\u00ec subito. Dalla stagione 2010-2011 milita in Prima Categoria.\nA Mestre continuava la sua attivit\u00e0 (dal 1962) la squadra dell'EDO Mestre RSM (che dal 2006 aveva in gestione lo stadio Baracca) e che militava nel campionato di Eccellenza Veneto (ben 18 stagioni su 23), societ\u00e0 che nel 2014 viene ristrutturata (dalla famiglia Luppari ad un gruppo di mestrini titolari anche della registrazione del marchio dell'AC Mestre) e ridenominata \"Mestrina FC 1929\" cambiando anche i colori sociali da gialloblu ad arancionero, con il progetto di riportare in auge i colori e la squadra cittadina. Contemporaneamente, l'imprenditore Stefano Serena faceva il suo ingresso nell'apparato societario dell'A.C. Mestre - militante in Prima Categoria - con gli stessi propositi. Le due societ\u00e0 iniziarono dunque un dialogo collaborativo in vista di \"una migliore unica sistemazione\" da realizzarsi la stagione successiva. Nei rispettivi campionati 2014-15 la Mestrina gioca la finale di Coppa Italia di categoria (perdendola a Mirano il 4 gennaio per 1-0 contro il Campodarsego) e sfiora i playoff, mentre l'AC Mestre vince la coppa di categoria (che le varr\u00e0 poi la promozione-ripescaggio in Promozione).\nNel giugno 2015 si susseguono una serie di complesse vicende societarie che sfruttano le disposizioni ammesse dalle NOIF (norme organizzative interne federali) della FIGC, ma talvolta a causa della loro complessit\u00e0 sono fraintese dai non addetti ai lavori. Tali variazioni sono riassunte nel comunicato n. 14 della FIGC Veneto emesso il 31 luglio 2014. La Societ\u00e0 Mestrina muta la propria sede sociale trasferendosi a Spinea e cambiando il proprio nome in F.C. Spinea 1966 (matricola federale inalterata), la societ\u00e0 \"Mestrina 1929 Football Club,\" l'altra squadra di Mestre, militante nel girone B dell'Eccellenza Veneto trasferisce la propria sede a Mogliano Veneto e muta il proprio nome in \"F.C. Union Pro\" (mantenendo la matricola federale della Mestrina 1929 ex EDO Mestre R.S.M. 1962) e infine l'Union Pro di Mogliano si trasferisce a Mestre cambiando il proprio nome in \"Associazione Calcio Mestre\". Quest'ultima squadra, che mantiene la vecchia matricola federale della squadra moglianese, militer\u00e0 in Serie D, ottenendo di fatto la partecipazione di una squadra mestrina alla Serie D 2015-2016, 20 anni dopo l'ultima volta.\nLa serie D, il ritorno al Baracca e la Promozione in Serie C (dal 2015).\nNella stagione 2015-2016, giocata allo Stadio Panisi di Mogliano Veneto (vista l'indisponibilit\u00e0 del Baracca), il Mestre si classifica 8\u00ba rimanendo in corsa per i playoff fino alle ultime giornate. Da registrarsi il ritorno del derby con il Venezia.\nNella stagione successiva il Mestre, affidato a Mauro Zironelli, si propone fin dalle prime giornate come una delle migliori compagini del girone C: a tenerle testa vi \u00e8 la sola Triestina, che viene poi staccata grazie alla vittoria degli arancioneri per 3-4 nello scontro diretto del 4 dicembre 2016 allo stadio Nereo Rocco. La squadra mestrina consolida pertanto il suo primato in classifica e infine vince il proprio girone con anticipo sulla fine della stagione regolare, il 23 aprile 2017, grazie alla vittoria esterna contro il Vigasio per 1-4. Il successo vale l'accesso alla terza serie, ove il Mestre mancava dalla stagione 1982-1983.\nNel marzo 2016 il comune di Venezia riesce a riacquisire la piena propriet\u00e0 dello Stadio Baracca, a seguito di una permuta di altri immobili comunali di equivalente valore in favore delle parti in causa. Contestualmente vengono riavviati i lavori di adeguamento e ammodernamento concordati con la FIGC e gli uffici competenti, al fine di ottenere l'omologazione dello stadio per i campionati nazionali e consentire al Mestre di tornare a disputarvi le gare interne. Gli interventi, avviati a pieno regime nell'autunno dello stesso anno, includono il complessivo risanamento delle infrastrutture, la riduzione della capienza delle curve \"Oberdan\" e \"Baracca\" (delle quali viene inoltre invertita la destinazione d'uso, riservando la prima ai tifosi ospiti e la seconda agli ultras locali), l'ammodernamento degli impianti elettrico ed idraulico, il ripristino dei servizi igienici a beneficio del pubblico e l'adeguamento dei locali tecnici e di servizio alle norme vigenti. La capienza complessiva dell'impianto, per ragioni economiche e di praticit\u00e0, viene quindi ridotta da 6 181 a circa 2 000 posti a sedere. A lavori conclusi, lo stadio viene riaperto il 19 marzo 2017 in occasione della partita Mestre-, valida per il campionato di Serie D 2016-2017.\nIl nuovo accesso tra i professionisti a Portogruaro, l'auto-declassamento ed il ritorno a Mestre in Eccellenza Veneto (dal 2017).\nIl ritorno degli arancioneri al \"Baracca\" fu tuttavia di breve durata: a seguito della promozione in Serie C conquistata al termine della stagione 2016-2017, lo stadio si rivel\u00f2 nuovamente impraticabile ai sensi dei criteri infrastrutturali imposti dal calcio professionistico italiano. In virt\u00f9 di ci\u00f2, nell'attesa di valutare la fattibilit\u00e0 di nuovi e pi\u00f9 incisivi interventi di ammodernamento dell'arena (oppure di sua sostituzione con un nuovo impianto) e al fine di non dover rinunciare alla disputa del campionato di competenza, il Mestre opt\u00f2 per trasferire il proprio campo interno allo stadio Piergiovanni Mecchia di Portogruaro (coi notevoli costi che comporta tale situazione). L'auto-declassamento del club arancionero, sopravvenuto l'anno seguente, consent\u00ec tuttavia il rientro al \"Baracca\" dalla stagione 2018-2019.\nNello stadio esterno alla citt\u00e0 la squadra (ancora affidata a Zironelli) disputa un buon campionato in terza serie terminato al decimo posto e partecipa ai playoff dove viene eliminata al 1\u00ba turno; ma a causa delle poche disponibilit\u00e0 economiche, non si iscrive al campionato successivo e chiede l'ammissione in sovrannumero al campionato di Eccellenza con una nuova squadra dilettantistica, dopo che quella professionistica fu sciolta dalla FIGC il 24 luglio 2018.\nDalla stagione 2018-2019 in Eccellenza Veneto il Mestre pu\u00f2 tornare a giocare allo Stadio Baracca (omologato sino alla serie D).\nIl 5 gennaio 2019 il Mestre di mister Zecchin gioca la finale di Coppa Italia Eccellenza contro il Caldiero Terme allo stadio Mercante di Bassano del Grappa. La partita vede trionfare la compagine veronese per 10-9 ai calci di rigore (0-0 nei tempi regolamentari ed 1-1 nei supplementari), decretando la sconfitta per il Mestre.\nLa stagione regolare 2018-19 si conclude comunque bene: il Mestre si classifica secondo ed accede direttamente al secondo turno dei playoff dove sconfigge dapprima il Calvi Noale (2-1) e poi il Pont Donnaz (4-1 a Pont San Martin e 0-0 a Mestre) e si qualifica per la finale con il , finale nella quale pareggia 1-1 a Pomezia e poi 0-0 a Mestre, venendo quindi promossa in serie D.\nla serie D (dal 2019).\nNella stagione 2019-20 il Mestre dopo un avvio balbuziente si riprende e viaggia nelle zone alte della classifica, \u00e8 5\u00b0 (posizione che darebbe l'accesso ai playoff) prima che la sospensione dei campionati a causa del coronavirus ne decreti poi la definitiva chiusura.\nNel maggio 2020 il presidente Stefano Serena annuncia il proposito di cedere la societ\u00e0, ma non trova acquirenti credibili (causa anche la crisi economica post emergenza Covid19) e pertanto rimane alla guida del Mestre anche nella stagione 2020-21.\nNella stagione 2020-2021 il Calcio Mestre \u00e8 ancora affidato a mister Zecchin ed \u00e8 una squadra giovane. In campionato \u00e8 sempre tra le prime in classifica, ed \u00e8 entro le prime 5 (posizione che d\u00e0 l'accesso ai playoff che non propongono promozioni, ma solo \"una passerella finale\") fino alla quart'ultima giornata quando viene superato di un punto dal Caldiero Terme. Si decide tutto all'ultima giornata domenica 13 giugno dove il Mestre vince con l'Adriese (5-1), ma vince con lo stesso punteggio anche il Caldiero ed il Mestre finisce sesto per un punto. Il giocatore mestrino De Leo viene premiato come miglior giovane del girone C. A pochi giorni dalla chiusura del campionato, l'allenatore Gianpietro Zecchin dopo 5 stagioni a Mestre (due da giocatore e tre da allenatore) annuncia il proprio passaggio alla Manzanese per la stagione 2021-22.\nIl 20 giugno 2021 il presidente Stefano Serena annuncia che ha intenzione di continuare con il Mestre fintantoch\u00e9 non trover\u00e0 una persona seria che dimostri le sue stesse ambizioni ed interessi per la squadra\n, mentre il 25 l'annuncio del nuovo allenatore (rimane il secondo, Ivan Galante alla quarta stagione a Mestre) che \u00e8 il ritorno di Stefano Sottoriva (da allenatore in seconda a Mestre con Zironelli, seguendolo sempre in C con l'U23 Juventus e poi a Modena).\nLa stagione 2021-22 comincia con risultati alterni in precampionato, poi l'eliminazione al primo turno della Coppa Italia, un pareggio a Carlino per 2-2, una pesante sconfitta casalinga (0-4) con il Delta Porto Tolle, poi la strimizzita vittoria casalinga (su rigore) con lo Spinea (1-0) e la sconfitta ad Adria (3-0) domenica 10 ottobre (che portano il Mestre in \"zona retrocessione\"), ed il giorno successivo l'allenatore Stefano Sottoriva d\u00e0 le proprie dimissioni. Il nuovo allenatore \u00e8 il ritorno di Gianpietro Zecchin (lasciato libero da agosto dal forfait della Manzanese) ed il Mestre comincia un lento recupero in classifica che lo porta ad essere 11\u00b0 (20 punti) prima della pausa natalizia.\nColori e simboli.\nColori.\nI colori storici della Marziale (dal 1896) e del Mestre FC 1909 erano l'azzurro, quelli dell'AC Mestre (dal 1919) erano biancorossi. La SGS Spes Mestre giocava in biancoverde, non sappiamo i colori di Libetas e Mestre FC 1927, tutte queste squadre che formarono l'US Mestrina.\nAll'atto della fondazione dell'Unione Sportiva Mestrina, nell'ottobre 1927, essa adott\u00f2 come colore sociale il rossonero, che rimase in uso nei campionati 1927-28 e 1928-29. Nel campionato 1929-30 i colori sono bianco-azzurri (come i colori della citt\u00e0, della Marziale e del Mestre FC 1909). Nella stagione 1930-31 i colori sono nuovamente rosso-neri come pure nelle stagioni successive 1931-32 e 1932-33. Dal 1934-35 al 1938-39 il colore sar\u00e0 \"nerofasciato\", il nerocerchiato del fascio giovanile. Nel 1939 abbiamo invece il granata, che rester\u00e0 fino allo scoppio della seconda guerra mondiale. A conflitto concluso, non essendo pi\u00f9 disponibili a Mestre maglie di colore granata, la dirigenza societaria opt\u00f2 per l'adozione di casacche color arancione, tonalit\u00e0 che tra quelle disponibili si avvicinava maggiormente al colore originario. L'adozione delle nuove divise (abbinate di norma a pantaloncini bianchi) coincise con un periodo di successo per il Mestre, che nel 1946 conquist\u00f2 la promozione in Serie B: la dirigenza decise pertanto di mantenere l'arancio come colore identitario.\nNegli anni 1980 il pantaloncino bianco fu cambiato in nero e da allora l'arancio-nero \u00e8 rimasto il colore identitario.\nSimboli ufficiali.\nStemma.\nStoricamente lo stemma sociale del Mestre \u00e8 costituito da uno scudo color arancione, contenente uno scudetto crociato con corona turrita (evocante lo stemma araldico di Mestre e la torre civica, simbolo del centro urbano) e la denominazione sociale, declinata negli anni con varie sigle e differenti caratteri tipografici.\nDal 2015 lo stemma riporta due date, il 1909 del \"primo Mestre\" ed il 1929 tradizionale della Mestrina. Le scritte \"C M\" riportano contemporaneamente il nome \"Calcio Mestre\" e l'antico medievale stemma della citt\u00e0 \"Communitas Mestrensis\".\nInno.\nDal 2016 l'inno ufficiale del Mestre \u00e8 \"Mestre vinci hai un cuore vero\", del gruppo mestrino dei Phrenetic City. su youtube https://www.youtube.com/watch?v=YtNxIhFH1kM .\nAltra canzone-inno alternativo sulla squadra \u00e8 anche su Youtube https://www.youtube.com/watch?v=KJ6XLS2LhuQ .\nStrutture.\nStadio.\nCampo casalingo del Mestre \u00e8 fin dalla fondazione lo stadio Francesco Baracca; inaugurato nel 1919 come terreno casalingo della previgente A.C. Mestre (una delle quattro societ\u00e0 cittadine che si sarebbero poi fuse nel 1927 dando inizio alla corrente tradizione sportiva), esso sorge sul sito precedentemente accatastato come ippodromo (nel 1893 e 1896 la destinazione calcistica non esisteva, la destinazione ad ippodromo permetteva lo svolgimento delle partite di calcio ed anche l'ingresso alle signore), e trasformato in impianto polisportivo (calcio, ciclismo, pallacanestro, pallavolo e tennis) tra il 1923 e il 1925 ma poi successivamente ridestinato solamente al calcio.\nOriginariamente propriet\u00e0 privata (della Societ\u00e0 Anonima Pro Mestre, che ne aveva incentivato la costruzione), lo stadio venne ceduto al municipio di Venezia nel 1933 ,pochi anni dopo la soppressione del comune di Mestre e la relativa annessione al capoluogo regionale.\nL'impianto, intitolato al celebre aviatore romagnolo \"asso\" della prima guerra mondiale, venne pi\u00f9 volte ristrutturato ed ampliato: agli albori del XXI secolo esso disponeva di quattro tribune, per una capienza massima omologata di posti. Nel corso del XX secolo, complici le regole meno restrittive sulla sicurezza e l'accesso agli spalti, la capacit\u00e0 di pubblico era ancora superiore: l'afflusso massimo si registr\u00f2 in occasione di una partita del Mestre contro il Padova, per la quale vennero staccati biglietti.\nDal 1987 al 1991 l'impianto ospit\u00f2 le gare interne del , club nato dalla fusione tra i preesistenti e Mestre, avvenuta sotto l'egida del patr\u00f2n Maurizio Zamparini. Nel 1991, allorch\u00e9 il Venezia-Mestre si trasfer\u00ec al pi\u00f9 capiente stadio Pierluigi Penzo, il Baracca venne scelto come campo casalingo dell'Unione Sportiva La Malcontenta, che nell'occasione mut\u00f2 nome in Malcontenta-Mestrina e due anni dopo in Mestre Calcio, proclamandosi continuatrice della tradizione sportiva arancio-nera.\nLo stadio \u00e8 considerato dalla popolazione locale un vero e proprio simbolo dell'identit\u00e0 mestrina, di grande importanza per la storia contemporanea della localit\u00e0,: in pi\u00f9 occasioni infatti sono avvenute mobilitazioni di cittadini per evitarne la demolizione\nDal 2015 al 2017 lo stadio viene dichiarato inagibile, obbligando il Mestre a trasferirsi momentaneamente allo stadio comunale di Mogliano Veneto. Il \"Baracca\" \u00e8 stato riaperto il 19 marzo 2017, previa esecuzione di lavori di ristrutturazione e riduzione della capienza a posti, onde ottenere il nullaosta della locale Commissione di vigilanza sui locali di pubblico e spettacolo.\nLa stagione 2017-2018 ha comportato un ulteriore spostamento per gli arancioneri, nuovamente impossibilitati a giocare al \"Baracca\" in quanto inagibile ai sensi delle norme del calcio professionistico italiano. In attesa di risolvere tale problema (con una pi\u00f9 radicale ristrutturazione del vecchio campo oppure con la costruzione \"ex nihilo\" di una nuova struttura) il Mestre ha dunque adottato come campo interno lo stadio Piergiovanni Mecchia di Portogruaro.\nLa squadra giocher\u00e0 a Portogruaro tutta la stagione 2017-2018, torner\u00e0 a giocare al \"Baracca\" dalla stagione successiva 2018-2019 (non iscrivendosi l'AC Mestre in Lega Pro ed ammesso in sovrannumero in Eccellenza Veneto dove il Baracca \u00e8 omologato).\nCentro di allenamento.\nLa squadra svolge le proprie sedute di allenamento presso il centro sportivo di Zelarino.\nSociet\u00e0.\nOrganigramma societario.\nDal sito internet ufficiale della societ\u00e0.\nSponsor.\nDi seguito l'elenco dei fornitori tecnici e degli sponsor ufficiali.\nImpegno nel sociale.\nSulle divise dal 2015 al 2018, il Mestre ha recato la scritta \"...Mestre a favore dei bambini...!!!\"; ci\u00f2 nasce dall'impossibilit\u00e0 di associare alla squadra il marchio UNICEF, di cui il dispone dell'esclusiva.\nAllenatori e presidenti.\nDi seguito l'elenco degli allenatori e dei presidenti.\nTifoseria.\nStoria.\nIl principale gruppo ultras mestrino nacque una sera del febbraio 1986, con il nome di \"Gruppo Autonomo Head Out Mestre\". Lo scopo della fondazione del gruppo era essenzialmente riportare l'entusiasmo in una piazza delusa in seguito alla retrocessione in Serie C2. Gli Head Out non ebbero vita facile poich\u00e9 solo un anno dopo la nascita si concretizz\u00f2 la fusione tra il Mestre e l'allora Calcio Venezia; dissentendo contro tale novit\u00e0, gli Head Out e i \"Tower Supporter\" decisero di lasciare il calcio e seguire le sorti del Basket Mestre, che tuttavia spar\u00ec dal panorama cestistico nazionale nel 1989. Da quel momento in poi gli Head Out cominciarono a seguire le sorti delle principali societ\u00e0 mestrine impegnate nei pi\u00f9 svariati campi; nel 1988 \u00e8 la volta del FavaroMestre mentre nel 1989, sempre affiancati dai Tower Supporter, viene sostenuta la Voltan Volley Mestre, che conquista la promozione in Serie A2. Nello stesso anno si svolge il secondo referendum per la scissione dei comuni di Mestre e Venezia: gli ultras sono parte attiva della campagna di sensibilizzazione per il Si, tuttavia il quorum non dar\u00e0 il risultato sperato.\nNel 1991 rinasce il calcio a Mestre, con la Malcontenta-Mestrina che prende parte al campionato di Eccellenza. Nel girone \u00e8 inserito anche il Calcio Venezia \"neroverde\", formazione nata per volere dei sostenitori veneziani anti-unionisti; il 21 ottobre 1991 le due squadre si affrontano, in una sorta di riedizione del \"derby della Serenissima\", allo stadio Baracca, dinnanzi a oltre 800 spettatori. Le due curve per l'occasione fraternizzano, unite dal risentimento verso la fusione di 4 anni prima.\nNel febbraio 1994 si svolge il terzo referendum per l'indipendenza di Mestre. Anche in questo caso, gli Head Out spingono per la scissione, che tuttavia non verr\u00e0 raggiunta. Nella stagione 1994-1995 le principali formazioni mestrine trionfano nei propri campionati e gli head Out verranno affiancati dagli \"Ultras Mestre\", che fanno il loro debutto in \"curva Oberdan\" nella partita contro il Mogliano. Nel 1997 si ripresenta lo spettro di una fusione fra una formazione mestrina e una veneziana, questa volta in ambito cestistico fra i Bears Mestre e la Reyer Venezia, scongiurata dall'intervento del ultras mestrini.\nCon l'avvento del nuovo millennio, gli Head Out istituiscono una sezione dedicata alle nuove generazioni, i \"Giovanissimi\", e nasce la sezione di Oriago. In seguito al fallimento avvenuto nel 2003, i gruppi in curva si ritirano e dall'unione di intenti di alcuni ultras nasce la \"Brigata Ultr\u00e0\" (2004). Altro gruppo da segnalare gli \"Irriducibili Mestre 1929\", che a differenza di altre fazione rifiutarono di seguire societ\u00e0 mestrine diverse da quella storica anche durante il suo periodo pi\u00f9 buio.\nNel 2016 i gruppi ultras al seguito del Mestre sono la Brigata Ultr\u00e0 e gli \"Orange Insanity\", formatisi durante il campionato 2014-2015. La diversa espressione delle due fazioni - la prima nata durante il periodo dell'AC Mestre e la seconda durante quello della Mestrina - ha causato anche incomprensioni fra di esse.\nNella successiva stagione sportiva, a seguito della societ\u00e0 mestrina, resteranno esclusivamente gli Orange Insanity come gruppo ultras, a cui si affiancher\u00e0 il club \"100% Arancioneri\".\nGemellaggi e rivalit\u00e0.\nLa tifoseria mestrina sostiene dei gemellaggi con gli ultras della Maceratese e del . Gli \"Orange Insanity\" hanno sviluppato un rapporto di amicizia con il gruppo \"East End\" dell'Atletico Morena (squadra dell'omonimo quartiere di Roma).\nIl capitolo rivalit\u00e0 \u00e8 invece pi\u00f9 intricato. La principale \u00e8 sicuramente quella con i concittadini del Venezia; mestrini e veneziani risultano spesso, per le ragioni pi\u00f9 svariate, in conflitto da sempre, sia per ragioni di puro campanile sia di interesse politico che ovviamente sportivo. La \"fusione\" (fu un assorbimento e cancellazione) tra i due club attuata nel 1987 ha reso pi\u00f9 intricato il rapporto tra le rispettive realt\u00e0: da un lato vi \u00e8 infatti una frangia di tifoseria che l'ha sostanzialmente riconosciuta, \"sposando\" l'identit\u00e0 arancio-nero-verde creata nel 1987 e seguendo il club \"post-Zamparini\" nelle sue varie vicissitudini; dall'altro, sia su sponda lagunare che in terraferma, vi sono gruppi di supporter che hanno ricusato tale atto, restando legati alle rispettive identit\u00e0 e peraltro trovando in siffatto risentimento un motivo, almeno parziale, di fraternizzazione reciproca.\nAltra rivalit\u00e0 storica \u00e8 quella con i trevigiani; anche in questo l'astio affonda le proprie radici nel campanilismo storico fra le due citt\u00e0. Con la tifoseria del la rivalit\u00e0 si svilupp\u00f2 nel 2001 e fu caratterizzata subito da cruenti scontri fra le due fazioni."}
{"id": "916115", "revid": "74801", "url": "https://it.wikipedia.org/wiki?curid=916115", "title": "Skara (comune)", "text": "Skara \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "916119", "revid": "6923", "url": "https://it.wikipedia.org/wiki?curid=916119", "title": "Stevie Case", "text": "Stevana ha guadagnato reputazione per aver sconfitto John Romero in un deathmatch del videogioco \"Quake\". Stevie ha battuto Romero la prima volta che si sono incontrati, dopo essere stati presentati da un comune amico, Don MacAskill. Dopo l'accaduto, Stevie \u00e8 stata assunta da Ion Storm, prima come game tester e in seguito come disegnatrice di livelli. La relazione con John Romero si rivel\u00f2 essere qualcosa di pi\u00f9 di un semplice incontro per giocare e nel 1999 cominciarono a vivere assieme. La loro relazione \u00e8 poi terminata nel 2003. Fino a quel periodo Case era stata impiegata alla Monkeystone Games, compagnia cofondata assieme a Romero.\nStevie Case ha scelto il soprannome \"Killcreek\" basandosi su una banda musicale rock regionale che ammira. Stevie non intendeva che il soprannome le rimanesse attribuito ma cos\u00ec \u00e8 successo.\nDal 2005 Case \u00e8 impiegata presso la Tira Wireless."}
{"id": "916121", "revid": "32116", "url": "https://it.wikipedia.org/wiki?curid=916121", "title": "Stevana Case", "text": ""}
{"id": "916122", "revid": "32116", "url": "https://it.wikipedia.org/wiki?curid=916122", "title": "Killcreek", "text": ""}
{"id": "916125", "revid": "124261245", "url": "https://it.wikipedia.org/wiki?curid=916125", "title": "Oliva", "text": "L'oliva \u00e8 il frutto dell'ulivo usato a scopo alimentare sia direttamente, dopo adeguata trasformazione, sia come materia prima per l'estrazione dell'olio.\nIl processo di maturazione delle olive si distingue dal tipo di colorazione, dal verde giallo, durante lo sviluppo, al nero violaceo, a maturazione avvenuta.\nLe olive vengono raccolte quando raggiungono il punto giusto di inolizione, di contenuto antiossidante e di propriet\u00e0 organolettiche. \nNel sud Italia, il periodo di raccolta soprattutto \u00e8 tra novembre e dicembre (ma per alcune si arriva sino a gennaio inoltrato) quando raggiungono il massimo delle loro dimensioni e sono ricche di olio. Una volta prese, l'insieme dei frutti viene riposto in cassette forate e spostate in ambienti freschi e aerati, dopodich\u00e9, le olive vengono portate al frantoio e lavorate.\nStruttura.\nL'oliva \u00e8 il frutto di forma ovale divisa in tre parti, una parte pi\u00f9 esterna sottile e trasparente detta epicarpo, una parte media polposa detta mesocarpo, ed una parte interna detta endocarpo, comunemente detta nocciolo.\nL'endocarpo a sua volta presenta esternamente il \"tegumento\", una parte centrale che \u00e8 l'albume, e la pi\u00f9 interna i cotiledoni (da cui si sviluppa la pianta).\nAttraverso la differenziazione dei caratteri biometrici (diametro massimo e lunghezza del nocciolo) si possono distinguere le specie domestiche di diametro superiore ai 10mm dalle specie selvatiche di grandezza inferiore.\nDeamaricazione.\nHa un alto contenuto in polifenoli che le danno un sapore amaro. Pertanto per poter essere destinata al consumo da tavola nera (matura) o verde (colta prima dell'invaiatura) deve prima subire un trattamento in salamoia, che pu\u00f2 essere composto da varie sostanze, a dipendenza dal gusto che si vuole dare, a volte viene anche schiacciata per permettere agli aromi di insaporirla pi\u00f9 facilmente. Le pi\u00f9 comuni sono acqua, sale, aceto e spezie varie.\nVariet\u00e0.\nLe principali variet\u00e0 di olive provengono dall'Italia, Francia, Grecia, Portogallo, Spagna e medio-oriente. L'Italia vanta il maggior numero di cultivar al mondo, molte delle quali diffuse solo in ambito regionale."}
{"id": "916126", "revid": "110157", "url": "https://it.wikipedia.org/wiki?curid=916126", "title": "Soten\u00e4s", "text": "Soten\u00e4s \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina di Kungshamn.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "916130", "revid": "1632387", "url": "https://it.wikipedia.org/wiki?curid=916130", "title": "Det Tapte Liv", "text": "Det Tapte Liv, pubblicato nel gennaio 2004 dalla Endtime Productions, \u00e8 un EP della band Antestor."}
{"id": "916132", "revid": "158286", "url": "https://it.wikipedia.org/wiki?curid=916132", "title": "ATC Bologna", "text": ""}
{"id": "916133", "revid": "123507365", "url": "https://it.wikipedia.org/wiki?curid=916133", "title": "Muscoli antagonisti", "text": "Il muscolo antagonista \u00e8 quel muscolo che si oppone al movimento di cui \u00e8 diretto responsabile il muscolo agonista. I muscoli agonista e antagonista sono i due tipi di muscolatura antigravitaria, che governa l'equilibrio e consente la corretta postura.\nLa muscolatura estensoria della gamba (es. quadricipite, che provoca la distensione dell'arto) ha come muscoli antagonisti i flessori (che invece consentono di ritrarlo e di piegarlo).\nI muscoli antagonisti, grazie a particolari circuiti spinali riflessi, vengono eccitati e contratti quando gli agonisti sono inibiti, e viceversa, cosicch\u00e9 i due tipi di muscoli operano sempre in modo opposto. Una cattiva coordinazione di questi fenomeni, come si verifica in alcune patologie motorie, provoca movimenti a scatti degli arti e del tronco."}
{"id": "916135", "revid": "179578", "url": "https://it.wikipedia.org/wiki?curid=916135", "title": "Alessandro Budel", "text": "Carriera.\nClub.\nEsordisce nel 2000 nello Spezia, con cui disputa due campionati di Serie C1. Passa poi alla , al Lecce ed al Genoa. Successivamente si trasferisce al e al , dove resta per due stagioni. Il 2 gennaio 2008 trova un accordo per la rescissione del contratto che lo legava al Cagliari fino a giugno 2008. Il 17 gennaio si lega ufficialmente all'Empoli, prendendo il numero 32 e diventando un titolare della squadra. Segna due gol, contro Napoli e Catania, in 19 partite in Serie A.\nNel mese di giugno 2008 si trasferisce nuovamente al Parma, con cui firma un contratto quadriennale con scadenza il 30 giugno 2012. Segna il primo gol in gialloblu contro l'Albinoleffe e il secondo in casa della , nella gara finita 3-0 per i crociati.\nIl 15 gennaio 2010 si trasferisce con la formula della compartecipazione al Brescia, club che milita in Serie A.\nIl 13 gennaio 2011 si trasferisce con la formula del prestito con diritto di riscatto al Torino, squadra che milita in Serie B.\nTerminata la stagione ritorna nelle \"rondinelle\", che risolvono in loro favore la compropriet\u00e0 con il .\nIl 6 ottobre 2012 realizza la sua prima rete con la maglia delle rondinelle nella partita vinta dal Brescia per 2-0 contro il Lanciano.\nIl 1\u00ba febbraio 2016 recede consensualmente il contratto con il Brescia e si accasa a titolo definitivo alla Pro Vercelli. Il 6 febbraio esordisce con la nuova maglia proprio contro il Brescia, nella gara vinta 2-1, entrando all'85'. In un anno gioca 27 partite di campionato e una di Coppa Italia. Il 31 gennaio 2017 rescinde per\u00f2 il suo contratto con la Pro.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nDal 2018 \u00e8 commentatore tecnico per DAZN."}
{"id": "916138", "revid": "1543377", "url": "https://it.wikipedia.org/wiki?curid=916138", "title": "Tiya", "text": "Tiya \u00e8 una citt\u00e0 che si trova nel sud dell'Etiopia, situata nella provincia di Guragh\u00e9, nella regione Nazioni, Nazionalit\u00e0 e Popoli del Sud.\nDescrizione.\nDai dati del 2005, Tiya ha una popolazione di 3363 abitanti, dei quali 1615 uomini e 1748 donne.\nTiya \u00e8 famosa per un grande sito archeologico che si trova nei suoi pressi, costituito da 32 stele che racchiudono un complesso cimiteriale di una cultura preistorica, contemporanea probabilmente al tardo periodo axumita (XI-XII secolo circa). Queste pietre sono ricoperte di simboli che gli studiosi sono riusciti a decifrare solo in parte, appartenenti ad una civilt\u00e0 di cui non sappiamo quasi nulla, compresa la precisa collocazione temporale nella storia antica dell'Etiopia. Le stele, segnacoli posti in testa a seplture effettuate per lo pi\u00f9 in posizione fetale, si dividono in lisce, coperte di simboli a bassorilievo e antropomorfe. Questi ultimi due tipi si possono a loro volta dividere in sepolture attribuite a personaggi maschili e femminili. Nelle prime si trovano spesso rappresentazioni di pugnali (forse legate al numero di nemici uccisi); nelle seconde rudimentali rappresentazioni di seni.\nStele analoghe si trovano isolate in tutta la regione circostante, e tre delle pi\u00f9 significative sono anche esposte nei giardini dell'Universit\u00e0 di Addis Abeba. \nNel 1980 il sito \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "916139", "revid": "121724351", "url": "https://it.wikipedia.org/wiki?curid=916139", "title": "Spinone italiano", "text": "Lo spinone italiano \u00e8 una razza canina di origine italiana.\nStoria.\nSi ritiene che gi\u00e0 nel 1683 in Italia esistessero questi cani, solo che venivano chiamati griffoni, come quasi tutti i cani da caccia a pelo ruvido in quel tempo.\nLo spinone \u00e8 una razza molto antica. Senofonte, Seneca, Arriano, Nemesiano, Grazio Falisco e altri autori dell'antichit\u00e0 scrivono di cani a pelo duro, probabilmente gli antenati dell'odierno spinone.\nNel 1683, il francese S\u00e9lincourt scrive nel suo libro \"Le parfait chasseur\": \u00abLes meilleurs griffons viennent d'Italie et du Pi\u00e9mont\u00bb (\"I migliori griffoni provengono dall'Italia e dal Piemonte\").\nLa pi\u00f9 antica immagine di uno spinone del tutto simile a quello attuale risale invece al XV secolo. Si tratta di un affresco del Mantegna a Mantova, nella sala degli Sposi del palazzo ducale.\nUtilizzata per secoli dai cacciatori che la impiegavano per la ferma della selvaggina su terreni difficoltosi, ci\u00f2 dimostra che gi\u00e0 allora godeva di una chiara fama.\nIl fatto che si parli di griffoni e non specificatamente dello spinone \u00e8 dovuto al fatto che in quell'epoca, ed anche prima di allora, tutti i cani a pelo duro venivano chiamati griffoni, per meglio distinguerli dagli altri cani da ferma con mantelli diversi. Per secoli questa razza si mantenne pura, pur rimanendo in mano ai cacciatori che spesso finalizzavano l'allevamento alla sua pratica utilizzazione, piuttosto che basarlo su seri principi di selezione.\nLa sua diffusione and\u00f2 scemando, come per altre razze da ferma e non solamente italiane, con l'avvento dei cani inglesi. La ripresa ufficiale della razza \u00e8 storia abbastanza recente ed il vero recupero della razza avvenne negli anni '40 e '50 per opera soprattutto del dott. Brianzi, e oggi essa \u00e8 tutelata da un discreto numero di seri allevatori, che fanno dell'attuale standard morfologico e di lavoro un comune denominatore.\n, si presenta in due variet\u00e0 di colore, il bianco arancio e il roano marrone e ad oggi, la massima espressione di omogeneit\u00e0 la possiamo notare nei bianco arancio, colore pi\u00f9 apprezzato e pi\u00f9 appariscente, che non risente dell'immissione di altre razze nelle correnti di sangue, molto evidente invece nei roano marrone dove la \"tonaca di frate\" ideale spesso risulta quasi introvabile.\nLo spinone \u00e8 un trottatore e la sua costruzione \u00e8 quadrata o tendente al quadrato.\nLa sua indole \u00e8 paziente, tanto che per poter partecipare al gioco si lascia strapazzare senza mai reagire; \u00e8 una sicurezza assoluta per il suo padrone e per i bambini, lo sguardo dolce e l'aria pensosa da poeta, lasciano trasparire tutta la sua generosit\u00e0 e intelligenza.\nIl peso varia da 32 a 37\u00a0kg per i maschi, e da 28 a 30 per le femmine, ma non \u00e8 raro vedere soggetti di circa 45\u00a0kg.\nOgni anno nascono circa 600/700 cuccioli, frutto del lavoro di allevatori, cacciatori ed appassionati, che con il loro lavoro di selezione consentono ai soggetti migliori di partecipare ed assurgere alle massime qualifiche in prestigiose competizioni nazionali ed internazionali.\nLo spinone \u00e8 particolarmente apprezzato all'estero, specialmente in Gran Bretagna, Paesi Bassi, Germania, Svezia, Norvegia, Finlandia e negli Usa.\nAlcuni di questi paesi hanno raggiunto la totale autonomia in allevamento, iniziata con l'importazione dall'Italia di alcuni soggetti all'inizio degli anni ottanta.\nSpecialmente negli Usa e in Gran Bretagna la razza \u00e8 tutelata dalle associazioni specializzate ed \u00e8 normale assistere a manifestazioni dove sono presenti anche duecento soggetti nelle due variet\u00e0 di colore.\nLo spinone, pur essendo estremamente docile, dimostra sempre di avere grande dignit\u00e0, che esprime principalmente nel lavoro cui \u00e8 stato destinato. Dialogate con lui quando lo avrete al vostro fianco, fatelo sentire importante nel rapporto familiare, dal quale non dovr\u00e0 mai essere escluso.\nLo sguardo sar\u00e0 la spia dei suoi sentimenti.\nAspetto.\nLo spinone ha il pelo duro, dai colori che variano dal bianco al roano marrone."}
{"id": "916140", "revid": "2178917", "url": "https://it.wikipedia.org/wiki?curid=916140", "title": "L'amore ai tempi del colera (film)", "text": "L'amore ai tempi del colera (\"Love in the Time of Cholera\") \u00e8 un film del 2007 diretto da Mike Newell, adattamento cinematografico dell'omonimo romanzo di Gabriel Garc\u00eda M\u00e1rquez, che racconta l'infinita storia d'amore tra Florentino Ariza e Fermina Daza, che attende 51 anni, 9 mesi e 4 giorni per concretizzarsi, dal 1879 agli anni '30.\nNegli Stati Uniti il film \u00e8 uscito il 16 novembre 2007, mentre in Italia \u00e8 uscito il 21 dicembre 2007.\nTrama.\nCartagena, 1879. Florentino Ariza \u00e8 un giovane poeta che lavora come telegrafista per Lotario Thugut, il quale lo incarica di consegnare un telegramma alla famiglia Daza, appena arrivata in citt\u00e0. Una volta arrivato alla residenza della famiglia Daza, Florentino incrocia lo sguardo con la bella Fermina ed \u00e8 immediato colpo di fulmine. Il ragazzo nomina la ragazza la sua \"Dea Incoronata\" e, estasiato dalla passione, inizia un rapporto epistolare con Fermina, che man mano sembra ricambiare i suoi sentimenti. Ma quando il padre di Fermina, Lorenzo Daza, scopre le loro lettere, decide di dividerli, sperando in qualcosa di meglio per la sua unica figlia, cos\u00ec la manda a vivere con la cugina Hildebranda. Passano gli anni, e mentre il paese \u00e8 sconvolto dalla Guerra Civile e dal colera, Florentino ormai divenuto un uomo continua a disperarsi aspettando la sua amata.\nUna volta tornata a Cartagena, Fermina si ritrova faccia a faccia con Florentino, che le rinnova il suo amore, ma la ragazza toglie ogni speranza all'uomo definendo il loro amore un'illusione. Mentre Florentino soffre per il perduto amore, Fermina, con il favore del padre, accetta la corte dell'affascinante medico Juvenal Urbino, che in seguito sposa. Mentre Fermina parte per una lunga luna di miele a Parigi, Florentino decide di aspettare la sua amata fino alla morte del marito, cos\u00ec inizia a lavorare nella Compagnia Fluviale gestita dallo zio, Don Leo, e scrive lettere d'amore su commissione. Con la complicit\u00e0 della madre di Florentino, lo zio manda il nipote via per lavoro, sperando che questo possa aiutarlo a lenire il suo mal d'amore.\nSu uno dei battelli della Compagnia Fluviale, Florentino perde la verginit\u00e0, finora conservata per la sua amata, in modo violento ed improvviso con una sconosciuta. Una volta scoperto il sesso, Florentino inizia una frenetica attivit\u00e0 sessuale fatta di fugaci ed intense avventure con donne belle e bizzarre, che l'uomo annota minuziosamente su un libretto, arrivando a quota 622 amanti. Tra queste 622 donne solo una \u00e8 riuscita per un attimo a fargli dimenticare Fermina, si tratta della bella e sposata Olimpia, che per\u00f2 viene scoperta ed uccisa dal marito geloso. In seguito anche la madre di Florentino muore dopo una lunga malattia. Nel frattempo Fermina vive la sua vita matrimoniale tra alti e bassi, mettendo al mondo dei figli ma chiedendosi sempre se ha sposato l'uomo giusto, dovendo ingoiare molti rospi tra cui il tradimento del marito.\nCol passare del tempo, Florentino prende le redini della Compagnia Fluviale lasciatagli dallo zio e ha un'amante stabile molto pi\u00f9 giovane di lui. Ma quando il marito di Fermina muore, Florentino non perde tempo e si presenta a casa della donna, ormai settantaduenne, per rinnovarle il suo amore, ma la donna lo caccia con violenza a causa del suo fresco lutto. Ma Florentino non si perde d'animo, e come quando era giovane, inizia a scrivere lettere appassionanti alla donna, fino a che questa cede alla sua corte. I due riscoprono l'antica passione, e su uno dei battelli di Florentino, che ha riservato solo per loro, il loro amore viene finalmente consumato, dopo aver aspettato 51 anni, 9 mesi e 4 giorni, notti comprese.\nVoci correlate.\nL'amore ai tempi del colera"}
{"id": "916141", "revid": "48479", "url": "https://it.wikipedia.org/wiki?curid=916141", "title": "Diacritici", "text": ""}
{"id": "916142", "revid": "767487", "url": "https://it.wikipedia.org/wiki?curid=916142", "title": "La sposa bella (film)", "text": "La sposa bella (\"The Angel Wore Red\") \u00e8 un film del 1960 diretto da Nunnally Johnson, tratto da un romanzo di Bruce Marshall.\nTrama.\nNel 1936, durante la guerra civile spagnola, un corrispondente di guerra statunitense scrive del conflitto dal territorio controllato dai repubblicani che combattono contro Francisco Franco. I repubblicani, contrari al potere clericale, distruggono le chiese e arrestano i preti, mentre un giovane sacerdote tenta di non farsi riconoscere frequentando una bella prostituta al cui fascino non rester\u00e0 insensibile. Intanto, il generale repubblicano Clave rivela al capitano Botargus la sua frustrazione per l'essere costretto a combattere degli altri spagnoli e per una guerra che si presenta molto difficile per la Repubblica spagnola.\nProduzione.\n\u00c8 stato girato in parte a Catania e Acireale.\nDurante le riprese, il 7 gennaio 1960, la moglie di Joseph Cotten, Lenore Kipp, \u00e8 morta di leucemia alla clinica \"Salvator Mundi\" di Roma."}
{"id": "916155", "revid": "228587", "url": "https://it.wikipedia.org/wiki?curid=916155", "title": "Contea di Sumter (Florida)", "text": "La contea di Sumter (in inglese Sumter County) \u00e8 una contea dello Stato della Florida negli Stati Uniti d'America. Il suo capoluogo amministrativo \u00e8 Bushnell. Ci si riferisce spesso alla contea con il nome soprannome di \"\"The Villages\" dovuto al fatto che quest'ultima zona \u00e8 la pi\u00f9 conosciuta della contea.\nGeografia fisica.\nLa contea ha un'area di 1.503 km\u00b2 di cui il 5,96% \u00e8 coperta da acque interne. Confina con:\nStoria.\nLa contea fu creata nel 1853 e fu chiamata cos\u00ec per il generale Thomas Sumter, un eroe della rivoluzione americana. Il soprannome (The Villages) era dovuto alle caratteristiche prettamente rurali della contea con molta natura incontaminata che si prestava al lavoro dei trafficanti di alcolici e dei ladri.\nNegli ultimi anni per\u00f2 nella contea si \u00e8 sviluppato un grande incremento della popolazione dovuto proprio all'ingrandimento del complesso residenziale dei \"Villages\"\".\nCuriosit\u00e0.\nA Bushnell, il capoluogo della Contea, \u00e8 ambientata la serie TV \"Swamp Brothers\", prodotta da Discovery Channel, che va in onda in Italia con il titolo di \"A mani nude nella palude\" sulla rete DMAX."}
{"id": "916166", "revid": "599013", "url": "https://it.wikipedia.org/wiki?curid=916166", "title": "Michael Olowokandi", "text": "Carriera.\nCollege.\nNato a Lagos, in Nigeria, e cresciuto in Inghilterra, a vent'anni Olowokandi si trasfer\u00ec negli Stati Uniti per frequentare la University of Pacific, in California. Nell'ultimo anno al college, Olowokandi si mise in luce nel torneo NCAA con ottime prestazioni, tanto da convincere i dirigenti della squadra NBA Los Angeles Clippers ad investire su di lui la prima scelta assoluta al draft NBA 1998.\nNBA.\nIl 1998 \u00e8 l'anno del \"lock-out\": per problemi di intesa contrattuale tra la Lega e l'Associazione dei Giocatori, il Campionato inizia a febbraio invece che a novembre. Olowokandi si trasferisce quindi in Italia alla Virtus Bologna per questo periodo di tempo. All'inizio della stagione NBA firma con i Clippers il classico contratto da Rookie di 3 anni con opzione per il quarto anno. Alla scadenza del suo contratto, \u00e8 free agent con restrizioni, ma non ricevendo offerte ritenute adeguate n\u00e9 dai Clippers n\u00e9 da altre squadre, firma per un anno in attesa di un contratto migliore nell'estate successiva. In questa stagione, la 2002-03, ottiene ottime cifre, le sue migliori in carriera con 12,3 punti e 9,1 rimbalzi di media, ma gioca solo 38 partite per infortunio.\nNell'estate 2003 nessuna squadra gli offre il contratto che aspettava, e si accontenta dei 16,2 milioni di dollari in tre anni offerti dai Minnesota Timberwolves, che stanno costruendo una squadra per puntare al titolo intorno alla stella Kevin Garnett. Rimane due anni e mezzo a Minneapolis, tradendo ulteriormente le aspettative e peggiorando di anno in anno nelle statistiche e nel rendimento. Viene scambiato ai Boston Celtics a met\u00e0 stagione 2005-06. A Boston gioca poco e male. Alla scadenza del suo contratto, non riceve offerte e rifirma al minimo salariale con i Celtics. La stagione 2006-07 \u00e8 la peggiore in assoluto per Olowokandi: gioca solo 24 partite da riserva e totalizza solo 1,7 punti e 2,0 rimbalzi di media. Alla fine della stagione il suo contratto non viene rinnovato, e per la stagione 2007-08 non trova ingaggi.\nBench\u00e9 non avesse annunciato il ritiro, di fatto rimase inattivo nel basket professionistico per diversi anni, nonostante fosse ancora abbastanza giovane, perci\u00f2 venne considerato ritirato a tutti gli effetti.\nViene considerato la peggior prima scelta assoluta degli anni novanta, dato che sul campo ha quasi sempre deluso e le sue stagioni migliori sono state con una squadra perdente come i Clippers di fine anni novanta. Vista la sua origine nigeriana, veniva considerato un possibile erede di Hakeem Olajuwon, ma questa etichetta non ha fatto che peggiorare la situazione per lui creando troppe aspettative, poi deluse."}
{"id": "916167", "revid": "71814", "url": "https://it.wikipedia.org/wiki?curid=916167", "title": "Patto", "text": ""}
{"id": "916168", "revid": "712828", "url": "https://it.wikipedia.org/wiki?curid=916168", "title": "Distruttore stellare classe Acclamator", "text": ""}
{"id": "916169", "revid": "1240484", "url": "https://it.wikipedia.org/wiki?curid=916169", "title": "Fran\u00e7ois Zahoui", "text": "Caratteristiche tecniche.\nEra dotato di una discreta levatura tecnica, e poteva giocare sia come attaccante puro che come mezzapunta.\nCarriera.\nGiocatore.\nSoprannominato \"Zigul\u00ec\", in Costa d'Avorio lavorava presso un'azienda produttrice di bottiglie. Cresciuto calcisticamente nella Stella Club di Abidjan, squadra della capitale, Zahoui giunse in Italia a vent'anni nella stagione 1981-1982 acquistato dall' di Costantino Rozzi, scoperto in occasione del Torneo di Marsiglia 1981. \u00c8 stato il primo calciatore africano nella storia ad esordire nel campionato di serie A.\nCostato 10 milioni di lire e messo a libro paga con il minimo sindacale di un milione e duecentomila lire mensili, il giovane ivoriano non riusc\u00ec a trovare posto in squadra, chiuso da De Ponti, Greco e Torrisi. Esordisce in Serie A il 28 ottobre 1981 in -Ascoli. Conclusa la parentesi italiana con 11 presenze in due anni, Zahoui trov\u00f2 un ingaggio in Francia nel Nancy dove rimase dal 1983 al 1987. Nel 1988 si trasfer\u00ec al Tolone per disputarvi altri cinque campionati. Un'ultima stagione fu giocata nel Nevers nel 1992-1993 e poi decise di abbandonare la carriera agonistica per tornare in Costa d'Avorio e intraprendere la carriera di allenatore.\nAllenatore.\nDal 1999 al 2001 allena il club francese del .\nAll'inizio della stagione 2010-2011 gli viene affidata la panchina ad interim della Costa d'Avorio. All'esordio da CT incontra e batte per 1-0 l' in un'amichevole disputata il 10 agosto. Il 22 agosto l'incarico diventa ufficiale a tutti gli effetti. Ottenuta la qualificazione alla Coppa d'Africa 2012, riesce a portare i suoi in finale, ma perde contro lo ai tiri di rigore.\nNel 2015 diventa CT del ."}
{"id": "916170", "revid": "121837", "url": "https://it.wikipedia.org/wiki?curid=916170", "title": "Ovidotto", "text": ""}
{"id": "916171", "revid": "547034", "url": "https://it.wikipedia.org/wiki?curid=916171", "title": "Unione Sportiva Lecce 1955-1956", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1955-1956."}
{"id": "916173", "revid": "712828", "url": "https://it.wikipedia.org/wiki?curid=916173", "title": "Distruttore stellare di classe Acclamator", "text": ""}
{"id": "916174", "revid": "287204", "url": "https://it.wikipedia.org/wiki?curid=916174", "title": "Michele Ferri", "text": "Caratteristiche tecniche.\nDifensore piuttosto duttile, ha giocato prevalentemente da terzino destro e talvolta \u00e8 stato impiegato da centrale in una difesa a quattro o con tre marcatori.\nCarriera.\nClub.\nDopo aver debuttato con l'Ardor Busto Arsizio, cresce calcisticamente nelle giovanili del Milan, con la cui formazione Primavera, di cui \u00e8 stato capitano, ha vinto il Torneo di Viareggio nel 1999 e nel 2001.\nNella stagione 2001-2002 si trasferisce al , in Serie C1, dove colleziona 25 presenze ed un gol. Nella stagione successiva passa alla , in Serie B, con cui realizza un gol in 27 presenze.\nNel 2003-2004 viene acquistato dal Palermo. Nella prima stagione \u00e8 titolare della squadra rosanera, nelle cui file colleziona 36 presenze, contribuendo alla promozione in Serie A. Nelle altre stagioni gioca meno, riuscendo a fare il suo esordio in Coppa UEFA il 20 ottobre 2005, in occasione di Maccabi Petah Tiqwa-Palermo (1-2).\nNel gennaio 2006 il Palermo lo cede in compartecipazione al Cagliari. Dopo due stagioni concluse con due salvezze con la compagine sarda e durante le quali \u00e8 utilizzato in 38 partite, nell'estate 2007 il club ne acquisisce l'intero cartellino. Nel Cagliari \u00e8 ancora titolare nella stagione successiva, giocando 27 partite. Perso il posto da titolare nella stagione 2008-2009, il giocatore viene successivamente ceduto.\nNel gennaio del 2009 viene acquistato dalla Sampdoria a titolo definitivo e messo sotto contratto per sei mesi, con un'opzione per le due stagioni successive. Esordisce con la maglia blucerchiata il 1\u00ba febbraio 2009 nella partita Chievo-Sampdoria (1-1).\nSvincolatosi dal club ligure, il 17 settembre 2009 firma un contratto annuale con il , con cui gioca 26 incontri di campionato. Alla fine di questa stagione resta ancora svincolato. A fine ottobre del 2010 si allena in prova con l'Atalanta, che l'8 novembre lo ingaggia con un contratto fino al 2011 con opzione per la stagione successiva.\nScende in campo per la prima volta con la maglia nerazzurra il 5 febbraio 2011, nella partita casalinga contro il vinta per 1-0. Chiude la stagione con 9 presenze in campionato, ottenendo il primo posto e la promozione in Serie A; alla fine della stessa rimane svincolato. In seguito il giocatore sottoscrive un nuovo contratto, della durata di un anno, con la societ\u00e0 orobica, disputando 13 partite in Serie A e rimanendo svincolato a fine stagione. Il 9 luglio, tuttavia, firma ancora un contratto annuale con il club di Bergamo. In tutto con l'Atalanta ha giocato 32 partite.\nIl 31 gennaio 2014, ultimo giorno di calciomercato, firma con il , con cui conclude il campionato di Serie B 2013-2014; nelle due stagioni seguenti passa dapprima alla Pro Vercelli, poi alla Pro Patria.\nNell'estate 2016 scende in Serie D, firmando un contratto con il neopromosso , della cui rosa si rivela elemento determinante e titolare pressoch\u00e9 fisso. Riconfermato anche per la stagione successiva, nel 2017 assume la fascia di capitano del club lombardo, lasciata vacante dalla partenza di Francesco Luoni.\nTerminato il biennio a Varese, la stagione 2018-2019 lo vede tornare a Busto Arsizio, sua citt\u00e0 natale, firmando per il Busto 81, squadra militante nel girone A del campionato di Eccellenza Lombarda, di cui ne diviene anche il capitano.\nNazionale.\nDopo aver giocato 5 partite con la nazionale Under-18 e 14 con la nazionale Under-20, ha giocato con la nazionale Under-21 per 4 volte.\nStatistiche.\nPresenze e reti nei club.\n\"Statistiche aggiornate al 14 ottobre 2017.\""}
{"id": "916178", "revid": "1318658", "url": "https://it.wikipedia.org/wiki?curid=916178", "title": "Fasil Ghebbi", "text": "Fasil Ghebbi \u00e8 una fortezza che si trova nella regione di Amhara, in Etiopia, nei pressi della citt\u00e0 di Gondar. Essa venne utilizzata come residenza imperiale nel XVI e XVII secolo.\nStoria.\nI suoi edifici mostrano influenze architettoniche di Arabi e Ind\u00f9, successivamente rielaborate in stile barocco per l'influenza dei missionari gesuiti. Nel 1979 la citt\u00e0 \u00e8 stata inserita nell'elenco dei Patrimoni dell'umanit\u00e0 dell'UNESCO.\nNei secoli 16 e 17, la citt\u00e0-fortezza di Fasil Ghebbi fu la residenza dell'imperatore etiope Fasilides e dei suoi successori. Circondato da mura da una lunghezza d 900 m, include palazzi, chiese, monasteri segnati da influenze etiopi, ind\u00f9 e arabe. Alcuni dei monumenti conservano ancora la loro funzione spirituale e civile. Il periodo Gondarino ha influenzato la societ\u00e0 etiope per oltre 200 anni.\nFasil Ghebbi, Qusquam e altri siti portano una testimonianza eccezionale dell'era moderna della civilt\u00e0 etiopica sugli altopiani.\nFasil Ghebbi si trova nella regione Amara, nella Repubblica Federale Democratica d'Etiopia. All'interno del complesso c'\u00e8: il Castello dell'Imperatore Fasilidas, il Castello dell'Imperatore Iyasu, la Biblioteca di Tzadich Yohannes; la Cancelleria di Tzadich Yohannes; il Castello dell'Imperatore Dawit, il Palazzo di Mentuab e Sala banchetti dell'imperatore Bekaffa. Gli altri sette componenti si trovano intorno alla citt\u00e0 di Gondar: il Debre Berhan Selassie (Convento e chiesa); Bagno di Fasilidas; Kiddush Yohannes; Qusquam (Monastero e la Chiesa); Area termica; i Sosinios (noto anche come Maryam Ghemb); il Gorgora (Monastero e la Chiesa) e il Palazzo di Guzara.\nTra il XIII e il XVII secolo, i governanti etiopici non erano soliti avere una citt\u00e0 come capitale fissa, muovendosi continuamente attraverso i loro domini, preferivano vivere in lussuosi accampamenti temporanei. Re Fasilidas stabil\u00ec che Gondar fosse una capitale permanente nel 1636. Prima della sua decadenza alla fine del XVIII secolo, la corte reale aveva sviluppato un complesso fortificato chiamato Fasil Ghebbi, composto da sei grandi complessi edilizi e altri edifici accessori, circondato da un muro lungo 900 metri, con dodici ingressi e tre ponti. La citt\u00e0 fortezza funzion\u00f2 come il centro del governo etiope fino al 1864. Ha una ventina di palazzi, edifici reali, chiese riccamente decorate e monasteri. Il castello principale ha enormi torri e mura merlate, a nord-ovest dal fiume Qaha, c'\u00e8 un padiglione a due piani adibito alla balneazione fatto costruire dall'imperatore Fasilidas, l'edificio ha una struttura merlata di due piani situata all'interno di una vasca rettangolare di acqua che viene fornita da un canale del fiume Qaha. Il padiglione si erge su archi e contiene diverse sale disposte nei due piani, raggiunte da un ponte di pietra uno dei quali pu\u00f2 essere sollevato per la difesa. Gli imperatori successivi come Iyasu il grande, hanno continuato la costruzione di altri castelli migliorando le tecniche costruttive e lo stile architettonico, costruendo al di l\u00e0 delle mura delle citt\u00e0 fortificata, nella zona conosciuta come Qusquam. Il fasil ghebbi e gli altri castelli della citt\u00e0 di Gondar dimostrano una notevole interfaccia tra culture interne del paese ma anche quelle esterne, con elementi culturali legate alla Chiesa ortodossa d'Etiopia, ebrei etiopi e musulmani. Questo rapporto si esprime non solo attraverso l'architettura dei luoghi, ma anche attraverso l'artigianato, la pittura, la letteratura e la musica che fior\u00ec nei secoli XVII e XVIII.\nAffiancato da ruscelli di montagna ad un'altitudine di oltre 2.300 m, Gondar fu fondata dall'imperatore Fasilidas e qui trasfer\u00ec la sua capitale nel 1636 fino al 1864. Nessuno sa esattamente perch\u00e9 Fasilidas scelse di stabilire la sua capitale qui, alcune leggende dicono che l'arcangelo profetizz\u00f2 che la capitale etiope sarebbe stata costruita in un posto con un nome che inizia con la lettera G. La leggenda ha portato dal 16\u00b0 al 17\u00b0 secolo a tutta una serie di costruzioni di castelli dalle citt\u00e0 di Guzara prima, poi da Gorgora e infine da Gondar.\nIl castello principale della citt\u00e0 \u00e8 stato costruito alla fine degli anni 1630 nei primi anni 1640 per ordine di Fasilidas con le sue enormi torri e le mura merlate. Fasiladas in aggiunta a questo castello costru\u00ec una serie di altre strutture, la pi\u00f9 antica \u00e8 la Enqulal Gemb (Egg Castle), cos\u00ec chiamata per il suo tetto a cupola a forma di uovo.\nA nord-ovest del fiume Qaha c'\u00e8 un altro bel edificio costruito da Fasilidas, l bagni di Fasilidas.\nIyasu il Grande nipote di Fasilidas, \u00e8 stato particolarmente prolifico nella costruzione a Gondar. Il suo castello \u00e8 stato descritto come il pi\u00f9 fine definito la Casa di Salomone. Le pareti interne erano decorate con avorio, specchi e dipinti di palme e il suo soffitto era coperto con foglia d'oro e pietre preziose. La costruzione pi\u00f9 bella di Iyasu l Grande \u00e8 la Chiesa di Debra Berhan Selassie (Luce della Trinit\u00e0), che \u00e8 circondata da un alto muro, ha una struttura rettangolare e gli interni sono meravigliosi vi si trovano dipinti con scene della storia religiosa. La parete nord \u00e8 dominata da una rappresentazione della Trinit\u00e0 pi\u00f9 sopra la crocefissione, nella parete a sud c'\u00e8 la rappresentazione di Santa Maria e quella nella parete a est la vita di Ges\u00f9. La parete ovest mostra i pi\u00f9 grandi santi dell'iconografia etiopica come San Giorgio in rosso e oro su un cavallo bianco rampante che uccide il drago. \nL'imperatore non molto tempo dopo aver completato questo lavoro straordinario e impressionante, entr\u00f2 in una profonda depressione quando la sua concubina preferita mor\u00ec. Abbandon\u00f2 gl affari di stato e si trasfer\u00ec nei monasteri del lago tana, il figlio Tekla Haimanot gli sucedette ma fu a sua volta assassinato, il suo successore fu deposto a forza e il prossimo monarca fu avvelenato. Le brutalit\u00e0 si conclusero con l'imperatore Bak\u00e0ff\u00e0, che lascio due bei castelli, quello attribuito direttamente a lui e l'altro per la consorte l'imperatrice Mentewab.\nIl successore di Bak\u00e0ff\u00e0, Iyasu II, \u00e8 considerato da molti storici come l'ultimo degli imperatori di Gondar a governare con piena autorit\u00e0. Durante il suo regno, sono iniziati i lavori su tutta una serie di nuovi edifici al di fuori del complesso del palazzo principale. Il monarca costru\u00ec altri castelli nelle colline a nord-ovest del centro della citt\u00e0 conosciuta come Kweskwam.\nIl sito \u00e8 Patrimonio Mondiale per l'UNESCO ed \u00e8 una testimonianza eccezionale della moderna civilt\u00e0 etiopica. Le caratteristiche dello stile del periodo Gondar apparvero all'inizio del 17 \u00b0 secolo nella capitale e hanno successivamente segnato architettura etiope in maniera duratura.\nDopo il suo declino nel 19 \u00b0 secolo, la citt\u00e0 di Gondar ha continuato ad essere un importante centro commerciale e dei trasporti per nord-ovest dell'Etiopia."}
{"id": "916180", "revid": "22475", "url": "https://it.wikipedia.org/wiki?curid=916180", "title": "Tomoyuki Tanaka", "text": "Fu a capo dagli studi della Toho per una sessantina di anni effettuando una produzione di pi\u00f9 di 200 film compresi tutti i Godzilla dal 1954 al 1995. Fu proprio lui a creare Godzilla, cercando di rappresentare il terrore del Giappone dopo i bombardamenti di Hiroshima e Nagasaki."}
{"id": "916181", "revid": "767487", "url": "https://it.wikipedia.org/wiki?curid=916181", "title": "The Joykiller", "text": "I Joykiller sono una \"band\" pop punk - skate punk californiana, attiva dal 1995 al 2003.\nStoria.\nFondata dal cantante Jack Grisham e dal chitarrista Ron Emory dalle ceneri della band hardcore punk T.S.O.L.. La band, sotto contratto con la storica etichetta indipendente punk Epitaph Records, si caratterizz\u00f2 fin dall'inizio per sonorit\u00e0 molto pi\u00f9 pop-punk rispetto a quelle della band di provenienza, ed ebbe un discreto successo solo con il suo primo omonimo album del 1995. Il declino cominci\u00f2 infatti fin dall'anno successivo con l'abbandono del cofondatore Emory."}
{"id": "916183", "revid": "767487", "url": "https://it.wikipedia.org/wiki?curid=916183", "title": "Christus (film 1914)", "text": "Christus \u00e8 un film del 1914 del regista Giuseppe de Liguoro, con protagonista Alessandro Rocca. Il film \u00e8 ambientato interamente nella cittadina di Cori, in provincia di Latina."}
{"id": "916185", "revid": "92723", "url": "https://it.wikipedia.org/wiki?curid=916185", "title": "Zvenyhorodka", "text": "Zvenyhorodka () una citt\u00e0 sita nell'oblast' di \u010cerkasy, nell'Ucraina centrale. Centro amministrativo del distretto omonimo, ha una popolazione stimata attorno alle 18.330 unit\u00e0."}
{"id": "916186", "revid": "339392", "url": "https://it.wikipedia.org/wiki?curid=916186", "title": "Azienda Municipale Trasporti-Catania", "text": ""}
{"id": "916189", "revid": "37401", "url": "https://it.wikipedia.org/wiki?curid=916189", "title": "Il Matitone", "text": ""}
{"id": "916190", "revid": "1318658", "url": "https://it.wikipedia.org/wiki?curid=916190", "title": "Djenn\u00e9", "text": "Djenn\u00e9 \u00e8 un comune urbano del Mali, capoluogo del circondario omonimo, nella regione di Mopti. Il nome significa \"La citt\u00e0 di fango\".\nSituata ad ovest del Fiume Bani (il Fiume Niger scorre diversi chilometri a nord-ovest), \u00e8 una citt\u00e0 di grande interesse storico e commerciale, famosa per le sue architetture di mattoni di fango, tra cui notevole \u00e8 la Grande moschea, ricostruita nel 1907. Nel passato, Djenn\u00e9 fu un centro di commercio e cultura, e fu conquistata un gran numero di volte a partire dalla sua fondazione. Il suo centro storico \u00e8 stato designato Patrimonio dell'Umanit\u00e0 dall'UNESCO nel 1988.\nStoria.\nDjenn\u00e9 fu fondata circa nel 300 dai Bozo in un sito chiamato Djenn\u00e9-Jeno, 1.5 km a monte del fiume. Il suo sito venne spostato nel 1043 o nel XIII secolo, quando la citt\u00e0 fu convertita all'Islam. Questo increment\u00f2 la sua importanza come mercato e base per i commerci transahariani, e rivaleggi\u00f2 presto con Timbuct\u00f9.\nDjenn\u00e9, nonostante la sua vicinanza, non fu mai parte dell'Impero Mali. Fu una citt\u00e0-stato indipendente protetta dalle sue mura e dal Delta del Niger in Mali. Secondo le leggende, l'Impero Mali tent\u00f2 di conquistare Djenn\u00e9 99 volte prima di arrendersi. Djenn\u00e9 non fu quindi conquistata fino al 1453, quando l'Impero Songhai sotto Sonni Ali la prese. Si dice che l'assedio di Djenn\u00e9 fosse durato 7 mesi e 7 giorni culminando con la morte del re della citt\u00e0 e della sua definitiva capitolazione. La vedova della citt\u00e0 spos\u00f2 Sonni Ali, e ricominci\u00f2 la pace. Nel 1591, il Marocco conquist\u00f2 la citt\u00e0 dopo aver distrutto l'influenza Songhai nella regione. Nel XVII secolo, Djenn\u00e9 divenne un prospero centro di commerci e istruzione. Le carovane da Djenn\u00e9 frequentarono citt\u00e0 commerciali a sud come Begho, Bono Manso e Bonduku.\nLa citt\u00e0 fece parte di parecchi altri stati. Djenn\u00e9 fu parte del Regno Segou dal 1670 al 1818 e dell'Impero Massina sotto il regnante Fulani Amaddou Lobbo dal 1818 al 1893. Alla fine, i Francesi conquistarono la citt\u00e0 quell'anno. Durante questo periodo, declinarono i commerci e la citt\u00e0 perse parte della sua importanza.\nIl Vaso di terracotta di Djenn\u00e9 e tutti gli altri prodotti di terracotta mostrano l'unica cultura di Djenn\u00e9.\nEconomia.\nOggi, Djenn\u00e9 \u00e8 un centro agricolo e del commercio di pesci, caff\u00e8 e noccioline. \u00c8 conosciuta per il suo importante mercato di luned\u00ec.\nSiti.\nLe maggiori attrazioni includono la tomba di Tupama Djenepo, che fu sacrificato, secondo una leggenda, alla fondazione della citt\u00e0. Importante anche ci\u00f2 che rimane di Jenn\u00e9-Jeno, una citt\u00e0 pi\u00f9 grande esistita dal III secolo a.C. fino al XIII secolo.\nIn Djenn\u00e9 \u00e8 degno di attenzione il fatto che diventa un'isola quando il fiume Bani cresce alla fine della stagione delle piogge.\nSociet\u00e0.\nEvoluzione demografica.\nGli abitanti di Djenn\u00e9 in gran parte parlano una lingua Songhai, una variazione chiamata Djenn\u00e9 Chiini, ma le lingue parlate riflettono anche la diversit\u00e0 dell'area. I villaggi attorno Djenn\u00e9 parlano anche Bozo, Fulfulde o Bambara."}
{"id": "916194", "revid": "1888309", "url": "https://it.wikipedia.org/wiki?curid=916194", "title": "Cosia", "text": "Il Cosia (\"La Coeusa\" in Lombardo oppure \"La Cosia\", desueto) \u00e8 un torrente della provincia di Como.\nIdrografia.\nLe sue sorgenti si trovano sul monte Bollettone (1.317 metri). Dopo un percorso di circa 16\u00a0km attraverso i comuni di Albese con Cassano, Tavernerio e Como, si getta nel lago di Como presso il monumento ai caduti. Subito dopo l'ingresso nel capoluogo, il suo corso viene coperto (in prossimit\u00e0 del ponte ferroviario Trenord e della Stazione di Como Borghi) dalla sede stradale, fino alla foce.\nIl suoi affluenti sono (partendo dalla sorgente fino alla foce):\nFlora e Fauna.\nRara l'ittiofauna costituita quasi esclusivamente da vaironi, piccoli ciprinidi tipici di acque non inquinate.\nStoria.\nLe alluvioni.\nNel corso dei secoli, il torrente Cosia si rese pi\u00f9 volte protagonista di straripamenti.\nLa pi\u00f9 antica esondazione documentata risale al 1490, evento che provoc\u00f2 un allagamento del monastero di Rondineto. Un altro straripamento, menzionato da Benedetto Giovio nella sua opera intitolata \"De fontibus\", sarebbe avvenuto nel 1527. Un'altra grave alluvione provocata dal Cosia si verific\u00f2 il 14 ottobre 1607 e fu descritta dallo storico Primo Tatti nella sua vita di Giovanni da Meda: l'esondazione rovin\u00f2 i monasteri di santa Chiara e santa Margherita, il Collegio Gallio con la sua chiesa, che conteneva le spoglie di San Giovanni da Meda, e la chiesa di Rondineto che, a causa della distruzione, venne sconsacrata e ricostruita in un altro sito. Un'ulteriore alluvione si verific\u00f2 tre anni dopo, quando strariparono anche il Fiume Aperto e il Valduce.\nDistruttive furono anche le esondazioni avvenute negli anni 1646, 1667 e 1673, con le prime due che provocarono il crollo di parte delle mura di Como e l'ultima a portarsi via il ponte dell'attuale piazzale di San Rocchetto.\nLa pi\u00f9 recente alluvione \u00e8 quella che colp\u00ec Tavernerio l'8 novembre 1951, provocando, oltre ad ingenti danni, 16 vittime.\nLa canalizzazione del tratto finale.\nAl fine di ridurre il rischio di alluvioni per la citt\u00e0 di Como, attorno al 1761 fu presentato un progetto di deviazione delle acque del Cosia verso i quartieri cittadini di San Giuliano e di San Vitale. Il progetto non venne tuttavia mai realizzato. \nNel corso del Novecento, il tratto a valle delle attuali vie Aldo Moro e Magenta fu completamente coperto. I lavori di copertura dell'alveo nella parte finale del torrente durarono, a varie riprese, dal 1930 al 1970. Si resero necessari sia per limitare i danni delle sporadiche piene, che per supportare lo sviluppo urbanistico che la citt\u00e0 stava vivendo in quegli anni, necessitando di nuove arterie stradali urbane e infrastrutturali in generale."}
{"id": "916197", "revid": "697352", "url": "https://it.wikipedia.org/wiki?curid=916197", "title": "Bevera (affluente del Roia)", "text": "Il Bevera (\"B\u00e9v\u00e9ra\" in francese, \"Bevera\" in ligure) \u00e8 un torrente delle Alpi Marittime.\nPercorso.\nIl Bevera \u00e8 lungo 43\u00a0km (16,7\u00a0km in Italia). Nasce in Francia dalla \"Cime de la Calmette\" a 1.787\u00a0m d'altitudine sulle Alpi Marittime, attraversa i centri di Molinetti e Sospello, per poi entrare presso Olivetta San Michele in Italia. In Italia percorre 11\u00a0km e in Francia 27\u00a0km.\nQuindi bagna le frazioni di \"Torri\", \"Calvo\" e \"Bevera\" del comune di Ventimiglia dove poi va a sfociare nel fiume Roia, costituendone il principale affluente di destra.\nDal 1861 al 1947, ad est di Piena, allora frazione di Olivetta San Michele, per un breve tratto il Bevera segnava il confine tra Italia e Francia.\nComuni.\nQuesti sono i comuni compresi o interamente nella val Bevera:\nPaleogeografia.\nSi ritiene che un tempo il torrente Bevera sfociasse direttamente nel mare presso la frazione Latte di Ventimiglia, prima che il suo corso venisse catturato da quello del fiume Roia: ci\u00f2 \u00e8 testimoniato dall'ampiezza della piana alluvionale presso la foce dell'attuale rio Latte e dalla bassa quota del colle che divide il tratto terminale della valle del Bevera da quella del rio Latte stesso.\nTutela naturalistica.\nBuona parte del tratto italiano della vallata dal Bevera appartiene, assieme alle montagne che la delimitano, al Sito di importanza comunitaria denominato \"M. Grammondo T. Bevera\" (codice IT 1315717)."}
{"id": "916199", "revid": "6923", "url": "https://it.wikipedia.org/wiki?curid=916199", "title": "Ferrovia Porretana", "text": ""}
{"id": "916201", "revid": "287204", "url": "https://it.wikipedia.org/wiki?curid=916201", "title": "Contea di Polk (Florida)", "text": "La contea di Polk (in inglese Polk County) \u00e8 una contea della Florida, negli Stati Uniti. Il suo capoluogo amministrativo \u00e8 Bartow.\nGeografia fisica.\nLa contea ha un'area di 5.206\u00a0km\u00b2 di cui il 6,75% costituita da acque interne. La contea di Polk \u00e8 l'unica che compone l'Area Statistica Metropolitana di Lakeland. Confina con:\nStoria.\nLa Contea di Polk divenne la 39\u00aa contea della Florida l'8 febbraio del 1861, quando la Contea di Hillsborough venne divisa tra una parte est ed una ovest. La parte est fu nominata Polk in onore dell'undicesimo presidente degli Stati Uniti, James Knox Polk."}
{"id": "916202", "revid": "767487", "url": "https://it.wikipedia.org/wiki?curid=916202", "title": "Capitan Blanco", "text": "Capitan Blanco (talvolta citato come \"Il capitan bianco\") \u00e8 un film muto del 1914 diretto da Roberto Danesi e Nino Martoglio, con protagonisti Giovanni Grasso e Virginia Balistrieri.\nRealizzazione.\nIl film \u00e8 stato girato nel paese de \"I Malavoglia\", tra Aci Trezza, Aci Castello e Catania."}
{"id": "916203", "revid": "547992", "url": "https://it.wikipedia.org/wiki?curid=916203", "title": "Frederick Stafford", "text": "Biografia.\nIn grado di parlare fluentemente ceco, tedesco, inglese, francese e italiano, Stafford ebbe una breve ma intensa carriera cinematografica a livello internazionale.\nScoperto nel 1964 dal regista francese Andr\u00e9 Hunebelle, Stafford sostitu\u00ec l'attore Kerwin Mathews nel ruolo dell'agente OSS 117 in due avventure di spionaggio, \"Oss 117 furia a Bahia\" (1965), accanto a Myl\u00e8ne Demongeot, e \"OSS 117 a Tokio si muore\" (1966), al fianco di Marina Vlady. Successivamente apparve in tre film bellici di produzione italiana, \"Dalle Ardenne all'inferno\" (1967) di Alberto De Martino, \"La battaglia di El Alamein\" (1969) di Giorgio Ferroni, e \"La battaglia d'Inghilterra\" (1969) di Enzo G. Castellari, e nel giallo francese \"L'uomo che valeva miliardi\" (1967) di Michel Boisrond.\nQuesti ruoli avventurosi posero Stafford all'attenzione di Alfred Hitchcock, che lo scrittur\u00f2 nel 1968 per interpretare il ruolo di primo piano dell'agente Andr\u00e9 Devereaux in \"Topaz\" (1969), film che per\u00f2 non ebbe un grande successo.\nNegli anni successivi, la carriera di Stafford fu discontinua. Lavor\u00f2 prevalentemente in Italia, dove interpret\u00f2 il commissario Luca Micelli nel poliziesco \"Abuso di potere\" (1972). Cinque anni dopo \"Topaz\" lavor\u00f2 nuovamente con l'attrice francese Claude Jade (che aveva impersonato sua figlia nello stesso film) nel thriller italiano \"La ragazza di via Condotti\" (1974), nel quale il personaggio di Stafford ha una breve storia d'amore platonico con il personaggio della Jade, nonostante una differenza di et\u00e0 fra loro di 20 anni.\nTra gli ultimi successi di Stafford sul grande schermo, da ricordare \"Bianchi cavalli d'agosto\" (1976), al fianco di Jean Seberg, che era stata sua partner nel 1966 in \"Avventurieri per una rivolta\", il thriller italiano \"La lupa mannara\" (1976), e il poliziesco \"Hold-Up, istantanea di una rapina\" (1977), una coproduzione italo-spagnola.\nDal matrimonio con l'attrice tedesca Marianne Hold, l'attore ebbe un figlio, Roderick, nato nel 1964, divenuto cantante.\nStafford mor\u00ec nel 1979, all'et\u00e0 di 51 anni, in un incidente aereo nei pressi di Lugano, in Svizzera nei pressi del lago di Sarnen. Un velivolo tipo Morane-Saulnier Rallye pilotato da Pavel Krahulec, M.D., dove Stafford era passeggero, si scontr\u00f2 con un Piper Aircraft, pilotato dallo svizzero Alois Fischer di Thoune."}
{"id": "916204", "revid": "7584394", "url": "https://it.wikipedia.org/wiki?curid=916204", "title": "Uccello di Stinfalo", "text": ""}
{"id": "916206", "revid": "135224", "url": "https://it.wikipedia.org/wiki?curid=916206", "title": "Padrino e madrina", "text": "Nella religione cristiana il padrino e la madrina sono le figure, rispettivamente maschile e femminile, che accompagnano all'altare il \"figlioccio\", ossia colui che, bambino o adulto, si appresta a ricevere il Battesimo o la Cresima: essi hanno il compito di assisterlo e sostenerne, al fianco dei genitori, l'educazione alla vita cristiana. \nNecessit\u00e0 di questa figura.\nNella Chiesa cattolica la presenza del padrino e della madrina \u00e8 fortemente auspicata, ma non strettamente necessaria . Qualora essi siano presenti (come attualmente avviene nella maggior parte dei casi) devono essere o un padrino soltanto, o una madrina soltanto, o un padrino e una madrina insieme: non sono dunque ammessi due padrini o madrine dello stesso sesso, n\u00e9 un numero maggiore di padrini e madrine.\nRequisiti.\nNella Chiesa cattolica i requisiti per poter svolgere il ruolo di padrino e madrina sono: \nFino all'entrata in vigore del nuovo Codice di diritto canonico nel 1983, in occasione della cresima gli uomini erano accompagnati all'altare da un padrino, mentre le donne da una madrina. Tale uso derivava dal fatto che tra padrino e madrina e \"figlioccio\" nasceva la \"cognatio spiritualis,\" una sorta di parentela spirituale che costituiva impedimento dirimente per un ipotetico futuro matrimonio.\nQuesta usanza \u00e8 ormai decaduta, infatti \u00e8 possibile scegliere un padrino o una madrina indipendentemente dal proprio sesso.\nSi possono avere due padrini o due madrine nelle diocesi e rispettive parrocchie associate dove consentito dal vescovo.\nProcura.\nIl precedente Codice di diritto canonico imponeva a padrino e madrina l'obbligo di toccare fisicamente il battezzando e il cresimando durante la ricezione del sacramento; se padrino e madrina non potevano farlo di persona, potevano essere sostituiti da un procuratore. Oggi \u00e8 decaduto l'obbligo di toccare la persona che sta ricevendo il sacramento, per questo il nuovo Codice non parla pi\u00f9 di padrino e madrina per procura: tuttavia questa possibilit\u00e0, non essendo stata esplicitamente vietata, \u00e8 da considerarsi ancora fruibile.\nNote storiche.\nLe prime notizie riguardo alla figura del padrino risalgono all'ottavo secolo, in Francia. A partire dal nono era invalso l'uso secondo cui, al momento di ricevere il Sacramento, il cresimando doveva porre il proprio piede sul piede destro del padrino: era un atto simbolico derivante dall'uso germanico per indicare una \"presa di possesso\". Tale rito \u00e8 poi stato sostituito dal contatto della mano destra del padrino sulla spalla destra del cresimando.\nFino al Concilio Vaticano II era prescritto che il padrino della Cresima fosse diverso da quello del Battesimo: oggi, al contrario, \u00e8 consigliato che sia il medesimo, per meglio sottolineare l'unit\u00e0 dei due sacramenti. Fu sempre disapprovato l'uso di un unico padrino per una serie di cresimandi, in considerazione della speciale funzione del padrino di curare la formazione religiosa del figlioccio. "}
{"id": "916210", "revid": "247222", "url": "https://it.wikipedia.org/wiki?curid=916210", "title": "TG1 3 minuti di...", "text": "TG1 3 minuti di... era un programma televisivo di genere rotocalco a frequenza quotidiana, in onda tra il 1986 e il 1992 su Rai Uno.\nEra una rubrica condotta da Emilio Rossi a cura del TG1, trasmessa subito dopo l'edizione delle 13:30.\nTrattava tematiche riguardanti vari argomenti: moda, salute, affari, libri, ambiente e spettacolo.\nArgomenti e rubriche per un giorno.\nOgni servizio durava circa 3 minuti, ed ogni rubrica corrispondeva ad un giorno della settimana, dal luned\u00ec al venerd\u00ec.\nLa sigla grafica mostrava una mano chiusa a pugno su sfondo nero, che alzava tre dita e poi compariva la scritta \"3 minuti di...\". L'immagine si posizionava in obliquo e il resto dello sfondo diventava azzurro con sfumature. Compariva una grafica identificante gli argomenti trattati. La sigla di coda mostrava l'insieme delle immagini identificanti gli argomenti, al centro c'era la scritta in sovrimpressione \"FINE\" ed era ripetuta 3 volte (quantit\u00e0 corrispondente ai minuti dei servizi). Successivamente compariva la scritta in sovrimpressione: \"a cura della REDAZIONE CRONACA del TG1\", (sostituito poi nel 1992 da Telegiornale Uno), bianca e sottolineata in blu."}
{"id": "916212", "revid": "158286", "url": "https://it.wikipedia.org/wiki?curid=916212", "title": "ATC La Spezia", "text": ""}
{"id": "916219", "revid": "158286", "url": "https://it.wikipedia.org/wiki?curid=916219", "title": "ATCM Modena", "text": ""}
{"id": "916227", "revid": "1318658", "url": "https://it.wikipedia.org/wiki?curid=916227", "title": "Chiese barocche delle Filippine", "text": "Chiese barocche delle Filippine \u00e8 la denominazione ufficiale di 4 chiese di epoca spagnola che si trovano nelle Filippine, inserite nel 1993 nell'elenco dei Patrimoni dell'umanit\u00e0 dell'UNESCO.\nEsse sono:\nQuesti edifici sono parte integrante della storia delle Filippine, non solo per quanto riguarda l'introduzione del Cristianesimo nell'arcipelago ma per essere state usate come spina dorsale del colonialismo spagnolo, quando Stato e Chiesa erano visti come la stessa cosa.\nL'architettura delle chiese riflette l'adattamento dello stile spagnolo/latinoamericano al contesto locale, compresa la fusione con motivi tipici dell'arte cinese, ma riflette anche le influenze politiche della Chiesa. Questi edifici sono stati oggetto nei secoli di attacchi e ribellioni da parte delle popolazioni locali, e questa \u00e8 la ragione per cui alcuni di essi paiono pi\u00f9 fortezze che meri edifici di culto. Soprattutto ci\u00f2 si nota nella chiesa di Santa Maria, situata sulla cima di una collina, che veniva utilizzata come cittadella nei tempi di crisi. Anche la chiesa di Miagao ha subito diversi attacchi da parte delle popolazioni musulmane del sud.\nEssendo le isole Filippine situate nella cosiddetta cintura di fuoco, nella costruzione di questi edifici si \u00e8 data molta importanza ai contrafforti e alla stabilit\u00e0 delle fondamenta; nonostante ci\u00f2, alcune chiese sono state danneggiate in seguito a terremoti, ma sono poi state prontamente ricostruite. La chiesa di San Agustin a Manila \u00e8 l'unica struttura del centro storico, l'Intramuros, che sia sopravvissuta alla Seconda guerra mondiale.\nOltre a queste 4 chiese, il Governo filippino ha dichiarato \"Patrimonio nazionale\" altre 26 chiese risalenti all'epoca della colonizzazione spagnola, anche se esse non rientrano nei Patrimoni dell'umanit\u00e0 dell'UNESCO."}
{"id": "916235", "revid": "253269", "url": "https://it.wikipedia.org/wiki?curid=916235", "title": "Paul Johansson", "text": "Biografia.\nFiglio del giocatore di hockey Earl Johansson, Paul \u00e8 nato a Spokane, nello stato di Washington, ma \u00e8 cresciuto a Vancouver, in Canada. Ha ottenuto il suo primo ruolo da attore in una popolare soap opera, \"Santa Barbara\", dove interpretava Greg, uno dei tanti figli di C.C. Capwell. Dopo aver abbandonato la soap nel 1990, \u00e8 apparso nella serie tv \"Beverly Hills 90210\", e in alcuni episodi di \"Settimo cielo\" e \"Dharma &amp; Greg\". Partecipa nel 2015 alla serie tv Mad Men nei panni di Ferg Donnelly negli ultimi episodi della settima stagione. Nel cinema ha ottenuto ruoli in film come \"Bolle di sapone\", \"Codice marziale 2\", e nei film di Nick Cassavetes \"She's So Lovely - Cos\u00ec carina\", \"John Q\" e \"Alpha Dog\". Ha anche un piccolo cameo nel film \"Le pagine della nostra vita\".\nJohansson \u00e8 anche regista: ha infatti diretto un cortometraggio, \"Conversations in Limbo\", che ha ottenuto plausi di critica ad importanti festival cinematografici, tra cui quello di Toronto. Ha inoltre diretto svariati episodi dello stesso \"One Tree Hill\". Nel 2004 ha diretto il film televisivo \"Giovent\u00f9 ribelle\", con Gena Rowlands e Kevin Zegers, mentre nel 2011 ha diretto \"\", primo capitolo di una trilogia basata sul romanzo di Ayn Rand \"La rivolta di Atlante\", in cui Johansson ricopre anche il ruolo di John Galt."}
{"id": "916237", "revid": "46291", "url": "https://it.wikipedia.org/wiki?curid=916237", "title": "Hamamelidaceae", "text": "Hamamelidaceae (, comunemente note come Amamelidacee, \u00e8 una famiglia di alberi ed arbusti appartenenti all'ordine Saxifragales.\nQueste piante sono diffuse principalmente in aree temperate o tropicali, distribuite in una serie di regioni discontinue, Oceania compresa (Nuova Guinea, Australia), e con la sola eccezione dell'Europa.\nTassonomia.\nClassificazione filogenetica.\nSecondo la classificazione APG, la famiglia delle Amamelidacee \u00e8 affine alle Altingiacee, da cui si sarebbe distaccata circa 90 milioni di anni fa, e sulla base dei reperti filogenetici va inclusa nell'ordine delle Sassifragali.\nAttualmente sono accettati in questa famiglia 26 generi, per un totale di circa 90 specie, suddivisi in 4 sottofamiglie:\nClassificazione Cronquist.\nIl sistema Cronquist prevedeva una definizione molto pi\u00f9 ristretta di questa famiglia, inserita invece nel piccolo ordine Hamamelidales. Difatti, in questa classificazione, le Amamelidacee comprenderebbero soltanto i seguenti tre generi:\n\"Liquidambar\" nella moderna classificazione APG IV \u00e8 invece incluso nella famiglia Altingiaceae, sempre nell'ordine Saxifragales."}
{"id": "916239", "revid": "287204", "url": "https://it.wikipedia.org/wiki?curid=916239", "title": "Abdul Kader Keita", "text": ""}
{"id": "916240", "revid": "158286", "url": "https://it.wikipedia.org/wiki?curid=916240", "title": "Tranvie Elettriche Parmensi", "text": ""}
{"id": "916243", "revid": "729019", "url": "https://it.wikipedia.org/wiki?curid=916243", "title": "Contea di Hillsborough (Florida)", "text": "La contea di Hillsborough (in inglese \"Hillsborough County\") \u00e8 una contea dello Stato della Florida negli Stati Uniti d'America. Il suo capoluogo amministrativo \u00e8 Tampa.\nGeografia fisica.\nLa contea ha un'area di 3.279\u00a0km\u00b2 dei quali il 17% \u00e8 coperta da acque interne. Confina con:\nStoria.\nLa Contea di Hillsborough venne creata il 25 gennaio del 1834 dalle contee di Alachua e di Monroe. Il nome deriva da Wills Hill, Visconte di Hillsborough in Inghilterra. I confini originari del 1834 comprendevano le attuali contee di Charlotte, DeSoto, Hardee, Manatee, Pasco, Pinellas, Polk e Sarasota."}
{"id": "916244", "revid": "287204", "url": "https://it.wikipedia.org/wiki?curid=916244", "title": "Dominique Grange", "text": "\u00c8 la compagna del fumettista Jacques Tardi.\nFabrizio De Andr\u00e9 si \u00e8 ispirato a \"Chacun de vous est concern\u00e9\" per \"la canzone del Maggio\".\nImpegno politico.\nHa lavorato in un'officina delle banlieue di Nizza. \u00c8 militante del CNT (Conf\u00e9d\u00e9ration nationale du travail) da molti anni e ha frequentato la \"Gauche prol\u00e9tarienne\" per lungo tempo."}
{"id": "916250", "revid": "1318658", "url": "https://it.wikipedia.org/wiki?curid=916250", "title": "Vigan (Filippine)", "text": "Vigan \u00e8 una citt\u00e0 componente delle Filippine, capoluogo della Provincia di Ilocos Sur, nella Regione di Ilocos. Essa si trova sulle coste occidentali dell'isola di Luzon, sul Mar Cinese Meridionale.\nNel 1999 Vigan \u00e8 stata inserita nell'elenco dei Patrimoni dell'umanit\u00e0 dell'UNESCO, in quanto essa \u00e8 considerata l'esempio meglio conservato di citt\u00e0 coloniale spagnola dell'Asia, famosa per le vie ciottolate e un'architettura unica che fonde elementi asiatici ed europei.\nLa citt\u00e0 ha dato i natali al sesto Presidente delle Filippine, Elpidio Quirino (1890).\nOrigine del nome.\nVigan era in origine un insediamento di mercanti della provincia cinese del Fujian. Al tempo della colonizzazione spagnola, i coloni cinesi, la cui lingua era il min nan, si riferivano alla zona chiamandola \"Bigan\" che significa bella spiaggia. Dal momento che i conquistatori nella loro lingua madre scambiano la \"V\" con la \"B\" nella pronuncia, Vigan divenne anche il nome scritto a partire da quel momento.\nDurante i giorni della conquista cristiana, il conquistator Juan de Salcedo stabil\u00ec una base militare nell'attuale Vigan. Quando incontr\u00f2 quello che oggi \u00e8 chiamato Pagpartian, not\u00f2 le piante verdi e rigogliose che crescevano lungo le rive del fiume. Chiese quali erano i nomi delle piante, e gli risposero che erano chiamati biga'a, da cui quindi pare derivare il nome della citt\u00e0.\nIl suo nome completo, al momento della sua fondazione, fu Villa Fernandina, in onore del primogenito di re Filippo II di Spagna. Quando la citt\u00e0 crebbe, vi fu trasferita nel 1758 la sede dell'arcidiocesi di Nueva Segovia, e pi\u00f9 tardi venne chiamata \"Ciudad Fernandina de Vigan\".\nBaranggay.\nVigan \u00e8 formata da 39 baranggay:"}
{"id": "916251", "revid": "729019", "url": "https://it.wikipedia.org/wiki?curid=916251", "title": "Kaman Aerospace Corporation", "text": "La Kaman Aerospace Corporation fa parte del Kaman Aerospace Group insieme alla Kamatics Corporation.\nStoria.\nQuesta ripartizione \u00e8 successiva alla nascita nel 1945 della societ\u00e0 stessa, ad opera di Charles H. Kaman, pioniere nel campo elicotteristico. Attualmente \u00e8 basata su tre divisioni che sono la divisione aerostrutture, la divisione elicotteri e la divisione fusibili.\nIl nome di quest'ultima, poco ovvio, fa riferimento al fatto che nel campo delle bombe vengono indicati genericamente come \"fusibili\" tutti i dispositivi di innesco, sia a tempo che a contatto che di prossimit\u00e0.\nIl presente.\nIl prodotto pi\u00f9 noto dell'azienda \u00e8 l'elicottero SH-2 Seasprite, in produzione da oltre quarant'anni, ma l'azienda ha in produzione anche un curioso quanto innovativo elicottero medio con due rotori posti su piani non paralleli, il K-MAX (utilizzato come gru volante), e dei droni, oltre a mantenere significative collaborazioni con altre aziende del settore ed un centro di ricerca elettro-ottico legato al settore della difesa."}
{"id": "916252", "revid": "599013", "url": "https://it.wikipedia.org/wiki?curid=916252", "title": "Abdul Kader Ke\u00efta", "text": "\u00c8 fratello di Fadel Ke\u00efta, anch'egli calciatore.\nCarriera.\nClub.\nInizi\u00f2 la carriera nell'Africa Sports National, per poi trasferirsi in Tunisia, all'\u00c9toile Sportive du Sahel. Dopo le esperienze negli Emirati Arabi Uniti con l'Al-Ain e in Qatar con l'Al-Sadd, si trasfer\u00ec al Lilla, squadra di Ligue 1, nel 2005.\nIl 31 maggio 2007 il presidente del Lione, Jean-Michel Aulas, dichiara di aver fatto un'offerta al Lilla per Keita e il compagno di squadra Mathieu Bodmer. Il 14 giugno 2007 il Lione rivela che sia Keita che Bodmer hanno passato le visite mediche e il 16 giugno 2007 viene annunciato ufficialmente il suo acquisto \nIl 2 luglio 2009 il Galatasaray annuncia l'ingaggio del centrocampista offensivo dal Lione, siglando un contratto triennale. Segna il suo primo gol con la squadra turca al 5\u00ba minuto della partita di qualificazione per l'Europa League contro il Maccabi Netanya. Il 12 dicembre segna nella vittoria per 3-2 sull'Antalyaspor. Il 18 febbraio 2010 segna il gol dell'1-1 contro l'Atl\u00e9tico Madrid in Europa League, nella gara di ritorno segna ancora il gol dell'1-1, ma il Galatasaray non riesce a qualificarsi. Il 28 febbraio segna due gol nella vittoria per 4-1 sul Kasimpasa, uno dei quali al volo appena dentro l'area di rigore. Nella vittoria per 3-0 sull'Ankarag\u00fcc\u00fc ha segnato un gol e ha distribuito un assist. L'11 aprile 2010 ha distribuito due assist a Milan Baro\u0161 nella vittoria per 4-1 sul Diyarbak\u0131rspor. Una settimana pi\u00f9 tardi ha segnato un gol nella vittoria per 3-1 sul Manisaspor.\nIl 6 luglio 2010 la squadra turca annuncia di aver ceduto il giocatore a titolo definitivo, ai qatarioti dell'Al-Sadd, presso cui Keita aveva gi\u00e0 militato anni prima. Il 19 ottobre 2011 rimane coinvolto in una rissa scoppiata nella semifinale di andata di AFC Champions League tra Al-Sadd e Suwon Samsung Bluewings: il giocatore del Bluewigs Choi Sung-Hwan ha inavvertitamente ricevuto dei calci in testa da un difensore dell'Al-Sadd. Mentre Choi veniva soccorso dai medici Keita ha passato velocemente la palla al compagno di squadra Mamadou Niang mentre la difesa del Bluewigs, pensando che gli sarebbe stato restituito il possesso secondo le regole del fair play FIFA, rimane ferma; Niang attraversa in corsa tutta la met\u00e0 campo avversaria e, dopo aver superato il portiere avversario, spinge la palla in rete firmando il 2-0 per l'Al-Sadd. Il caos viene ulteriormente incrementato dall'invasione di un tifoso del Bluewigs; durante la rissa Keita riceve un cartellino rosso, presumibilmente per aver inseguito il tifoso, averlo schiaffeggiato dietro alla testa e averlo preso per il collo. Il compagno di squadra Lee Jung-Soo ha poi dichiarato che Keita si era scusato per aver passato la palla a Niang e aveva ammesso di aver sbagliato. L'allenatore dell'Al-Sadd, Jorge Fossati, ha inoltre dichiarato che la squadra era stata infastidita dal fatto che i giocatori del Bluewigs non avevano subito messo fuori la palla e aveva quindi deciso di far ripartire l'azione. Keita \u00e8 stato inoltre squalificato per la gara di ritorno.\nNazionale.\nCon la ha esordito nel 2000 e ha partecipato al in Germania e al in Sudafrica."}
{"id": "916254", "revid": "158286", "url": "https://it.wikipedia.org/wiki?curid=916254", "title": "Azienda Trasporti Milanesi", "text": ""}
{"id": "916255", "revid": "33751", "url": "https://it.wikipedia.org/wiki?curid=916255", "title": "Kader Keita", "text": ""}
{"id": "916263", "revid": "1516566", "url": "https://it.wikipedia.org/wiki?curid=916263", "title": "Arcispedale di Santo Spirito in Saxia", "text": "LArcispedale di Santo Spirito in Saxia \u00e8 un antico ospedale (ora centro congressi) nel rione di Borgo, a Roma. Situato nei pressi di Citt\u00e0 del Vaticano, esso \u00e8 adiacente al moderno Ospedale di Santo Spirito, che ne prosegue l'opera e la tradizione. L'ospedale fu istituito nel sito dove in antichit\u00e0 risiedeva la \"Schola dei Sassoni\" (latino: \"Schola Saxonum\"). Esso \u00e8 l'ospedale pi\u00f9 antico d'Europa.\nPremessa.\nLa fraternit\u00e0 Cristiana.\nIl Cristianesimo fece nascere negli uomini un nuovo sentimento filantropico, cos\u00ec come \u00e8 testimoniato dalle parole di Tertulliano: \" Noi siamo come fratelli per diritto di natura, nostra comune Madre\".. Lo stesso Tertulliano inveisce contro i pagani e il loro modo di curare gli infermi, per la maggior parte lasciati al loro ingrato destino. E cos\u00ec il sentimento di amore, di carit\u00e0, di piet\u00e0 e di sollecitudine verso i malati ricevette un salutare e vivissimo impulso con il cambiamento di prospettiva offerto dalla religione Cristiana. \u00c8 ragionevole, quindi, attribuire la nascita degli ospedali alla spinta data dalla Cristianit\u00e0 che, anche nelle tenebre delle Catacombe, non mancava di \"essere verso i pi\u00f9 bisognosi.\" \nQuesto sentimento si tramut\u00f2 finalmente in pratica nel 325 d.C. con il Concilio di Nicea I in Bitinia dove i 300 e oltre vescovi riuniti stabilirono che \u201cin ogni citt\u00e0 si costruiscano abitazioni dette Xenodochi ed ospizi per i pellegrini, per i poveri e per gli infermi.\u201d \nTali abitazioni furono affidate ai vescovi delle varie diocesi: ognuno di essi era considerato \"\u201cpadre dei poveri\u201d\" e a tal proposito nelle \"Costituzioni Apostoliche\" troviamo \u201dO vescovo, abbi cura dei poveri, quale ministro di Dio, distribuendo a tempo il necessario a ciascuno, alle vedove, agli orfani, ai derelitti, agli infermi e ai disgraziati\u201d.\nDopo il Concilio di Nicea I la Chiesa si impegn\u00f2 fortemente nella realizzazione di Brefotrofi per gli infanti esposti, Orfanotrofi, Gerontocomi per gli anziani non autosufficienti, nonch\u00e9 Xenodochi e Nosocomi, per i pellegrini.\nStoria.\nDalla Schola dei Sassoni alla nascita dell'Ospedale.\nL'edificio originario dell'ospedale Santo Spirito in Saxia fu la Schola, eretta anticamente con l'indirizzo di \"Nosocomio\" per volont\u00e0 del re del Wessex, Ina (689-726). All'inizio dell'VIII secolo la Schola era stata concepita per ospitare il grande numero di pellegrini anglosassoni che visitavano annualmente Roma ed in particolare i suoi innumerevoli luoghi santi, come la tomba del Principe degli Apostoli. Lo stesso Beda ricorda che \"Dalla Britannia venivano nobili e plebei, uomini e donne, guerrieri e artigiani, giovani e vecchi\". Fu un pellegrinaggio che dur\u00f2 per secoli; in quel periodo Roma ebbe una tale notoriet\u00e0 che si contano non meno di dieci sovrani in pellegrinaggio \"ad limina Apostolorum\"\": ad esempio, il primo celebre ospite romano fu Cedwalla, Re dei Sassoni occidentali (685-688). A seguito della fondazione della Schola, l'intero quartiere assunse una fisionomia esotica tanto da essere rinominata \u201ccitt\u00e0 dei Sassoni\u201d; ancora oggi, infatti, il rione sulla riva destra del Tevere vicino a San Pietro \u00e8 chiamata \"Borgo\".\nSul principio del Pontificato di Leone IV un violento incendio, reso celebre dalla pittura di Raffaello, \"L'incendio di Borgo\", invase la contrada dei Sassoni, danneggiando anche le Scholae dei Frisoni, dei Longobardi, dei Franchi e degli stessi Sassoni, fino a toccare la Basilica di San Pietro. Un cos\u00ec vasto incendio non poteva non essere doloso; difatti risulta che fosse stato appiccato dai Saraceni, penetrati per via fluviale. Fu lo stesso Papa Leone IV che cur\u00f2 la ricostruzione della chiesa di Santa Maria in Saxia e della Schola dei Sassoni e in questo ritrovo di pellegrini molti Re dell'Europa del nord come Burgredo dei Merci, Boerredo o il principe Alfredo il Grande trovarono riposo dopo un viaggio stancante.\nSegu\u00ec un periodo di florida vita; ma a causa di avvenimenti storici come l'invasione dei Normanni in Inghilterra nel 1066 e l'inizio delle crociate, che convogliarono le masse di pellegrini ad altre mete, l'istituzione decadde e di essa non rimase che il nome. In seguito alla occupazione di Gerusalemme da parte dei Turchi, i Cavalieri di San Giovanni in Gerusalemme che avevano ampliato e gestito l'Ospedale di San Giovanni, nel 1291 dovettero rifugiarsi a Cipro, (successivamente nel 1309 a Rodi, da cui presero il nome; nome che successivamente modificarono, quando nel 1530 su concessione di Carlo V si stabilirono definitivamente a Malta). Nell'ansia di indire la Quarta Crociata, Innocenzo III incaric\u00f2 un esperto Cavaliere dell'Ordine di ricostruire l'ospedale e vi si appose anche il simbolo che richiama la Stemma della Citt\u00e0 di Roma. Fu proprio Papa Innocenzo III a riportarla in auge, rielaborandola e rendendola uno dei pi\u00f9 celebri ospedali del mondo. Successivamente alla ricostruzione il Papa, il 25 novembre 1198, dette incarico della sua gestione e salvaguardia della struttura. Egli approv\u00f2 e raccomand\u00f2 l'Ordine degli Ospitalieri, attraverso la bolla \u201c\"Religiosam vitam\"\u201d, in cui accoglieva Guido di Montpellier e l'istituto da lui fondato sotto la protezione e i privilegi del Vaticano. Rilevante fu pure la vicenda riguardante i bambini orfani: per proteggerli e tutelarli, Innocenzo III dedic\u00f2 a loro una nuova istituzione, la celebre \"ruota degli esposti\" dove venivano lasciati i bambini abbandonati. \nPoco pi\u00f9 tardi il vescovo di Chartres, Reginaldo, doner\u00e0 una prebenda della sua chiesa all'ospedale di Santo Spirito, ancora chiamato di S. Maria in Saxia. Con la consacrazione di questa nuova istituzione, Innocenzo III cre\u00f2 uno statuto di regole per l'ordine degli Ospitalieri che ricevettero l'incarico di gestire e salvaguardare l'ospedale, sempre sotto la guida di Guido da Montpelier.\nNel 1201 lo stesso Papa diede in dote all'ospedale di Santa Maria la chiesa omonima e le sue rendite. Sar\u00e0 proprio questo l'atto che sanc\u00ec la nascita del Venerando ospedale romano di Santo Spirito in Saxia; la chiesa limitrofa divent\u00f2 invece un luogo di ospitalit\u00e0. All'inizio della sua monumentale esistenza per\u00f2 la nuova struttura era costituita solo da una corsia rettangolare, illuminata da piccole finestre e in grado di assistere 300 infermi e 600 poveri.\nL'ospedale ricevette cospicue donazioni, come quelle di Giovanni senza terra, Re d'Inghilterra, che concesse \"La donazione della chiesa di Wirtel e delle sue rendite quale dote all'Ospedale\", oppure quelle dello stesso Papa Innocenzo, che promosse edifici da affiancare al nuovo istituto e che dal gennaio 1208 concesse alla nuova struttura il privilegio della \"Stazione Sacra\" nella domenica dopo l'ottava Epifania, accrescendo in questo modo lo zelo dei fedeli. La celebrazione era accompagnata da una processione ed una cerimonia solenne, dopo la quale il Papa elargiva 3 denari ai membri dell'ospedale e a 1000 poveri accorsi. Fu un evento importantissimo che fece radunare la popolazione nel nascente istituto. Particolarmente significativa fu l'omelia pronunciata dal Papa, che esord\u00ec con le parole del Vangelo del giorno: \"Nel terzo giorno si fecero nozze in Cana, e v'intervenne la Madre di Ges\u00f9. Fu invitato alle nozze anche Ges\u00f9 con i suoi discepoli [...]\". Sull'Ospedale romano posero le mani i Papi pi\u00f9 illustri, e di secolo in secolo esso ottenne grandezza e splendore, grazie soprattutto alle offerte e alle donazioni di benefattori di tutto il Mondo Cattolico, tanto che il pontefice Pio VI lo pot\u00e9 proclamare \"Il trono della Carit\u00e0 Cattolica\".\nGuido di Montpellier.\nConosciuto come cavaliere templare proveniente dalla famiglia dei conti di Guillaume di Montpellier. Egli costru\u00ec nella sua citt\u00e0 natale una Casa Ospitale che sorgeva nella zona oggi denominata \"Pyla-Saint-Gely\", e fond\u00f2 un ordine regolare di Frati Ospitalieri (1170), perch\u00e9 si dedicassero all'assistenza degli infermi, dei fanciulli abbandonati e di tutti i quanti avessero bisogno di aiuti e di cure. Documenti che risalgono al decennio 1180-90 ci dicono che l'ospedale di Montpellier era gi\u00e0 in auge, come d'altra parte il nuovo ordine degli Ospitalieri. Proprio questo documento testimonia la presenza in Francia di gi\u00e0 6 Case di Santo Spirito, che seguivano il modello di Montpellier. \nDando vita all'organizzazione di Santo Spirito, Guido volle che: \"l'assistenza e la cura degli infermi fosse esente dalla freddezza di un servizio prezzolato, facendola assurgere al grado di un sacro dovere, degno di essere paragonato alla purezza dell'epoca apostolica e del primo cristianesimo.\" Il futuro Papa Innocenzo III gi\u00e0 nella sua permanenza in Francia aveva potuto ammirare questa efficiente realt\u00e0, tanto da commentare: \"Qui si ristorano gli affamati, si vestono i poveri, si nutriscono i fanciulli orfani e proietti, si amministra il necessario agli infermi e agli indigenti si elargisce ogni consolazione. Cosicch\u00e9 il Maestro e i Frati di Santo Spirito non devono denominarsi ospiti dei poveri, ma loro servi, ed essi soli sono i veri indigenti perch\u00e9 caritatevolmente distribuiscono quanto \u00e8 necessario ai bisognosi.\"\nEd infatti, appena salito al soglio papale, Innocenzo III celebr\u00f2 pubblicamente l'istituzione delle case di Santo Spirito: Va ricordato che la ricostruzione fu affidata al Commendatore Roma dei Cavalieri Ospedalieri di San Giovanni in Gerusalemme di Amalfi che gli addusse lo stemma tuttora presente sugli immobili. Tale stemma fa riferimento alla croce rostrata di Amalfi e dell'ordine fondato dal Beato Gerardo Sasso di Scala (Amalfi)- solo dopo fu affidata la sola gestione e salvaguardia dell'Ospedale da Guido da Monpellier- \"Da sicure informazioni sappiamo che l'ospedale di Santo Spirito, fondato in Montpellier dal nostro diletto figlio Frate Guido, su tutti gli altri ospedali di nuova fondazione rifulge per Religione e per esercizio della pi\u00f9 grande carit\u00e0 Ospitaliera, come sanno bene tutti coloro che ne hanno avuto l'esperienza\". \nLa stima di Innocenzo III verso Guido era tanta che il Papa lo nomin\u00f2 commissario contro gli eretici in Francia. Con la bolla del 1198 egli conferm\u00f2 la fondazione degli Ospitalieri e l'accolse sotto la sua protezione, insieme a tutte le filiali francesi e quelli nascenti a Roma, come Santa Maria in Trastevere e Sant'Agata sulla via Aurelia. Il desiderio di Guido ebbe la fortuna d'incontrarsi con il pensiero di Innocenzo III. Il Papa stesso, in una sua lettera ai vescovi della Francia, proclam\u00f2 Guido come \u201cUomo timorato di Dio e dedicato alle opere di Carit\u00e0\u201d.\nL'avvento di Sisto IV.\nNel 1471 l'ospedale fu preda di un imponente incendio che lo ridusse in uno stato fatiscente. Sisto IV, in visita all'ospedale poco dopo la sua nomina a pontefice (1471-1484), lo descrive: \u201cle mura cadenti, gli edifici angusti, tetri, privi d'aria e di ogni pi\u00f9 elementare comodit\u00e0, offrono l'aspetto di un luogo destinato pi\u00f9 alla relegazione che a ricuperare la salute\u201d. Ne decise la ricostruzione immediata, anche in previsione del Giubileo. Grazie a Papa Sisto IV il nosocomio rifior\u00ec, divenendo il maggiore luogo per la ricerca scientifica in ambito medico: basti ricordare che al suo interno si avvicendarono illustri medici come Giovanni Tiracorda (medico di Clemente X) e, pi\u00f9 tardi, Giovanni Maria Lancisi, Giorgio Baglivi. Inoltre, proprio all'interno dell\"Antica Spezieria\" dell'ospedale fu sperimentato l'utilizzo della corteccia di china nel trattamento della malaria. \nL'ospedale godette anche della presenza di importanti personalit\u00e0 religiose quali San Filippo Neri e San Camillo De Lellis nel XVI secolo. Infine, il\"Teatro di Anatomia\" fu di richiamo per artisti e scienziati come Michelangelo, Leonardo Da Vinci e Sandro Botticelli: quest'ultimo ha riprodotto la facciata dell'ospedale nello sfondo dell'affresco denominato \u201cLe Tentazioni di Cristo\u201d nella Cappella Sistina (1481/82), nella scena della guarigione del lebbroso.\nLa pi\u00f9 antica regola del Santo Spirito.\nA fondamento dell'ordine Ospitaliero \u00e8 la Regola che consta di ben 105 brevi capitoli, molti dei quali riprendono per lunghi tratti doveri di altri ordini religiosi sorti precedentemente. Della Regola del Santo Spirito esistono due esemplari di epoca posteriore: uno si trova nell'Archivio di Stato in Roma e l'altro nell'archivio dell'ospedale di Digione, ambedue risalenti al XV secolo. Questa Regola ha la grande efficacia di calarci nell'ambiente ospitaliero, pervaso da disciplina e altruismo, e chiarisce in maniera esaustiva com'era scandita la vita quotidiana nell'ospedale. In particolare, \u00e8 importante sottolineare come la maggior parte dei capitoli siano incentrati a rendere pi\u00f9 confortevole e sana la permanenza degli infermi nella Struttura. Cos\u00ec il Cap. 1 afferma che ogni bene \u00e8 comune e che \"Nessuno ardisca dire che una cosa \u00e8 sua\", oppure nel Cap.15 \"Norma costante sia lo spirito di carit\u00e0\", o infine nel Cap. 33 dove si trovano norme scrupolose riguardo alla necessit\u00e0 di provvedere agli indumenti ed alla nutrizione degli orfani.\nOspedali di Santo Spirito nati in Italia nei secoli XII e XIII.\nGi\u00e0 sul finire del XII secolo si riscontra l'esistenza in Roma di due ospedali dell'Ordine di Santo Spirito: il primo (quello di cui si parla maggiormente in questa trattazione) vicino a S.Maria in Trastevere; l'altro nei pressi di Sant'Agata, alle porte della citt\u00e0. Mentre nel XII secolo in Italia se di ospedali sotto quest'ordine se ne potevano contare sostanzialmente 3, includendo anche quello vicino alla chiesa di S. Biagio ad Orte, gi\u00e0 alla fine del secolo seguente gli Ospedali di Santo Spirito ammontavano gi\u00e0 a un centinaio, molti dei quali nel Lazio e gli altri in Umbria, Abruzzo, Marche, Toscana e Regno di Napoli. Di questi ricordiamo i pi\u00f9 famosi ed importanti: oltre alla casa madre di Roma, quello di Firenze, di Milano, di Foligno, di Pozzuoli e di Viterbo.\nEt\u00e0 moderna.\nNel 1605, al fine di assicurarne una pi\u00f9 razionale gestione dei beni e la continuit\u00e0 del finanziamento, papa Paolo V gli affiancava l'istituzione del Banco di Santo Spirito, che nel XVII secolo prese sede presso il quartiere dei Banchi non lontano dalla testata di Ponte Sant'Angelo. \nDal 1896 all'amministrazione dell'ospedale di Santo Spirito, gi\u00e0 fiore all'occhiello dell'attivit\u00e0 assistenziale durante il papato e divenuto il principale ospedale di Roma che a fine secolo XVIII conservava ancora un consistente patrimonio terriero per oltre 15.000 ettari (con numerose tenute tra cui le principali Santa Severa, Palidoro e Castel di Guido), furono unificate le amministrazioni di altri ospedali romani con la ragione sociale Pio Istituto di Santo Spirito ed Ospedali riuniti di Roma divenendo il complesso ospedaliero pi\u00f9 vasto d'Europa per essere poi sciolto nel 1976. L'intero patrimonio fu trasferito al Comune di Roma nel 1981.\nOggi.\nDal 2000 ad oggi il complesso monumentale \u00e8 uno dei poli congressuali della capitale e viene gestito dalla societ\u00e0 \"Giubilarte srl\". Al suo interno vengono organizzati eventi, convegni, serate di gala, sfilate di moda e mostre d'arte. Inoltre il complesso Santo Spirito in Saxia fa parte dell'Associazione internazionale di Dimore storiche (Historic Conference Centres of Europe) e supporting member della Healthcare Convention and Exhibitors Association.\nIl complesso.\nLa corsia Sistina.\nVoluta fortemente da Sisto IV dopo le devastazioni, i saccheggi e gli incendi, la corsia Sistina \u00e8 l'edificio principale dell'ospedale. Sormontata da una torre ottagonale, la corsia \u00e8 un'immensa aula lunga 120 m e larga 12 m, la quale si affaccia lungo Borgo Santo Spirito ed \u00e8 divisa in due sezioni distinte da un tiburio: i due ambienti, cos\u00ec formatesi, presero il nome di \"Braccio di sotto\" e \"Braccio di sopra\". Il tiburio, che mette in contatto le due sale, \u00e8 diviso in due ordini: all'esterno si possono ammirare delle finestre bifore e trifore attribuite all'architetto parmense \"Giovanni\" \"Pietro\" \"Ghirlanducci\", mentre all'interno sono presenti nicchie a conchiglia contenenti statue degli Apostoli e sottarchi a botte, a cassettoni che ne suggeriscono l'attribuzione all'artista \"Giovannino d\u00e8 Dolci\". \nAl centro del tiburio si erge un altare, che dovrebbe essere l'unica opera romana realizzata dal Palladio; inoltre anticamente dietro l'altare era presente un organo, il cui suono allietava gli ammalati durante la loro permanenza. Nel protiro del tiburio si apre uno dei due ingressi principali dell'antico Nosocomio sistino, con un duplice portale: quello interno, detto \"del Paradiso\", viene attribuito a \"Andrea Bregno\". Accanto al portale del Bregno troviamo la \"Ruota degli esposti\", voluta da Innocenzo III per l'accoglienza degli orfani. L'altro ingresso dell'ospedale, invece, riprodotto dal Botticelli in un affresco della Cappella Sistina, \u00e8 preceduto da un ampio porticato ad arcate su pilastri ottagoni. Sulle pareti della corsia, nell'anno 1478 fu eseguito a fresco un fregio che raffigurava, in pi\u00f9 di cinquanta quadri illustrati, le origini dell'ospedale Innocenziano e gli episodi pi\u00f9 importanti della vita di Sisto IV. A realizzarli furono gli artisti della scuola \"Umbro-Romana\" e discepoli come quelli del \"Melozzo\", del \"Ghirlandaio\", del \"Pinturicchio\" e di \"Antoniazzo Romano\".\nIl ciclo delle rappresentazioni che ricordano l'origine dell'ospedale e pochi episodi relativi ad Innocenzo III inizia sulla parete orientale e prosegue fino alla parete di mezzogiorno; da qui parte la raffigurazione sulla vita e sulle gesta di Sisto IV. Tra gli episodi pi\u00f9 importanti sono da ricordare quelli inerenti all'uccisione dei bambini gettati nel Tevere, \"\u201cil sogno di Innocenzo III\u201d\" o come \"\u201c i pescatori presentano cadaveri di bambini a Innocenzo III\u201d\", forse uno dei quadri pi\u00f9 significativi dell'intero ciclo. Fu proprio questo sogno che spinse Innocenzo III a fondare la \"Schola dei Sassoni\", come detto sopra, luogo originario dell'ospedale Santo Spirito. La Corsia Sistina fa capo a tutto il complesso di Santo Spirito in Saxia, che comprende anche i \"Chiostri dei Frati\", \"delle Monache e del Pozzo\" e il \"Palazzo del commendatore\". Tutto il complesso \u00e8 situato nell'area occupata in epoca romana dalla villa di \"Agrippina Major\" (moglie di Germanico e madre di Caligola), di cui ancora oggi, nei locali sottostanti la Corsia Sistina, sono visibili resti di muri \"\u201cad opus reticulatum\u201d\", pavimenti in mosaico, frammenti di marmi scolpiti e resti di affreschi.\nIl tiburio riporta alcune decorazioni di Filippo Severati di met\u00e0 Ottocento con gli stemmi dei papi pi\u00f9 rilevanti nella storia del complesso.\nAll'inizio del XX secolo, il caratteristico corpo principale dell'Ospedale sub\u00ec una parziale demolizione a causa della costruzione dell'attiguo ponte sul Tevere.\nChiostri dei Frati e delle Monache.\nDopo la costruzione del \"braccio di Sotto\" della Corsia Sistina, Papa Sisto IV fece erigere due edifici religiosi al servizio dell'istituto: uno per i frati e uno per le suore. Entrambe le costruzioni, che avevano in comune il refettorio e la cucina, si articolano intorno ad un chiostro rettangolare, incorniciato da un doppio loggiato ad arcate poggianti su colonne ioniche. All'apparenza molto simili, i due chiostri presentano per\u00f2 sottili differenze significative: quello delle monache, infatti, \u00e8 pi\u00f9 grande di un'arcata e presenta sulle mostre delle porte e delle finestre lo stemma di Sisto IV, riproposto anche al centro delle volte a crociera angolari. Nel 1479, inoltre, alcuni ambienti dell'edificio delle monache furono destinati a ospizio dei nobili e in seguito alle nutrici che si occupavano dei bambini proietti. Nel 1791 dodici colonne del chiostro dei frati e 10 di quello delle monache furono asportate dai nipoti di Pio VI, che le reimpiegarono nella costruzione dello scalone d'onore di Palazzo Braschi.\nIn ognuno dei due chiostri, al centro, \u00e8 posta una fontana: tra le due, la pi\u00f9 importante \u00e8 quella del cortile delle monache, denominata \"Fontana dei Delfini\", esempio di raffinata eleganza cinquecentesca, presumibilmente opera di \"Baccio Pontelli\".\nBisogna tener presente che oltre al cortile delle monache e a quello dei frati ne \u00e8 presente anche un terzo, posto all'interno dei portici dell\"Antico Conservatorio\". Tale chiostro \u00e8 circondato da un giardino con al centro un semplice ma elegante pozzo.\nIl Palazzo del Commendatore.\nIl palazzo del commendatore, ampliamento cinquecentesco del complesso ospedaliero, fu realizzato durante il pontificato di Pio V e fu dedicato a monsignor Bernardino Cirillo, commendatore dal 1556 al 1575, considerato uno dei pi\u00f9 celebri commendatori dell'Istituto. Il palazzo si snoda intorno a un cortile quadrangolare delimitato da un duplice loggiato, con archi sorretti da colonne i cui capitelli sono di ordine dorico per il loggiato inferiore e di ordine ionico per quello superiore. \nIl soffitto \u00e8 a volta di vela nel porticato inferiore e ligneo in quello superiore, mentre l'area del cortile \u00e8 a impluvio, alla maniera di quelli realizzati nelle case romane. Nell'arco centrale del loggiato inferiore si pu\u00f2 ammirare una fontana voluta da Papa Paolo V, per ornamento del Palazzo Vaticano, e successivamente trasferita nel Palazzo del Commendatore da Papa Alessandro VII. In corrispondenza della fontana, a livello del loggiato superiore, si trova un grande orologio, posto al centro dello stemma della famiglia del precettore Ludovico Gazzoli. Ai lati del quadrante, incorniciato dalla figura di un serpente che lambisce la propria coda, simbolo di eternit\u00e0, \u00e8 posta una croce a due assi orizzontali, emblema del Santo Spirito. A sinistra dell'ingresso principale del cortile si accede all\u2019antica Spezieria dell'Ospedale che, restaurata di recente, accoglie ancora oggi i magnifici vasi giunti fino a noi, insieme ad una ricchissima collezione di pregiatissimi quadri.\nA destra dell'ingresso principale vi sono l'Accademia Lancisiana e lo scalone, che consente l'accesso al primo piano del Palazzo e al loggiato superiore, con un calco in gesso di un prezioso bassorilievo di Antonio Canova raffigurante una lezione di Anatomia. Le pareti del loggiato superiore sono completamente decorate da affreschi commissionati dal precettore Teseo Aldrovandi al pittore della scuola Salernitana \"Ercole Pelillo\", e raffiguranti vedute di paesaggi, panoplie e grottesche. Direttamente dal loggiato si accede attraverso un duplice ingresso all'appartamento del Commendatore, costituito da varie sale adorne di magnifici arazzi, mobili d'epoca e sculture, tra cui una Madonna con Bambino di Andrea del Verrocchio. La pi\u00f9 prestigiosa delle sale \u00e8 sicuramente il salone delle feste, detto Salone del Commendatore. \nQuesto ambiente fu completamente affrescato dai fratelli Jacopo e Francesco Zucchi, che rappresentarono, nei dipinti la storia dell'Ospedale, dal sogno di papa Innocenzo III, alla visita dei cantieri dell'ospedale di Papa Sisto IV, all'intera e complessa opera di Carit\u00e0 svolta dall'Istituto(rif. par. \"Corsia Sistina\"). le singole scene qui rappresentate presentano l'aspetto di arazzi incorniciati da panneggi sui quali, alternativamente, sono raffigurati lo stemma del Santo Spirito con la tipica croce detta di Lorena e quello della famiglia Aldrovandi. Agli angoli della sala, infine, troviamo effigi di festoni e frutta.\nBiblioteca Lancisiana.\nDal Salone del Commendatore, oltre che direttamente dal loggiato superiore, si accede alla biblioteca Lancisiana, fondata nel 1711 da Giovanni Maria Lancisi, archiatra e medico di Papa Innocenzo XI e insigne studioso, che fece della biblioteca l'anima del suo disegno di promozione della cultura scientifica. Inaugurata nel 1714 alla presenza del Pontefice Clemente XI, si compone si due ampie sale: la prima costituita da un atrio e un vestibolo; la seconda, nucleo originario della libreria, dotata di 16 scansie lignee. Fra le raccolte di volumi qui conservate, \u00e8 importante ricordare la collezione del Lancisi, una raccolta di testi donati al Re di Francia Luigi XIV, dal Granduca di Toscana Cosimo III e dal principe F\u00fcrstenberg. La biblioteca conserva, inoltre, 373 preziosi manoscritti di epoche diverse che vanno dal XIV al XX secolo, tra cui 2 codici pergamenacei degli scritti di Avicenna, in latino, e il pi\u00f9 conosciuto \"Liber Fraternitatis Sancti Spiritus\". Dietro una delle pareti della libreria una finestrella aprendosi all'altezza degli affreschi della Corsi Sistina consentiva ai vari Commendatori che si sono succeduti nella gestione dell'Istituto, il controllo dell'operato del personale addetto all'assistenza degli ammalati. Al centro della sala principale della biblioteca, infine, ci sono due magnifici globi del 1600.\nAccademia Lancisiana.\nIl Palazzo del commendatore ospita la sede dell'Accademia Lancisiana, fondata dal medico Lancisi nel 1715 e attiva ancora oggi.\nMuseo storico nazionale dell'arte sanitaria.\nIl complesso ospita la sede del Museo storico nazionale dell'arte sanitaria.\nChiesa.\nIl complesso comprende la chiesa di Santo Spirito in Sassia."}
{"id": "916264", "revid": "767487", "url": "https://it.wikipedia.org/wiki?curid=916264", "title": "Dilaila", "text": "I Dilaila sono un gruppo musicale milanese formatosi nel 1998.\nStoria del gruppo.\nIl gruppo dei Dilaila si forma nel 1998 a Milano. Tra il 1998 e il 2000 iniziano a farsi conoscere nell'ambiente musicale milanese e, in particolare, vengono notati dai produttori Marco Trentacoste e Fabrizio Rioda.\nNel 2001 i Dilaila hanno vinto l'ultima edizione del trofeo Roxy Bar, nell'ambito dell'omonima trasmissione condotta da Red Ronnie con la canzone \"Quadro Surreale\", poi inclusa nel loro album di debutto. Sempre nel 2001 sono stati il primo gruppo musicale senza contratto discografico che ha suonato dal vivo negli studi televisivi di MTV Italia, nell'ambito della trasmissione \"Supersonic\".\nNel maggio 2003 pubblicano il primo album, \"Amore+Psiche\" (Ekomusic/Edizioni BMG Ricordi). Vengono realizzati due videoclip per la regia di Sirio Zuelli.\nNell'ottobre 2005 pubblicano \"Moderna - The Musicboom EP\", un EP in formato digitale che anticipa la pubblicazione del secondo album \"Musica x robot\" (2005, Ilrenonsidiverte), seguito nel marzo 2006 da un altro EP dal titolo \"Imparate a comunicare\".\nNel giugno 2010 viene pubblicato il terzo album, intitolato \"Ellepi\" e registrato presso le Officine Musicali di Mauro Pagani. Il disco \u00e8 pubblicato dall'etichetta discografica indipendente fiorentina Pippola Music, trainata da Brunori Sas.\nNel mese di giugno \u00e8 realizzato il videoclip del brano \"Pensiero\".\nNel 2013 Paola Colombo collabora con i Non voglio che Clara per l'album \"L'amore fin che dura\". Nel 2014 \u00e8 uscito il loro quarto album \"Tutorial\", pubblicato dalla Niegazowana Records."}
{"id": "916266", "revid": "85053", "url": "https://it.wikipedia.org/wiki?curid=916266", "title": "Kaman Aircraft", "text": ""}
{"id": "916267", "revid": "1605525", "url": "https://it.wikipedia.org/wiki?curid=916267", "title": "Bill Pronzini", "text": "Biografia.\nDi origini italiane, \u00e8 sposato con Marcia Muller, nota scrittrice di romanzi gialli. Ha firmato con parecchi pseudonimi, tra cui Jack Foxx, Alex Saxon, William Jeffrey, Rick Renault, John Barry Williams, Russell Dancer, Robert Hart Davis. Pronzini \u00e8 uno dei pi\u00f9 grandi collezionisti mondiali di pulp magazine ed \u00e8 attivissimo compilatore di antologie di racconti gialli.\nHa vinto tre volte il premio Shamus, nel 1982, 1987 (alla carriera) e 1999."}
{"id": "916270", "revid": "287204", "url": "https://it.wikipedia.org/wiki?curid=916270", "title": "Indian Institute of Technology Kanpur", "text": "L'Indian Institute of Technology Kanpur (Istituto indiano di tecnologia di Kanpur) o brevemente IITK \u00e8 appunto un istituto di tecnologia della citt\u00e0 di Kanpur nato nel 1960.\nL'IITK Kanpur si \u00e8 focalizzato nella ricerca di tipo ingegneristico e nelle scienze, e nell'insegnamento universitario."}
{"id": "916274", "revid": "36426", "url": "https://it.wikipedia.org/wiki?curid=916274", "title": "Val d\u2019Arno", "text": ""}
{"id": "916275", "revid": "30610", "url": "https://it.wikipedia.org/wiki?curid=916275", "title": "Nunnally Johnson", "text": "Biografia.\nJohnson nacque a Columbus in Georgia. Inizi\u00f2 la sua carriera come giornalista, scrivendo per il \"Columbus Enquirer Sun\", il \"Savannah Press\", il \"Brooklyn Daily Eagle\" ed il \"New York Herald Tribune\". Egli scrisse anche dei brevi racconti ed una raccolta di questi, \"There Ought To Be a Law\", venne pubblicata nel 1930. Il suo primo incontro con il mondo del cinema, fu la vendita dei diritti cinematografici di uno di questi racconti nel 1927. Johnson chiese al suo editore di poter scrivere articoli di critica cinematografica ed al rifiuto da parte di questi, decise di trasferirsi a Hollywood per lavorare nell'industria del cinema.\nJohnson trov\u00f2 subito un lavoro come sceneggiatore e fu assunto a tempo pieno dalla 20th Century Fox nel 1935. Egli inizi\u00f2 presto a produrre films e fond\u00f2, con William Goetz, la \"International Pictures\" nel 1943. Negli anni cinquanta del XX secolo diresse diversi film. \nNel 1940 ottenne una candidatura all'Oscar per la sceneggiatura del film \"Furore\" e nel 1956 un premio come miglior regista d'America per \"L'uomo dal vestito grigio\".\nNunnally Johnson si spos\u00f2 tre volte, rispettivamente con Alice Mason, Marion Byrnes e Dorris Bowdon. Quest'ultimo matrimonio dur\u00f2 dal 1939 fino alla sua morte e da esso nacquero tre figli, Christie, Roxanna e Scott. La figlia Marjorie Fowler (1920-2003), avuta da Alice Mason, fu una montatrice cinematografica, e il nipote di questa \u00e8 l'attore Jack Johnson.\nJohnson mor\u00ec di polmonite a Hollywood nel 1977, e fu sepolto nel Westwood Village Memorial Park Cemetery di Los Angeles."}
{"id": "916279", "revid": "22475", "url": "https://it.wikipedia.org/wiki?curid=916279", "title": "Questo sangue che impasta la terra", "text": "Questo sangue che impasta la terra \u00e8 un romanzo di genere giallo degli scrittori italiani Francesco Guccini e Loriano Macchiavelli.\nTrama.\nL'ex maresciallo Santovito viene coinvolto in un'indagine sull'assassinio di un giovane in un paese impervio dell'Appennino emiliano. La prima pista porta a dei giovani del paese, ma poi i sospetti si spostano a Bologna\u2026.\nNella vicenda si intrecciano vicende di terrorismo, di vita di montagna e di paese e di citt\u00e0, di lotta armata e di campi paramilitari."}
{"id": "916280", "revid": "1305772", "url": "https://it.wikipedia.org/wiki?curid=916280", "title": "Elastina", "text": "L'elastina \u00e8 una proteina costituente il tessuto connettivo che \u00e8 elastica e permette a molti tessuti dell'organismo di tornare alla loro forma originaria dopo essere stati sottoposti a forze di stiramento o di contrazione. L'elastina \u00e8 un costituente fondamentale della pelle, conferendole la caratteristica risposta elastica quando il tessuto \u00e8 sottoposto a tensioni meccaniche. Il locus \u00e8 \"Chr. 7 q11.1-21.1\", HUGO \nComposizione.\nL'elastina \u00e8 principalmente composta dagli amminoacidi glicina, valina, alanina e prolina.\nStrutturalmente \u00e8 formata da molte molecole di tropoelastina (ad alfa-elica), idrosolubile e con massa molecolare di circa 60 kDa, legate da legame covalente formatosi in seguito a reazione catalizzata da lisil ossidasi. Il prodotto finale consiste in un voluminoso composto insolubile con resistenti legami crociati di lisina.\nDesmosina e isodesmosina sono amminoacidi rari entrambi riscontrati nell'elastina.\nLocalizzazione nell'organismo.\nL'elastina svolge un ruolo importante nelle arterie ed \u00e8 particolarmente abbondante nei grandi vasi sanguigni come l'aorta. \u00c8 anche un costituente strutturale molto importante dei polmoni, dei legamenti, della pelle, della vescica e della cartilagine."}
{"id": "916291", "revid": "158286", "url": "https://it.wikipedia.org/wiki?curid=916291", "title": "Azienda Trasporti Messina", "text": ""}
{"id": "916294", "revid": "1793900", "url": "https://it.wikipedia.org/wiki?curid=916294", "title": "Contea di Tioga (New York)", "text": "Tioga \u00e8 una contea dell'area centro-meridionale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Tompkins a nord con la contea di Cortland, a est con la contea di Broome, a sud con le contee di Susquehanna e di Bradford della Pennsylvania e ad ovest con la contea di Chemung.\nIl territorio della contea \u00e8 prevalentemente collinoso e raggiunge la massima elevazione di 609 metri nel settentrione. Nell'area meridionale scorre da est verso sud-ovest il fiume Susquehanna che riceve da nord i due rami dell\"'Owego Creek\".\nAlla confluenza dell'Owego Creek con il fiume Susquehanna \u00e8 situata la cittadina di Owego che funge da capoluogo di contea.\nStoria.\nI primi abitanti del territorio della contea furono gli \nindiani Onondaga e Cayuga della confederazione irochese.\nQuando furono istituite le Province di New York nel 1683 l'area dell'attuale contea faceva parte della contea di Albany.\nNel 1794, nei pressi di Canandaigua, fu raggiunto un accordo tra gli irochesi ed il Governo degli Stati Uniti con il quale gli indiani persero la propriet\u00e0 del territorio.\nLa contea \u00e8 stata istituita nel 1791, separando il territorio che ne avrebbe fatto parte dalla contea di Montgomery. La contea aveva un'estensione molto maggiore di quella attuale. Nel 1798 ne \u00e8 stato separato parte del territorio che avrebbe costituito le contee di Chemung, Chenango e Schuyler. Nel 1806 ne \u00e8 stato separato il territorio della contea di Broome."}
{"id": "916302", "revid": "158286", "url": "https://it.wikipedia.org/wiki?curid=916302", "title": "ATM Torino", "text": ""}
{"id": "916303", "revid": "599013", "url": "https://it.wikipedia.org/wiki?curid=916303", "title": "Frank Nigro", "text": "Era un centro di stecca destra, molto veloce e dotato di un ottimo tiro.\nCarriera.\nClub.\nInizi\u00f2 la sua carriera in Canada, nella squadra della sua citt\u00e0, i Richmond Hill Rams, nella stagione 1976-77. Ma a fine stagione pass\u00f2 ai Peterborough Petes, nella pi\u00f9 prestigiosa lega giovanile OMJHL (oggi Ontario Hockey League), con cui gioc\u00f2 4 incontri.\nDal 1977-78 al 1979-80 gioc\u00f2 - sempre in OMJHL - con i London Knights. Le buone prestazioni nelle sue prime due stagioni convinsero i Toronto Maple Leafs a selezionarlo nel 1979 come quinta scelta (93\u00ba assoluto).\nLa sua prima stagione tra i professionisti fu con il \"farm team\" di Toronto in CHL, i Cincinnati Tigers, nel 1981-82. Con 24 reti e 26 assist in 49 incontri, convinse i Maple Leafs a portarlo in NHL. Con la squadra canadese gioc\u00f2, nel 1982-83, 51 incontri, dividendosi per\u00f2 fra l'NHL e la AHL (St. Catharines Saints). Anche la stagione successiva fu divisa fra le stesse due squadre, ma le gare in NHL si ridussero a 17.\nQuesto convinse Nigro a dare una svolta alla propria carriera: accett\u00f2 l'offerta dell'HC Gardena e si trasfer\u00ec nel campionato italiano. Nella stagione 1984-85 il Gardena si ferm\u00f2 alle semifinali e Nigr\u00f2 fu quinto in classifica marcatori.\nDalla stagione successiva e per tre anni vest\u00ec la casacca dell'HC Merano. Nel 1985-86 coi bianconeri si aggiudic\u00f2 lo scudetto e fu secondo in classifica marcatori, mentre nelle due stagioni successive la squadra fu quarta (1986-87) e seconda (1987-88).\nLe successive tre stagioni le gioc\u00f2 con l'AS Mastini Varese Hockey, e nella stagione 1988-89 vinse il suo secondo scudetto personale. Ha chiuso la carriera al termine del campionato 1991-92, disputato con l'HC Bolzano.\nNazionale.\nAvendo doppia cittadinanza, Nigro gioc\u00f2 per la Nazionale italiana. L'esordio fu il 18 dicembre 1987 contro la Danimarca, gara in cui mise a segno anche una rete.\nCon il \"Blue Team\" ha giocato i mondiali B nel 1989, 1990 e 1991 e le olimpiadi di Albertville chiuse al dodicesimo posto."}
{"id": "916304", "revid": "158286", "url": "https://it.wikipedia.org/wiki?curid=916304", "title": "ATM Piombino", "text": ""}
{"id": "916307", "revid": "1161734", "url": "https://it.wikipedia.org/wiki?curid=916307", "title": "Pomerania Occidentale", "text": "La Pomerania occidentale (casciubo: \"Z\u00f4padn\u00f4 P\u00f2m\u00f2rsk\u00f4\", polacco: \"Pomorze Zachodnie\", tedesco: \"Pommern\") \u00e8 una parte della regione storica della Pomerania, nel nord della Polonia e della Germania, situata ad ovest di fiume \u0141eba.\nSi divide in due regioni pi\u00f9 piccole: Pomerania Anteriore e Pomerania Posteriore. Questa divisione rispecchia i confini attuali di Germania e Polonia."}
{"id": "916310", "revid": "79968", "url": "https://it.wikipedia.org/wiki?curid=916310", "title": "Lago dell'Angitola", "text": ""}
{"id": "916311", "revid": "1318658", "url": "https://it.wikipedia.org/wiki?curid=916311", "title": "Terrazzamenti di Banaue", "text": "I Terrazzamenti di Banaue sono una serie di terrazzamenti scavati 2000 anni fa sulle montagne dell'isola di Luzon Filippine, dagli antenati della popolazione indigena Batad. Si ritiene che queste terrazze siano state costruite con un uso minimo di utensili, principalmente a mano. Esse si trovano a circa 1500 metri di altezza e si estendono su di una superficie di 10.360 chilometri quadrati. Sono solcate da un antico sistema di irrigazione, proveniente dalle foreste pluviali che si trovano a monte delle terrazze. Qui veniva coltivato il riso.\nI terrazzamenti di Banaue fanno parte dei Terrazzamenti della Cordillera filippina, una serie di antiche strutture costruite dall'uomo fra i 6.000 e i 2.000 anni fa. Esse si trovano nelle province di Apayao, Benguet, Mountain Province e Ifugao; nel 1995 sono state inserite nell'elenco dei Patrimoni dell'umanit\u00e0 dell'UNESCO.\nLe popolazioni locali utilizzano ancor oggi questi antichissimi terrazzamenti, soprattutto per il riso e vari tipi di verdura, ma i pi\u00f9 giovani preferiscono impegnarsi nell'industria turistica generata da queste strutture. Come risultato, le terrazze sono soggette ad una graduale erosione che fa s\u00ec che serva una continua opera di ricostruzione e di mantenimento."}
{"id": "916313", "revid": "287204", "url": "https://it.wikipedia.org/wiki?curid=916313", "title": "Storia dell'Aragona", "text": "Aragona pre-romana.\nCelti e Germani.\nDurante l'et\u00e0 del bronzo l'Aragona rest\u00f2 al margine della pi\u00f9 grande cultura peninsulare dell'epoca, quella dell'Argar, che, sviluppatasi nell'attuale Andalusia, riusc\u00ec a stento a lambire la valle dell'Ebro. La popolazione, raggruppata in piccoli villaggi o in grotte, era piuttosto scarsa e si concentrava nelle vallate, dove si dedicava all'agricoltura ed all'allevamento. Modeste le attivit\u00e0 artigianali, tese a soddisfare i bisogni pi\u00f9 immediati delle popolazioni presenti (armi soprattutto, e rudimentali utensili domestici). Fra le popolazioni pre-indoeuropee della parte pirenaica dell'Aragona possiamo considerare anche i lontanati antenati del popolo basco che inizi\u00f2 ad acquisire caratteristiche etniche proprie solo nella seconda met\u00e0 del I millennio a.C.\nSul finire del X secolo a.C. l'Aragona inizia ad accogliere le prime ondate indoeuropee provenienti dall'Europa centrale. Questi popoli, portatori della cultura dei campi di urne, praticavano il rito dell'incinerazione ed introdussero il ferro nella regione. Il bronzo continu\u00f2 ad essere tuttavia, almeno fino alla met\u00e0 del VII secolo a.C. il metallo in assoluto pi\u00f9 utilizzato. Sull'origine di tali popolazioni non esiste accordo fra gli studiosi: l'opinione pi\u00f9 accreditata \u00e8 che si tratti di gruppi etnici prevalentemente di origine celta e, in minor misura, germanica. Questi ultimi si celtizzarono col tempo e, gi\u00e0 attorno alla met\u00e0 del I millennio, tale processo di integrazione poteva dirsi compiuto. L'ultima fra le grandi immigrazioni indoeuropee fu quella dei Galli belgi che attraversarono i Pirenei nella prima met\u00e0 del VI secolo a.C. e che diedero il loro nome a molti toponimi aragonesi conservatisi fino ai nostri giorni: \"Rio Gallego\", \"Gallur\", \"Magall\u00f3n\" ecc.\nI Celti di Aragona ben poco differivano dai propri confratelli della \"meseta\" spagnola. Le varie trib\u00f9 erano guidate da caste guerriere e traevano dalla pastorizia, pi\u00f9 che dall'agricoltura, la principale fonte del proprio sostentamento. Talvolta si arruolavano anche, come mercenari, negli eserciti greci, fenici ed iberi. Vivevano in villaggi fortificati che eccezionalmente, e solo tardivamente (III secolo a.C.), assunsero delle connotazioni propriamente urbane (come nel caso di Numanzia). Frutto della secolare convivenza con gli Iberi, fu l'adozione dell'alfabeto di questo popolo da parte dei Celti d'Aragona, il quale continu\u00f2 ad essere utilizzato anche nei primi secoli della dominazione romana (II e I secolo a.C.). A Botorrita, nella parte centrale della Regione, sono state rinvenuti fra il 1992 e il 1994 quattro bronzi, di cui tre con iscrizioni in lingua celta ed alfabeto iberico (un quarto \u00e8 scritto in latino con caratteri latini) dei primi decenni del I secolo a.C. D'altra parte va detto che i Celti trasmisero agli Iberi, che originariamente inumavano i loro defunti, il rito della cremazione.\nIberi.\nNel corso del V secolo a.C. iniziarono a penetrare in Aragona gli Iberi, popolo di incerta origine ma sicuramente non indoeuropeo e da tempo stabilitosi nel levante peninsulare (se non addirittura di origine autoctona). I primi territori della regione ad essere colonizzati furono quelli meridionali (\"Bajo Arag\u00f3n\"). Gli Iberi stanziati in Aragona erano suddivisi in numerose trib\u00f9 fra cui primeggiava, sotto il profilo numerico, quella degli Ilergeti. Vivevano in borghi fortificati che a partire dal IV secolo iniziarono a trasformarsi in vere e proprie citt\u00e0, fra cui \"Atanagrum\", Osca e \"Burtina\" (Almud\u00e9var). Gli Iberi erano dediti all'agricoltura ed all'allevamento e raggiunsero un alto livello tecnico nella lavorazione del ferro e nella produzione di un artigianato spesso di qualit\u00e0 (ceramiche in particolare). Molti critici d'arte attribuiscono ad un artista ibero la celebre \"Dama d'Elche\", capolavoro assoluto della statuaria pre-romana in terra hispanica.\nVa sottolineato che il secolare contatto con le colonie fenicie e greche nel levante spagnolo ed in Andalusia aveva avuto un'influenza decisiva sulla cultura degli Iberi all'epoca in cui questa inizi\u00f2 a diffondersi in Aragona (V secolo a.C.). Ricordiamo a questo proposito che la presenza stanziale dei Fenici (e successivamente dei Punici) nella penisola iberica \u00e8 storicamente documentabile fin dall'VIII secolo a.C. (Gadir, Malaka, Adra, ecc.) e quella dei Greci dai primi decenni del VI secolo a.C. (Empuries). L'Aragona, regione senza sbocchi marittimi, non conobbe mai il fenomeno della colonizzazione da parte di questi evoluti popoli orientali. Gli Iberi quivi stanziati, tuttavia, continuarono ad intrattenere stretti rapporti commerciali con essi fino ad epoca romana. Ne fa fede la notevole quantit\u00e0 di reperti di procedenza ellenica o fenicia rinvenuti in terra Aragona.: anfore (zona di Calaceite), ceramiche (Azaila, Els Castellans ecc.), crateri (Azaila) ed altri oggetti ornamentali di vario tipo.\nCeltiberi e Baschi.\nIn questa, come in altre regioni di Spagna, si produssero, fra Celti, Iberi ed altre popolazioni pre-indoeuropee autoctone, delle forme di convivenza pi\u00f9 o meno pacifica che diedero luogo, in talune zone ad un vero e proprio \"m\u00e9tissage\" razziale e culturale, in altre a dei conflitti locali per il controllo del territorio. In linea di massima possiamo dire che in Aragona i popoli iberi e quelli iberizzati prevalsero numericamente, riuscendo ad occupare tutta la parte sudorientale, centrale, centro-orientale e gran parte di quella settentrionale (Pirenei), oltre alla valle dell'Ebro e zone immediatamente adiacenti. I territori sud-occidentali ed occidentali, meno densamente popolati, restarono invece di etnia celta o celtibera, definizione, quest'ultima, in uso fin dall'antichit\u00e0, e, al giorno d'oggi, comunemente adottata dagli storici. Va infine sottolineato che la maggior parte dell'Aragona pirenica occidentale era abitata, sia in epoca preromana che romana, dai Baschi, popolo cui abbiamo fatto precedentemente accenno ed il cui territorio di stanziamento aveva, in quei secoli, una estensione considerevolmente superiore all'attuale. La citt\u00e0 pirenaica di Iacca tuttavia, pur trovandosi a ridosso della zona di popolamento basco, era di lingua, cultura e fondazione ibere.\nAragona romana.\nConquista.\nPrima e durante la seconda guerra punica, solo parte dell'Aragona sudorientale entr\u00f2 nella sfera di influenza cartaginese che si estese quasi senza eccezioni a tutto il litorale mediterraneo, dall'Andalusia alla Catalogna. Nel 206 a.C. i Punici, sconfitti dagli eserciti romani si ritirarono in Africa abbandonando l'Iberia al loro nemico storico. Roma penetr\u00f2 attraverso la valle dell'Ebro in Aragona, riuscendo a controllare in vario modo la parte centrale della regione. Le pi\u00f9 importanti trib\u00f9 ibere (Ilergeti, Suessetani e Sedetani) e celtibere della zona, si rivoltarono contro Roma e le sue legioni, che furono costrette a ripiegare. Le incertezze e la mancanza di nerbo di L. Lentulo (che condivideva il comando con L. Manlio Acidinio), non piacquero al senato romano che, nel 195 a.C., pens\u00f2 di inviare sul posto un forte esercito guidato da una personalit\u00e0 d'eccezione: il pretore, poi console, Marco Porcio Catone.\nMarco Porcio Catone fu il vero conquistatore dell'Aragona. Latino di Tusculum, fiero delle proprie origini plebee e contadine, era dotato di una personalit\u00e0 carismatica che anche i suoi nemici pi\u00f9 acerrimi gli riconoscevano. Condottiero sagace, sommo uomo politico, Marco Porcio Catone rest\u00f2 per un anno circa nella penisola iberica, passato in gran parte lottando contro le trib\u00f9 ibere e celtibere della regione, gente nobile e fiera che impegn\u00f2 gli eserciti romani in una lunga serie di scontri e guerre locali. La presa della cittadina di Iacca (195 a.C.) importante piazzaforte ibera, nei Pirenei aragonesi, unita alle straordinarie capacit\u00e0 diplomatiche di Catone e ad una sua fortunata campagna contro i celtiberi della valle del fiume \"Jal\u00f3n\" (Aragona sud occidentale), permisero a Roma di estendere il proprio dominio su tutta l'Aragona settentrionale e centrale ed a parte di quella meridionale. La conquista di quest'ultima fu completata da L. Manlio Acidinio nel 187 a.C. L'Aragona tutta poteva ormai considerarsi romana.\nVa a questo proposito ricordata la sanguinosa sollevazione dei celtiberi che, conosciuta anche come I guerra celtibera, ebbe inizio nel 181 a.C. e coinvolse anche le terre appena conquistate delle valli del \"Jal\u00f3n\" e del \"Jiloca\" (Aragona meridionale). Tale sollevazione si sald\u00f2 con quella degli Iberi Suesetani del nord dell'Ebro (Aragona centro-occidentale), repressa dal pretore Terenzio Varrone il quale espugn\u00f2 e distrusse la citt\u00e0 di \"Corbio\", di incerta ubicazione. La I guerra celtibera, cui abbiamo fatto precedentemente accenno, fu invece domata da Fulvio Flacco e da Tiberio Sempronio Gracco. Quest'ultimo riport\u00f2 definitivamente l'ordine nella regione dopo aver posto termine alla fierissima resistenza dei Celtiberi nella zona del massiccio del Moncayo (179 a.C.), a cavallo fra Aragona e Castiglia, ed aver assicurato a questo popolo onorevoli condizioni di pace.\nNuove ribellioni funesteranno, a partire dalla met\u00e0 del II secolo a.C. la zona celtibera coinvolgendo nuovamente l'Aragona sud occidentale (in particolare le valli del \"Jalon\" e \"Jiloca\"). Particolarmente cruenta sar\u00e0 la sollevazione del capo celtibero Olonico (144 a.C.), che, alleatosi con Viriato, tenne impegnate durante anni ingenti forze romane (pari ad oltre cinquantamila uomini) e che fu domata da Q. Cecilio Metello a prezzo di considerevoli perdite. Ricordiamo infine che l'ultimo atto delle ribellioni celtibere avvenne con la presa e la distruzione di Numanzia (133 a.C.), citt\u00e0 entrata nella leggenda per la strenua resistenza opposta dai suoi abitanti all'invasore romano. La localit\u00e0 era situata nell'attuale provincia di Soria, in Castiglia, ma a breve distanza dalla frontiera aragonese.\nRomanizzazione.\nDurante la seconda guerra punica, ed in particolare a partire dal 206 a.C., le popolazioni ibere e celtibere d'Aragona entrarono in contatto diretto con i legionari romani, i cui accampamenti erano molto spesso situati in prossimit\u00e0 dei centri abitati. Questi fornivano agli eserciti di Roma derrate alimentari, utensili vari, prodotti tessili ed altri generi di prima necessit\u00e0. I rapporti fra legionari e popolazioni autoctone, non solo non si interruppero ma si intensificarono nei decenni successivi: l'Aragona fu infatti teatro di numerosi conflitti e fu in vario modo coinvolta anche nelle tre sanguinose guerre contro i celtiberi della meseta che ebbero termine solo nel 133 a.C., con la distruzione della citt\u00e0 di Numanzia.\nIn quegli anni molti Iberi iniziarono ad arruolarsi, come mercenari, negli eserciti romani e a farsi apprezzare per le proprie doti di coraggio, resistenza e frugalit\u00e0. Nel primo decennio del secolo successivo un manipolo di cavalieri reclutati nei pressi di \"Sadubia\", in Aragona, si copr\u00ec di gloria nella guerra sociale. A trenta di essi venne concessa la cittadinanza romana e ancor oggi, ad Ascoli Piceno, si pu\u00f2 ammirare il bronzo commemorativo su cui vennero incisi i nomi di quei valorosi.\nIberi e Celtiberi d'Aragona costituirono anche il nerbo dell'esercito approntato dall'ex-tribuno militare Sertorio attorno all'80 a.C. in funzione antisillana prima ed antipompeiana poi. Il grande politico e condottiero umbro-sabino volle costituire ad Osca, la citt\u00e0 dell'Aragona centro-settentrionale che fungeva da suo quartier generale, una grande scuola per l'insegnamento del latino. Tale scuola era frequentatissima da giovani che volevano entrare a far parte dell'amministrazione romana e del senato locale, costituito non solo da Romani, ma, secondo i voleri di Sertorio, anche dagli appartenenti alle famiglie ibere e celtibere pi\u00f9 in vista. Un paio di decenni pi\u00f9 tardi il grande Cesare chiam\u00f2 attorno a s\u00e9 il fior fiore della giovent\u00f9 romana durante l'assedio di Ilerda. Alcuni di questi legionari sarebbero andati a popolare la prima colonia di diritto romano in Aragona: \"L\u00e8pida\" (45 a.C.). E furono proprio le prime colonie, unitamente ai municipi di origine ibera celtibera che si andarono sviluppando sul modello di quelle con l'apporto anche dei veterani latini ed italici, che la romanizzazione della regione ricevette un ulteriore e decisivo impulso. La spina dorsale del mondo romano, il nucleo organizzatore dei vasti spazi d'Europa, d'Asia e d'Africa, i quali si riconoscevano nel sacro nome di Roma e prosperavano all'ombra della sua aquila, era infatti la citt\u00e0.\nE fu proprio in quegli anni che inizi\u00f2 quel processo di condivisione di comuni valori che la civilt\u00e0 romana aveva elaborato nella sua storia secolare e che le genti di Aragona trovarono cos\u00ec congeniali al proprio spirito fiero, leale ed austero. Fu proprio in quegli ultimi decenni di libert\u00e0 repubblicana che inizi\u00f2 a farsi strada negli animi dei giovani di quell'angolo dell'Hispania romana l'adesione ad un progetto collettivo di civilt\u00e0 e di conquiste sociali e spirituali, prima ancora che materiali, le quali avrebbero per sempre marchiato i futuri destini della loro terra e d'Europa.\nOrganizzazione territoriale e amministrativa.\nAncor prima che l'Aragona fosse occupata nella sua totalit\u00e0 (187 a.C.), ebbe luogo la sua assegnazione ad una delle due parti in cui l'Hispania romana venne allora suddivisa: e cio\u00e8 la \"Citerior\". Questa, denominata in tal modo perch\u00e9 pi\u00f9 prossima a Roma era situata a nord della citt\u00e0 di Carthago Nova mentre la \"Ulterior\" si estendeva a sud di questa citt\u00e0. In epoca augustea la Hispania Citerior (con l'Aragona), estesasi ormai fino all'Atlantico e divenuta nel frattempo provincia imperiale, inizi\u00f2 ad essere designata con il nome di Tarraconensis, dal nome della citt\u00e0 di Tarraco, che svolgeva le funzioni di suo massimo centro politico e amministrativo.\nNegli stessi anni Augusto divise la Provincia in sette distretti territoriali chiamati \"conventi\" aventi finalit\u00e0 di carattere squisitamente burocratico ed amministrativo. Caesaraugusta venne prescelta come sede del pi\u00f9 vasto fra questi conventi, comprendente, oltre all'attuale Aragona, anche parte della futura Catalogna occidentale (la zona di Ilerda e dell'attuale Navarra). A partire dall'et\u00e0 dioclezianea e fino alla caduta dell'Impero romano d'Occidente, l'Aragona venne incorporata, insieme alla Provincia Tarraconensis (di cui continuava ancora a far parte), nella Diocesi di Hispania. Tale diocesi comprendeva, oltre alle province iberiche, che, dopo alcune suddivisioni a spese della Tarraconensis, erano salite a cinque, anche la Mauretania Tingitana, in Africa.\nVita urbana.\nIn Aragona la conquista romana si tradusse, fin dal I secolo a.C., nello sviluppo delle vecchie borgate ibere (Iacca, Osca, Azaila ecc.) o celtibere (Bilbilis), alcune delle quali assunsero delle dimensioni ragguardevoli, o nella fondazione di nuovi centri urbani, primo fra tutti, in ordine cronologico, la Colonia Lepida, voluta da Giulio Cesare attorno alla met\u00e0 di quello stesso secolo. Nel 24 a.C. venne fondata da Augusto (a breve distanza dal centro iberico di Sadubia), Caesaraugusta, destinata a divenire, nei secoli successivi, la massima agglomerazione urbana della Regione. Fra le vecchie citt\u00e0 ibere conobbe un eccezionale sviluppo \"Osca\", che per lungo tempo svolse anche importanti funzioni amministrative, mentre fra le celtibere \"Bilbilis\", patria del grande Marziale. \"Arcobriga\", in Aragona sudoccidentale, e Turiasum, in quella centrooccidentale, furono altri due importanti nuclei urbani che rivaleggiarono, in epoca imperiale, con le pi\u00f9 importanti citt\u00e0 della regione.\nI centri abitati aragonesi generalmente ricalcano lo schema di tante altre citt\u00e0 romane del tempo, nei monumenti, negli edifici pubblici, nelle infrastrutture, fra le quali si imponeva un ottimo sistema viario. Cuore pulsante della vita cittadina era, quasi senza eccezioni, il foro, attorno al quale venivano eretti gli edifici pubblici pi\u00f9 rappresentativi. Tutti i centri abitati, anche i pi\u00f9 modesti, erano dotati di un buon approvvigionamento idrico. Le citt\u00e0 pi\u00f9 importanti erano provviste di numerose fontane e di strutture termali. Bibilis e Caesaraugusta possedevano anche teatri della capacit\u00e0 di circa cinquemila o seimila spettatori.\nFra i luoghi di culto \u00e8 necessario segnalare la presenza di numerosi templi sparsi in tutto il territorio aragonese: quello di Azaila, fra i primi ad essere edificato, e dedicato con ogni probabilit\u00e0 a Giunone, risale alla prima met\u00e0 del I secolo a.C. La prosperit\u00e0 di molte famiglie hispano-romane di possidenti terrieri si riflett\u00e9 anche nella costruzione di monumenti commemorativi, soprattutto mausolei. A S\u00e1daba, nell'Aragona nordoccidentale, si possono ancora ammirare i resti del fastoso mausoleo degli \"Attilii\" celebre famiglia hispano-romana che raggiunse il suo apogeo nel II secolo, epoca in cui venne edificato il monumento.\nVie di comunicazione.\nLa prima strada costruita in Aragona dai legionari romani, anche con l'apporto di manodopera reclutata localmente, fu quella che congiungeva Ilerda con Celsa ultimata negli ultimi decenni del II secolo a.C. Successivamente, questa importante via di comunicazione avrebbe raggiunto ad oriente Tarraco, sulla costa catalana e capitale prima della Hispania citerior poi della Tarraconensis, ed a sud Azaila, centro strategicamente importante per il controllo dell'Aragona meridionale (\"Bajo Arag\u00f3n\").\nAncor prima di essere fondata, Caesaraugusta gi\u00e0 costituiva un punto di passaggio importante delle vie che portavano a sud-ovest, nei paesi celtiberi della meseta, ed a nord-ovest, nell'alta valle dell'Ebro. A nord est Caesaraugusta fu collegata, pochi decenni dopo la sua fondazione, con Osca, Tolous e Mendiculeia mentre verso settentrione, alla Gallia sudoccidentale attraverso il passo del Somport, non prima di aver attraversato l'importante piazzaforte militare di Iacca. Da quest'ultimo centro si diramava un tramo importante che, costeggiando le falde meridionali dei Pirenei, raggiungeva e superava l'attuale Pamplona.\nEra questa, un'impressionante rete viaria che attraverso numerosi ponti e viadotti copriva la maggior parte del territorio aragonese. Le strade, di un'ampiezza generalmente compresa fra i quattro metri ed i quattro metri e mezzo, erano sottoposte ad una manutenzione periodica che le rendeva praticabili in ogni epoca dell'anno. Una rete viaria di questo tipo permise ai romani non solo il consolidamento delle conquiste realizzate, ma anche lo sfruttamento razionale delle risorse umane e naturali della regione, la facilit\u00e0 nei trasporti di persone e mercanzie, e, in ultima analisi, lo sviluppo economico di quelle terre. Tale sviluppo acceler\u00f2 sicuramente, soprattutto in tarda et\u00e0 repubblicana e nei primi secoli dell'et\u00e0 imperiale, il processo di graduale romanizzazione dell'Aragona.\nEconomia e moneta.\nLa popolazione aragonese di epoca romana traeva dall'attivit\u00e0 agropecuaria la fonte principale del proprio sostentamento. Fra i cereali il frumento occupava un'importanza particolare, mentre la vite e l'olivo, probabilmente gi\u00e0 conosciuti precedentemente, iniziarono ad essere coltivati su larga scala solo in epoca romana. Ovini e caprini erano diffusi in tutta la regione, cos\u00ec come suini ed equini. Sembra che i bovini rivestissero invece un'importanza economica minore. La caccia costituiva una risorsa tutt'altro che trascurabile: in Aragona erano, e sono tuttora numerosi, cinghiali e lepri.\nFra le attivit\u00e0 secondarie vanno segnalate quelle connesse alla lavorazione dei metalli ed in primo luogo del ferro del Moncayo. Le manifatture artigianali erano diffuse in molti centri principali e secondari; ceramiche di buona fattura venivano ad esempio prodotte in un importante centro come Caesaraugusta, ma anche in piccole comunit\u00e0 come Botorrita e Osicerda.\nNotevole importanza rivestivano gli scambi commerciali, sia interprovinciali (L'Aragona faceva parte, come si \u00e8 gi\u00e0 detto, della \"Tarraconensis\"), che con altre realt\u00e0 umane ed economiche del mondo romano. Durante tutta l'et\u00e0 repubblicana gran parte del movimento commerciale avveniva con l'Italia che esportava in Aragona prodotti artistici di vario tipo, capi d'abbigliamento, manufatti di lusso e importava vino e soprattutto olio. A partire dal I secolo, la Gallia e l'Africa romana, che nel frattempo avevano conosciuto uno sviluppo economico molto sostenuto, si affiancarono come mercati a quello italico (ceramiche di produzione gallica o africana sono state rinvenute in molti centri aragonesi).\nIl territorio aragonese contava con due zecche importanti, Caesaraugusta e Bilbilis, ed altre di minore importanza (fra cui Osca e Turiasum). In queste due ultime zecche (ma secondo altri a Celsa), sembra venissero coniate le prime monete aragonesi in tarda et\u00e0 repubblicana: le quantit\u00e0 emesse erano per\u00f2 modeste e la qualit\u00e0 non eccezionale. Tori, cavalieri e teste di guerrieri erano i motivi pi\u00f9 ricorrenti. Durante l'et\u00e0 augustea, e nel secolo immediatamente successivo, di pari passo con l'espansione dei commerci, si assistette a un vigoroso sviluppo della coniazione e della circolazione monetaria in tutta la regione testimoniato dalla grande quantit\u00e0 di materiale numismatico del periodo rinvenuto in molte zone d'Aragona.\nCultura.\nArte.\nNella seconda met\u00e0 del Novecento sono venute alla luce una gran quantit\u00e0 di pitture, mosaici, statue ed altre creazioni appartenenti alle cosiddette arti minori, che hanno considerevolmente ampliato le nostre conoscenze sulla civilt\u00e0 artistica dell'Aragona in epoca romana. Per quanto riguarda la pittura, ebbe particolare importanza l'affresco che inizialmente (I secolo a.C.) segu\u00ec i modelli campani e pi\u00f9 in generale etrusco-italici caratterizzati da un marcato realismo per poi, nei primi due secoli dell'et\u00e0 imperiale, confluire in quelle forme di eclettismo cosmopolita influenzate dal naturalismo ellenistico-romano e dall'arte orientale.\nGli affreschi di Azaila (prima met\u00e0 del I secolo a.C.) sono indicativi della fase campana ed etrusco-italica mentre \"Le Fatiche di Ercole\", rinvenute nella Colonia L\u00e8pida (databili negli ultimi decenni del I secolo a.C. e nei primi decenni di quello successivo) rappresentano un punto di passaggio fra l'uno e l'altro periodo. A questi stessi anni si fanno risalire anche i ritrovamenti di Caesaraugusta e Bilblis. Un'arte pienamente inserita in quell'eclettismo cui facevamo precedentemente accenno ispira invece la \"Casa dei delfini\" (seconda met\u00e0 del I secolo), sempre realizzata nella Colonia Lepida, che nel frattempo, come abbiamo gi\u00e0 avuto modo di rilevare, aveva recuperato nuovamente il suo nome preromano: Celsa.\nNumerosi sono i rinvenimenti relativi ai mosaici aragonesi di et\u00e0 imperiale, venuti alla luce un po' ovunque, anche in centri minori come Utebo, Artieda o Albalate de Cinca. Su tutti primeggiano per\u00f2, per l'alto livello artistico raggiunto, quelli di Caesaraugusta e di Celsa. In quest'ultimo centro sono stati rinvenuti mosaici di particolare pregio con motivi sia geometrici che figurati, sia policromi che in bianco e nero tutti databili fra il I secolo a.C. ed il I secolo della nostra era. Del IV secolo \u00e8 forse il capolavoro assoluto dell'arte musiva aragonese: l\"'Orfeo\", in cui \u00e8 evidente il superamento del naturalismo ellenistico-romano ed il passaggio a forme di espressionismo, tipiche della tarda antichit\u00e0, cos\u00ec magistralmente studiate da G. Rodenwaldt. Sempre da Caesaraugusta procede uno splendido \"Trionfo di Bacco\" ed un'originale composizione musiva geometrica conservata in Santa Engracia.\nNon abbondanti sono i reperti scultorei della regione. Ad Azaila \u00e8 stata rinvenuta una statua di Q. Junius Hispanicus, in bronzo, probabilmente del I secolo a.C.; a Calatayud un busto di Tiberio (I secolo); a Tarazona una statua di Diana, mutilata, della stessa epoca. Parti di statue sono emerse nel corso del Novecento in vari centri della Regione (Saragozza, Huesca, Celsa, ecc.). In discreto Stato di conservazione \u00e8 un sarcofago trovato a S. Pedro (Huesca), con bassorilievi rappresentanti oltre al defunto, Nettuno ed Anfitrite (IV secolo).\nFra le arti cosiddette minori merita una speciale menzione la oreficeria (fra cui il celebre \"orecchino d'oro\" rinvenuto a L\u00e9cera) e la produzione di monili bronzei, fibule in particolare, talvolta di ottima fattura. Ceramiche di alto livello qualitativo furono fabbricate nell'odierna Rubielos de Mora. Queste non riuscirono per\u00f2 a soddisfare interamente la domanda locale che si rivolse anche ai mercati extrahispanici: fino ad epoca augustea quasi esclusivamente Italici (Puteoli, Aretium), e, successivamente, anche Galli (Narbona, Massalia ecc.) ed Africani (Carthago).\nLettere.\nSotto il profilo linguistico gli idiomi autoctoni aragonesi decaddero irrimediabilmente fin dai primi decenni della conquista romana: attorno alla seconda met\u00e0 del I secolo solo il basco era ancora parlato in alcune valli pirenaiche. Le iscrizioni in ibero o celtibero, ancora presenti nel I secolo a.C., almeno a giudicare dal materiale in nostro possesso, cedettero il posto gradualmente, ma irreversibilmente, al latino, fin da epoca augustea.\nIl I secolo vide anche nascere in una tranquilla e fiorente cittadina aragonese, Bilbilis, uno dei pi\u00f9 grandi geni delle lettere latine di ogni tempo: il poeta Marco Valerio Marziale (40 circa - 105 circa) che, trasferitosi in giovent\u00f9 a Roma, si impose come uno dei massimi poeti satirici del suo tempo, lasciandoci oltre millecinquecento epigrammi, cui \u00e8 per intero affidata la sua meritata fama. Osservatore acuto e mordace, spontaneo e privo di pretese intellettualistiche, seppe sublimare nelle sue raffinate composizioni storiche la realt\u00e0 quotidiana della Roma del tempo, fatta di usurai, ladri, prostitute, emarginati ed aristocratici corrotti. Talora per\u00f2 il grande poeta si lasciava prender da una sottile malinconia per la patria lontana, che traspare da molti suoi versi. Alcuni anni prima di morire volle tornare nella sua terra d'origine ma quivi inizi\u00f2 a provare un'acuta nostalgia per Roma: la realt\u00e0 provinciale della sua citt\u00e0 natale doveva apparirgli\neccessivamente angusta.\nDiffusione del cristianesimo.\nIl cristianesimo si diffuse in Aragona relativamente tardi: con ogni probabilit\u00e0 a cavallo fra il III ed il IV secolo, a giudicare almeno dalle notizie in nostro possesso. Il primo chiaro riferimento ad una personalit\u00e0 ecclesiastica locale porta la data del 306, quando il vescovo Valerio di Caesaraugusta si rec\u00f2 ad Elbira per una riunione. Valerio fu anche vittima, in quegli anni, della grande persecuzione scatenata da Diocleziano che lo costrinse ad esiliarsi al di fuori della Provincia. Nel 314 altri due rappresentanti della comunit\u00e0 cristiana di Caesaraugusta, Clemenzio e Rufino parteciparono al concilio di Arles, mentre a quello di Serdica (343), nella Dacia Mediterranea, era presente anche un vescovo di Caesaraugusta.\nNella seconda met\u00e0 del IV secolo la cristianizzazione della Regione procedette comunque speditamente: nel 380, venne convocato un concilio a Caesaraugusta, che interessava tutta la Diocesi hispanica. Senza la presenza di una numerosa comunit\u00e0 cristiana sul luogo non sarebbe stato neppure pensabile organizzare un avvenimento di tale importanza in citt\u00e0. Sono di questo periodo, olteretutto, i resti di alcuni mausolei cristiani ritrovati in zona. \u00c8 pertanto ipotizzabile che, al momento delle grandi invasioni barbariche del V secolo, la maggior parte della popolazione aragonese professasse la religione cristiana.\nRegno dei Visigoti.\nUna Conquista incruenta.\nNella Diocesi Hispanica le invasioni barbariche propriamente dette ebbero inizio nel 409, con l'entrata nella penisola, attraverso i Pirenei Occidentali, di Svevi, Alani e Vandali. L'Aragona tuttavia rest\u00f2 al margine di tali movimenti di popolazione, come quasi tutta la \"Tarraconensis\". L'ampia azione di polizia effettuata a partire dal 416 circa dai Visigoti di Vallia in nome dell'Imperatore d'Occidente Onorio contro gli altri barbari presenti sul territorio, e successivamente, le prime conquiste permanenti effettuate da questo popolo attorno alla met\u00e0 del V secolo, non coinvolsero minimamente la regione. Questa era ancora amministrata da una classe dirigente ispano-romana allorquando l'imperatore Maggiorano riun\u00ec una potente flotta a Nova Carthago, in funzione anti-vandala (poi distrutta da Genserico). Tale operazione fu resa possibile solo grazie al saldo controllo che Roma esercitava ancora sull'Aragona e su tutto il Levante centro-settentrionale ispanico.\nLa \"Tarraconensis\", fu certamente l'ultima Provincia romana a cadere in mano barbara, e ci\u00f2 avvenne non prima del regno del visigoto Eurico (466-484), che estese e consolid\u00f2 i suoi domini dalla Loira fino all'Andalusia, imponendosi come il pi\u00f9 potente sovrano delle Gallie e dell'Hispania del tempo. L'occupazione dell'attuale territorio aragonese (e della sua Provincia di appartenenza) ebbe luogo, infatti, solo negli anni settanta del V secolo in concomitanza con la caduta dell'Impero romano d'Occidente (476). Caesaraugusta e tutta la media valle dell'Ebro furono conquistate senza spargimento di sangue nel 472, l'Aragona meridionale qualche anno pi\u00f9 tardi, (474-475) mentre solo attorno al 480 Eurico pot\u00e9 effettivamente annettere nei propri domini la parte pi\u00f9 settentrionale della Regione. Dopo quasi sette secoli di dominazione ininterrotta, l'Aragona si separava definitivamente da Roma.\nLa conquista avvenne in forma generalmente pacifica, con l'unica eccezione di alcune valli del nord pirenaico abitate dai Baschi. L'Aristocrazia latifondista ispano-romana dell'attuale territorio aragonese e, pi\u00f9 in generale, della Tarraconensis trov\u00f2 pi\u00f9 conveniente scendere a patti con Eurico, insediato con la sua corte nella vicina Tolosa e ritenuto dai pi\u00f9 sovrano equo e tollerante, piuttosto che dar vita ad un movimento di resistenza da cui sarebbe senz'altro uscita perdente. Alla morte del monarca solo il Regno degli Svevi (parte della Lusitania e della Gallaecia) e la maggior parte dei territori abitati dai Cantabri e dai Baschi (Cantabria, Alta valle dell'Ebro e Pirenei occidentali) non riconoscevano, nella penisola iberica, la sovranit\u00e0 visigota.\nRomani e Goti.\nI primi stanziamenti visigoti in Aragona, e pi\u00f9 in generale nella vecchia Hispania romana, avvennero solo nell'ultimo decennio del V secolo. Acquistarono tuttavia una certa consistenza solo agli inizi del secolo successivo, con l'espulsione dei Visigoti da quasi tutta la Gallia meridionale ad opera dei Franchi (507-508) eccettuata una stretta fascia costiera della \"Narbonensis \" (la cosiddetta \"Septimania\"), fra i Pirenei ed il Rodano. Il baricentro del Regno dei visigoti venne in tal modo a spostarsi verso sud, nella penisola iberica, fino ad allora controllata da poche migliaia di uomini d'arme dislocati in alcune zone strategiche o particolarmente conflittive. La corte si trasfer\u00ec dapprima in varie localit\u00e0 della Septimania e della Catalogna (fra cui anche Barcino), poi, attorno alla met\u00e0 del VI secolo, si install\u00f2 definitivamente a Toletum, dove permase fino alla conquista araba (711-718)\nNel 554 la liberazione di parte dell'Hispania sud-occidentale da parte di un esercito romano-orientale nel quadro della politica giustinianea di riconquista degli ex province romane d'occidente non coinvolse l'Aragona, che rest\u00f2 in potere dei Visigoti. La regione non ebbe a soffrire neppure durante le due sanguinose guerre condotte da Leovigildo (569-586) contro i Suabi o Svevi che si combatterono nell'Hispania nord occidentale ed in Lusitania e che terminarono con il definitivo annientamento di questo popolo germanico (585) e l'annessione dei loro territori nello Stato visigoto.\nLa reale consistenza della popolazione visigota in Hispania viene generalmente calcolata dagli storici fra le centomila e le centocinquantamila unit\u00e0 su una popolazione non inferiore ai sette milioni di abitanti. La maggior parte delle necropoli \"germaniche\" del VI secolo venute alla luce (una sessantina) \u00e8 dislocata nella meseta castigliana, e, in minor misura, in Andalusia ed in altre aree, ma nessuna in Aragona. La prima, ed unica, necropoli venuta alla luce nella Regione, \u00e8 del VII secolo. L'Aragona, e pi\u00f9 in generale la vecchia \"Tarraconensis\" fu, una delle zone meno germanizzate d'Hispania, e ci\u00f2 risulta anche evidente dalla quasi totale assenza di chiese ed edifici pubblici di rilievo sul suo territorio durante tutta l'et\u00e0 visigota.\nGoti romanizzati.\nI due rami del popolo goto (Ostrogoti e Visigoti), furono, insieme ai Franchi, i barbari che si romanizzarono pi\u00f9 intensamente e precocemente. Durante il regno di Leovigildo (567-586) fu abrogato il divieto di contrarre matrimoni misti fra hispano-romani e visigoti e nel 587, con il III concilio di Toledo, ebbe luogo la conversione della dinastia reale dall'arianesimo al Cattolicesimo. Tale conversione, solennemente ratificata con il III concilio di Toledo (589), fu immediatamente seguita, come avveniva all'epoca, da quella della grande maggioranza dei loro sudditi germanici. \u00c8 di questo periodo anche il progressivo declino della lingua visigota che, del resto, non si era mai riuscita ad imporre n\u00e9 nell'amministrazione n\u00e9 in altri ambiti pubblici, sul latino.\nL'assorbimento dell'elemento germanico in quello ispano-romano, non fu tuttavia indolore: in molte zone scoppiarono insurrezioni acuite spesso dalla sostituzione, in Lusitania e Gallaecia, della vecchia classe dirigente svevo-germanica, gi\u00e0 integratasi con quella autoctona, con una nuova classe germanico-visigota subentrata alla vecchia per diritto di conquista. Nelle zone limitrofe ai domini romano-orientali dell'Hispania, che si estendevano dal Guadalquivir fin allo \"Xucar\", alle porte di Valencia, ed in particolare nei territori baetici restati in mano visigota, le agitazioni furono anche numerose, almeno fino al 587, anno della conversione del re visigoto Recaredo. Molti ispano-romani vedevano infatti nel grande Giustiniano, latino di lingua e sentimenti, e nei suoi successori, dei naturali protettori della religione cattolica e dei possibili alleati per limitare il potere dei propri sovrani. Questi, di origine germanica e professanti l'arianesimo, erano infatti percepiti ancora come semibarbari ed eretici.\nIn Aragona non si registrarono, o per lo meno non sono documentabili, agitazioni di tale tipo, data, come si \u00e8 gi\u00e0 accennato, la scarsissima presenza numerica visigota sul proprio territorio. L'alleanza fra la vecchia classe dirigente hispano-romana e quella germanica non venne infatti mai meno durante i due secoli e mezzo di dominazione visigota nella Regione: negli anni trenta del VI secolo, l'invasione dei Franchi di Chidilberto, che avevano conquistato con relativa facilit\u00e0 Pamplona e la Navarra, si infranse sotto le mura di Caesaraugusta; nel 580, Vincenzo, vescovo di Caesaraugusta e massima autorit\u00e0 religiosa in Aragona, con la sua politica di riavvicinamento all'elemento germanico della popolazione, culminata con la sua stessa adesione all'arianesimo, diede un forte impulso al clima di distensione fra i due popoli che si tradusse sei anni pi\u00f9 tardi nella conversione al cattolicesimo del re Recaredo (587); nel 653 fu ancora Caesaraugusta a resistere impavidamente ad un poderoso esercito di ribelli visigoti e baschi, capeggiato dal nobile Froja, dando la possibilit\u00e0 al re Recesvindo di intervenire e soffocare la rivolta; nel 672 infine, l'Aragona tutta si rifiut\u00f2 di seguire la Catalogna e la Septimania nella rivolta contro Vamba capeggiata dal duca Paolo, che, proclamatosi re, aveva raccolto un numeroso esercito formato da Franchi, Goti ed Hispanoromani.\nAragona islamica.\nLa Conquista.\nNel 711 un esercito musulmano proveniente dall'Africa attravers\u00f2 il futuro stretto di Gibilterra ed sbarc\u00f2 in Spagna. Nel 714 entr\u00f2 in Aragona, e dilag\u00f2 nella valle dell'Ebro. La rapidit\u00e0 con cui avvenne la conquista della massima parte dell'Aragona (e dell'intera penisola) da parte degli Islamici ha aperto un dibattito storiografico che non pu\u00f2 dirsi concluso neppure oggi.\nSi \u00e8 detto da pi\u00f9 parti che la mancanza di una base etnica omogenea (germanici da una parte, hispano-romani dall'altra) non abbia giovato ad alimentare una resistenza valida da parte delle popolazioni autoctone. Questa tesi presta il fianco a molte, fondate critiche: al momento dell'invasione musulmana i Visigoti avevano gi\u00e0 perso infatti da tempo i due principali elementi che contraddistinguono, o dovrebbero contraddistinguere una nazione: la propria lingua e la propria religione. In altre parole si erano romanizzati. Questa ipotesi di studio \u00e8 ancor meno applicabile all'Aragona, data l'esiguit\u00e0, come si \u00e8 pi\u00f9 volte accennato, della componente germanica sul territorio regionale.\nSi \u00e8 anche parlato della debolezza endemica della monarchia visigota, con le sue discordie interne e le sue faide familiari. Forse questa tesi \u00e8 dotata di un maggiore fondamento rispetto alla precedente, ma se analizziamo quanto avveniva all'epoca in altre contrade dell'Europa romano-germanica, Gallia merovingia compresa, ci renderemo conto che l'instabilit\u00e0 politica non era radicata solo in terre hispaniche. Non possiamo comunque approfondire ulteriormente un dibattito cos\u00ec ampio in questa sede. Va per\u00f2 rilevato un fatto incontrovertibile: un pugno di conquistatori govern\u00f2 subito con la collaborazione e l'acquiescenza di gran parte della popolazione aragonese. Dove la resistenza si produsse con vigore, divenendo in breve insormontabile, fu nei Pirenei aragonesi. E fu grazie a questa resistenza che nacque fra le montagne pirenaiche una piccola entit\u00e0 politica che con i secoli si estese a tutta la Spagna nord-orientale e a parte del Mediterraneo: il Regno d'Aragona.\nL'Organizzazione territoriale e amministrativa.\nFino alla caduta della dinastia Omayyade di Cordoba (1031) il territorio aragonese faceva quasi interamente parte della \"Marca estrema\" (Al-Tagr al-Aqsa) retta da un governatore generale, o \"wali\", che normalmente risiedeva a Saragozza, Solo l'estrema parte sud-occidentale dell'attuale provincia di Teruel (Albarrac\u00edn e la stessa Teruel) apparteneva alla \"Marca Media\" (al-Tagr al-Awsat), il cui wali aveva la sua corte a Toledo. Va rilevato che il wali svolgeva funzioni sia civili che militari. A lui facevano capo i vari governatorati locali, molti dei quali venivano nominati direttamente dall'Emiro, poi Califfo di Cordoba (secondo quanto riportato dal celebre storico arabo-andaluso Ahmad al-Razi). Fra i governatorati locali della \"Marca Estrema\" si segnalavano per importanza, oltre quello di Saragozza, sede del potere regionale, anche quelli di Huesca e Calatayud.\nCon lo smembramento del Califfato degli Omayyadi, non solo il governatorato generale della Marca Estrema, ma anche gli altri Governati generali iberici, e non pochi governatorati locali, si costituirono in entit\u00e0 statuali completamente indipendenti da C\u00f3rdoba, denominate Taife (o Regni di Taifa). La massima parte dell'Aragona islamica continu\u00f2 ad appartenere all'ex-Marca Estrema passata a conformare, dopo il 1031, la Taifa di Saragozza (o \"Zaragoza\" o \"Saraqusta\") mentre l'estremit\u00e0 sudoccidentale della regione, precedentemente amministrata dal Governatorato generale di Toledo, venne a costituire un'entit\u00e0 statuale sovrana: la Taifa di Albarrac\u00edn. Nell'Aragona settentrionale pirenaica, si erano invece gi\u00e0 costituite da tempo, come vedremo in seguito, le due contee cristiane di Aragona e di Ribagorza (con il territorio del Sobrarbe) che all'epoca dell'estinzione della dinastia omayyade erano ancora unite dinasticamente al Regno di Pamplona.\nMusulmani e Cristiani.\nA partire dalla met\u00e0 dell'VIII secolo raggiunsero l'Aragona centrale e meridionale gruppi islamici procedenti sia dal sud ispanico che dalla penisola arabica e dall'Africa settentrionale. Erano per lo pi\u00f9 famiglie di agricoltori oppure militari ritiratisi dal servizio attivo. Non \u00e8 agevole determinare la consistenza numerica di questi immigrati di origine sia arabo-peninsulare (soprattutto yemenita) che berbera (nordafricana). Secondo Ibn Hazm i primi si erano trasferiti in massima parte nelle citt\u00e0 (Saragozza, Calatayud e Daroca in particolare) mentre per quanto riguarda i berberi si stabilirono preferentemente nelle valli del Jal\u00f3n, dell'Ebro e nella regione di Albarrac\u00edn. Il Nord pirenaico rest\u00f2 completamente al di fuori da tali correnti migratorie.\nLa gran maggioranza della popolazione continu\u00f2 comunque ad essere costituita da elementi autoctoni di origine hispano-romano-visigota che generalmente restarono legati alla religione cristiana (i cosiddetti \"Mozarabi\") Le conversioni all'Islam furono tutt'altro che infrequenti e molte fra le grandi famiglie della classe dirigente musulmana del tempo erano di procedenza cristiano-aragonese: quella dei Banu Qasi, dei Banu Amrus, dei Banu Sabrit, fra le altre. I convertiti alla religione musulmana i cosiddetti \"Mulad\u00edes\" (dall'arabo \"muwallad\") conservarono propri tratti distintivi di chiara derivazione hispano-gotico-romana, manifestando uno spirito di corpo che spesso si contrappose a quello dei dominatori arabi o berberi. A questo proposito va detto che ancora nell'XI secolo, tracce evidenti di tali contrapposizioni trovarono eco in alcuni cronisti del tempo (Ibn Hayy\u0101n ed Ibn Garsiya in particolare).\nCitt\u00e0 e sviluppo urbano.\nLa Marca Estrema di al-\u00c1ndalus fu caratterizzata da una rinascita pressoch\u00e9 generalizzata dei suoi centri urbani, che, dopo la grande floridezza di et\u00e0 romana, avevano conosciuto una decadenza pi\u00f9 o meno accentuata durante il dominio visigoto. La citt\u00e0 di Saragozza torn\u00f2 ad imporsi come prima citt\u00e0 della Regione, con i suoi 16.000 abitanti circa, seguita a una certa distanza da Huesca (7.600 abitanti), Calatayud e Barbastro. Tarazona invece, non riusc\u00ec a recuperare il rango che aveva in epoca imperiale, dal momento che le fu preferita, come sede amministrativa di zona, la citt\u00e0 di Tudela (nell'attuale Navarra). Ai musulmani si deve la fondazione anche di molti centri minori, fra cui Daroca e Albarrc\u00edn (quest'ultima dipendente da Toledo). Si calcola che i toponimi urbani di origine araba costituiscano oltre l'11% del totale per le attuali province aragonesi di Saragozza e Teruel; per l'attuale provincia di Huesca la percentuale \u00e8 invece di gran lunga inferiore (5,5% circa) data, come vedremo, la presenza nella parte settentrionale della provincia, di una contea, poi regno, cristiano non soggetto al dominio islamico.\nEconomia e finanza.\nL'epoca islamica fu caratterizzata da un considerevole incremento delle attivit\u00e0 agricole, dovuto in primo luogo, al perfezionamento delle tecniche di irrigazione e canalizzazione della rete idrica regionale che gi\u00e0 in et\u00e0 romana avevano avuto un consistente sviluppo per poi decadere in et\u00e0 visigota. Secondo alcuni studiosi, anzi (fra cui il celebre Gim\u00e9nez Soler), il maggior merito degli invasori islamici fu quello di aver approfittato della precedente rete idrica romana, restaurandola dopo secoli di abbandono, per adattarla poi alle vecchie e nuove coltivazioni procedenti dal Nord Africa e dall'Oriente medio. Molti storici aragonesi, pur riconoscendo il debito contratto dai musulmani verso i romani, mettono in evidenza la profonda originalit\u00e0 di alcune opere di Ingegneria idraulica araba, fra cui quelle dell'acquedotto sotterraneo di S\u00e1daba, o quelle a cielo aperto di Muel e di Longares. \u00c8 del secolo IX e X la legislazione islamica (la celebre \"Xarea\") sullo sfruttamento e il godimento delle acque, dal momento che queste vengono considerate patrimonio comune di tutti gli usufruttuari. Va infine ricordato che durante l'et\u00e0 islamica si svilupp\u00f2 in Aragona, a livelli mai conosciuti in precedenza, l'allevamento ovino e caprino, che ancor oggi costituisce una fra le pi\u00f9 importanti attivit\u00e0 agropecuarie della Regione.\nmusulmano.\nPer quanto riguarda l'industria va segnalato il grande sviluppo della concia delle pelli che ebbe in Saragozza il suo centro principale (una vivace descrizione di tale attivit\u00e0 ci viene fatta dal cronista al-'Udr\u012b nell'XI secolo). Anche l'industria tessile legata sia alla lavorazione della lana (Saragozza, Huesca), che del cotone (Saragozza e Calatayud) e del lino (Saragozza) ebbe una vasta diffusione in tutta la regione. Un certo sviluppo conobbe anche l'industria metallurgica e quella bellica (conosciute ed apprezzate le spade di Saragozza e gli elmi di Huesca). Ad alti livelli fu portata infine la ceramica (celebre la ceramica dorata di Calatayd), la cui prosperit\u00e0 sopravvisse, in taluni casi, alla riconquista cristiana (Muel).\nAnche il commercio, in et\u00e0 musulmana, marci\u00f2 di pari passo con l'abbondante e variata gamma di prodotti agricoli ed industriali consumati \"in loco\" o esportati nel sud peninsolare e nel Mediterraneo musulmano. Fra questi ultimi si segnalavano le ceramiche di Muel e quelle dorate di Calatayud (secondo una testimonianza del geografo e cronista arabo al-Idr\u012bs\u012b). Saragozza fu all'epoca il pi\u00f9 importante emporio commerciale aragonese e il massimo nodo di comunicazioni della \"Marca Estrema\", una citt\u00e0 la cui ricchezza destava la cupidigia dei guerrieri cristiani del nord pirenaico, gente fiera e pronta a battersi fino alla morte per liberare la propria terra dall'invasore\nNella Marca estrema, venne utilizzato, durante quasi tutta l'epoca Omayyade, lo stesso tipo di moneta che nel resto del'al-Andalus e cio\u00e8 il \"dirham\", che veniva generalmente coniato a Cordoba, a Toledo o a Valencia. Ancor prima della caduta della dinastia Omayyade per\u00f2, si iniziarono a coniare monete a Saragozza (attorno al 1020). Con la caduta degli Omayyadi entrarono in funzione (subito dopo il 1040), anche le zecche di Calatayud e di Huesca.\nAnche le monete coniate in Aragona dopo il 1020 continuarono a chiamarsi dirhams, ma con caratteristiche proprie e con una circolazione generalmente circoscritta alla Taifa di Saragozza ed alle Taife limitrofe, come quella di Albarrac\u00ecn, che non possedeva una zecca propria. Ricordiamo che tale moneta poteva essere d'argento o d'oro e presentare un peso e un diametro variabili a seconda dell'epoca di coniazione.\nCultura, arte e pensiero.\nSaragozza e, in misura minore, Huesca, furono i centri della cultura musulmana della Regione. Una cultura che inizi\u00f2 a manifestarsi attorno alla met\u00e0 del IX secolo, quando il processo di islamizzazione del paese aveva ormai coinvolto degli strati sempre pi\u00f9 ampi di popolazione autoctona. Sono di quel periodo i primi trattati scientifici di matematica ed algebra, giuridici (fra cui il celebre \"al-Mudawanna\") e letterari. Grande diffusione ebbe nella Regione una grammatica araba redatta da Yahy\u00e0 al-Abayad e pubblicata a Saragozza (attorno all'880). Nei secoli successivi uscirono anche un certo numero di trattati di medicina, filosofia, religione, storia e geografia. Gran parte di questa produzione and\u00f2 per\u00f2 perduta come una \"Storia di Huesca\", curata da M\u016bs\u00e0 H\u0101r\u016bn che noi conosciamo solo attraverso le citazioni di altri autori dell'epoca.\nLa narrativa (soprattutto romanzi brevi e racconti), trova forse il suo punto pi\u00f9 alto nell'opera di al-Turt\u016bs\u012b, (\"Il Tortosino\"), nato, come indica il nome con cui \u00e8 oggi conosciuto, nella citt\u00e0 di Tortosa, ma vissuto nell'Aragona islamica attorno alla seconda met\u00e0 dell'XI secolo. Nel suo capolavoro, il Sir\u0101\u0177 al-mul\u016bk (\"La lampada dei principi\") raccolta di novelle ed aneddoti esemplari, sono riflessi i valori islamici del tempo, l'eroismo, la fedelt\u00e0 verso gli amici, la solidariet\u00e0 nei confronti dei poveri e dei reietti.\nAnche la poesia fu ampiamente coltivata nella Saragozza islamica, che richiam\u00f2 poeti da altre regioni di al-Andalus ed in particolare da Cordoba. Di questa citt\u00e0 sono Q\u0101sim B. T\u0101bit e al-Ram\u0101d\u012b, entrambi vissuti nel X secolo. Fra i poeti pi\u00f9 propriamente islamico-aragonesi vanno citati Ahmad al-Ans\u0101r\u012b, Sulaym\u0101n al-Qays\u012b e, il celebre \"Macellaio\", cos\u00ec chiamato per l'attivit\u00e0 lavorativa esercitata (primi decenni del XII secolo) autore di versi epici sulla storia di Saragozza e dei suoi governanti.\nCapolavoro dell'architettura islamica in terra d'Aragona \u00e8 l'Aljafer\u00eda di Saragozza della seconda met\u00e0 dell'XI secolo, ma ultimata solo nel primo decennio del secolo successivo, alla vigilia della riconquista cristiana della citt\u00e0 (1118). Sede degli ultimi sovrani della Taifa resisi completamente indipendenti dal califfato omayyade dopo la sua definitiva caduta 1031, l'Aljafer\u00eda fu utilizzata anche dal re d'Aragona Pietro IV il Cerimonioso e Fernando il Cattolico. Questo spiega come molti interni, specialmente quelli situati nel piano superiore (primo fra tutti la \"Sala del Trono\") abbiano connotazioni ornamentali tipicamente rinascimentali Nonostante queste modifiche posteriori, la struttura del palazzo continua tuttavia a conservare una stretta parentela con i grandi edifici governativi di C\u00f3rdoba e, pi\u00f9 in generale, con l'architettura musulmana in terra hispanica.\nFormazione e sviluppo della Contea d'Aragona.\nI Protettorati Franchi di Aragona e Ribagorza.\nI Musulmani non riuscirono mai a controllare le zone pirenaiche hispaniche, nelle quali, durante la prima met\u00e0 del IX secolo iniziarono a formarsi dei raggruppamenti politici autonomi o semiautonomi (Contea di Ribagorza, Contea di Aragona e, successivamente, il Regno di Pamplona). La forte monarchia franca, baluardo dell'Europa cristiana ad occidente, cos\u00ec come Bisanzio lo era all'epoca di quella ad oriente, diede indubbiamente un forte impulso alla costituzione di tali entit\u00e0 statuali che con il tempo si sarebbero trasformati in veri e propri Regni. Il primo a costituirsi in terre aragonesi, non fu per\u00f2 il Regno d'Aragona, bens\u00ec la Marca di Ribagorza e Pallars, nell'estremit\u00e0 nord-orientale della Regione.\nFin dal primo decennio del IX secolo, i Conti Franchi di Tolosa, vassalli di Carlo Magno Imperatore, si erano spinti nel versante spagnolo pirenaico, offrendo protezione ai cristiani arroccati nelle terre del Ribagorza che avevano accolto fra le loro file numerosi fuggitivi cristiani procedenti dalla valle dell'Ebro e da altre contrade assoggettate al dominio musulmano. Tale politica era caldamente appoggiata dallo stesso Imperatore che voleva creare una serie di stati cuscinetto fra i suoi domini e quelli musulmani. Alcuni monasteri (\"Labaix\", \"Ala\u00f3n\" e \"Burgal\", fanno atto di sottomissione ai Conti di Tolosa fin dall'806-807 e successivamente anche i castelli di \"Orrit\" e \"Sopeira\" (810 circa). Nell'839 viene menzionata per la prima volta l'intera marca di Ribagorza e Pallars non ancora per\u00f2 costituitasi in entit\u00e0 autonoma. Lo sar\u00e0 soltanto nell'872, quando il conte Ram\u00f3n I si render\u00e0 indipendente dai Conti di Tolosa, pur riconoscendosi vassallo dei re Franchi.\nDopo vari tentativi infruttuosi i Carolingi furono in grado, attorno all'830, di creare nell'Aragona nord-occidentale (non lontano dalle sorgenti del fiume Arag\u00f3n), quello che i Conti di Tolosa erano riusciti a costituire una ventina d'anni prima nella Ribagorza, e cio\u00e8 un'entit\u00e0 vassalla con a capo il nobile Galindo I Azn\u00e1rez, figlio di un noto condottiero locale (Aznar Galindez I) distintosi al fianco dei Franchi nelle lotte che questi avevano sostenuto contro i Musulmani nei primi due decenni del IX secolo. Centro del potere di questo nuovo feudo carolingio erano le valli di Hecho e di Ans\u00f3. Era nato il primo nucleo della Contea, poi Regno, di Aragona.\nAnnessione al Regno di Pamplona.\nA cavallo fra il IX e il X secolo il conte Galindo II Azn\u00e1rez\nampli\u00f2 i suoi domini estendendoli fino al Canal de Berd\u00fan e all'alta Valle del G\u00e1llego. Il matrimonio di sua figlia, Tota Galindona, con Bernardo Unifredo, figlio del Conte di Ribagorza-Pallars Ramiro I, permise a Galindo II Aznarez di raggiungere un accordo con il consuocero assoggettando molte delle terre poste fra i suoi domini e la Ribagorza. A questo punto il re di Pamplona, Sancho I Garc\u00e9s, intervenne, temendo un'unione fra le due contee, e attorno al 920-922 occup\u00f2 l'intera Contea di Aragona. Il conte Galindo fu costretto a dare in moglie un'altra sua figlia, Andregota, al primogenito del suo rivale, l'erede al trono Garc\u00eda I S\u00e1nchez che, alla morte del suocero, assoggett\u00f2 anche l'Aragona. Garc\u00eda pretese infatti da suo cognato Gut\u00edscolo un vero e proprio atto di sottomissione, preludio di quella che pochi anni pi\u00f9 tardi si sarebbe configurata come una vera e propria annessione dell'Aragona al Regno di Pamplona e che ebbe luogo nel 958, alla morte dell'ultimo discendente di Galindo, il conte Fortu\u00f1o.\nA differenza di quella d'Aragona, la Contea di Ribagorza conserv\u00f2 la propria indipendenza riuscendo anzi ad estendersi ulteriormente verso ovest, in alcune zone del Sobrarbe. Attorno al 920, per volere del conte Bernardo, il Pallars fu smembrato dallo Stato ribagozano per venire assegnato ad uno dei suoi figli, Isarno. Inseritosi nell'orbita delle contee catalane (Urgell, Barcelona), il Pallars entr\u00f2 a far parte della Corona d'Aragona solo nella prima met\u00e0 del XII secolo. Nella Ribagorza furono eretti in questo periodo (X secolo) una quindicina di castelli (Castej\u00f3n de Sos, Suert, Roda de Is\u00e1bena, ecc.) a difesa delle nuove frontiere. Nel 956 il conte Odesindo riusciva finalmente ad ottenere da Roma la costituzione sui suoi territori di un vescovato, con sede a R\u00f3da de Isabena. Tale Diocesi dette un particolare impulso, nei decenni successivi, al consolidamento della presenza cristiana sul territorio attraverso l'erezione di nuovi monasteri (Urmella, Benasque, San Miguel ecc.). Pertanto, mentre la Contea di Aragona era entrata, in quegli anni, in uno dei periodi pi\u00f9 oscuri della sua Storia, lo Stato ribagorzano stava invece vivendo, nella seconda met\u00e0 del X secolo, un'epoca di pace e di diffusa prosperit\u00e0.\nFormazione e sviluppo del Regno d'Aragona.\nDa Contee a Regno.\nAgli albori dell'XI secolo la Contea di Ribagorza fu invasa dai Musulmani. In pochi mesi, a cavallo fra il 1006 ed il 1007 la parte meridionale del piccolo Stato fu occupato ed i suoi abitanti costretti ad assoggettarsi al potere islamico ed alle sue leggi. Lo stesso vescovo Aimerico venne fatto prigioniero e liberato solo in seguito al pagamento di un cospicuo riscatto. Alcuni monasteri vennero abbandonati e saccheggiati dagli invasori. Il re di Pamplona Sancho III Garc\u00e9s di Navarra \"il Grande\", che ancora teneva assoggettata la contea di Aragona, approfitt\u00f2 della situazione per entrare con le sue truppe nel Sobrarbe, territorio lungamente conteso fra le contee di Aragona, Ribagorza e la Marca Estrema islamica, per annetterlo (1015-1017). Qualche anno pi\u00f9 tardi anche la Contea di Ribagorza fu definitivamente incorporata ai suoi domini (1020-1025) ed unita al Sobrarbe. La morte di Sancho III avvenuta nel 1035, ebbe per\u00f2 una conseguenza imprevista: l'unione dinastica delle due contee di Aragona e Ribagorza (con il Sobrarbe) e la separazione di entrambe dal Regno di Pamplona. Sancho III, nel 1030 circa, aveva infatti provveduto ad investire i due figli minori Ramiro I e Gonzalo rispettivamente della contea di Aragona, (che per volont\u00e0 reale si sarebbe convertita in Regno alla sua morte) e di quella di Ribagorza e Sobrarbe. La morte improvvisa di Gonzalo, assassinato in circostanze oscure nel 1045, indusse i signori del Ribagorza e Sobrarbe, con l'appoggio dello stesso vescovo di Roda di Isabena, ad offrire il feudo al re Ramiro I, divenuto fin dal 1035 Re d'Aragona, e suggellando in tal modo la definitiva unione dinastica fra le due entit\u00e0 statuali.\nGli Inizi della Riconquista cristiana.\nIn seguito alla caduta della dinastia Omayyade, in Aragona si costitu\u00ec un vero e proprio principato indipendente (\"Taifa\") sotto la dinastia dei Ban\u016b-Hud (1038-1048). Nel 1048 il trono and\u00f2 a Y\u016bsuf al-Muzaffar che lo detenne fino al 1063. In questo periodo i vari governatorati musulmani iniziarono a rendersi sempre pi\u00f9 indipendenti da Saragozza e a conservare con Y\u016bsuf vincoli di sudditanza puramente nominali. Il recentemente costituito Regno di Aragona approfitt\u00f2 di questa situazione fluida per intraprendere una vera e propria riconquista non solo dei territori della Ribagorza-Pallars caduti in mano musulmana qualche decennio prima, ma anche di quelli profondamente islamizzati situati in Aragona centrale.\nVa subito detto che l'esigua base territoriale e demografica delle due regioni (Aragona e Ribagorza-Sobrarbe), che costituivano il Regno non lasciava in assoluto prevedere il favorevole sviluppo della riconquista che, iniziata attorno alla met\u00e0 dell'XI secolo, si concluse nel 1170 con la capitolazione dell'ultimo baluardo moro in terra aragonese: Albarrac\u00edn. Certo, aiuti vi furono da parte di alcuni stati cristiani del tempo (Regno di Francia, Navarra, Contea di Barcellona ecc.), ma anche la Taifa di Saragozza ricevette armi e uomini dal sud peninsulare, soprattutto dopo il 1110, quando la citt\u00e0 cacci\u00f2 il suo ultimo sovrano indipendente, Im\u0101d al-Dawla, e si incorpor\u00f2 nello Stato Almoravide appena costituito.\nFra il 1048 ed il 1063 non solo vennero recuperati i territori della Ribagorza, persi, come si \u00e8 gi\u00e0 detto nel 1007-1008, ma si costrinse Y\u016bsuf al-Muzaffar a pagare un tributo annuo a Ramiro I di Aragona. Nel 1064 le armi cristiane espugnarono l'importante piazzaforte di Barbastro: la citt\u00e0 venne saccheggiata e la popolazione musulmana presente fu, in gran parte, massacrata. La capitolazione di Barbastro segn\u00f2 l'inizio di una lunga scia di sangue, e di morte, che sia da parte cristiana che da parte mora contraddistinse questo cruciale periodo della Storia d'Aragona e di Spagna che va sotto il nome di Riconquista.\nBarbastro venne riconquistata dai Mori l'anno successivo (1065), ma i cristiani dilagarono nel prepireneo, attestandosi quasi alle porte delle citt\u00e0 di Graus e Huesca. La morte di Ramiro I (1069) fren\u00f2 per alcuni anni gli ardori espansionistici del regno d'Aragona. Anche Sancho Ramirez, succeduto a suo padre, fu un lottatore, ma dovette provvedere a consolidare il suo potere all'interno del Regno e a rimpinguare le casse vuote dello Stato. Nel 1068, con suo padre ancora in vita, si era recato a Roma per fare atto di sottomissione al Papa e dichiararsi suo vassallo. Da quel momento, e per quasi cinquecento anni, inizi\u00f2 ad essere corrisposto al successore di San Pietro, da parte del Re d'Aragona, un tributo periodico (nominale) per riaffermare i propri rapporti di sudditanza nei confronti della Chiesa di Roma ed un vincolo feudale foriero di benefici futuri. Benefici che nei secoli successivi si chiameranno Sicilia, Sardegna e Corsica.\nLa guerra riprese negli anni ottanta del secolo: nel 1083 cadde Graus, centro strategicamente importante per il controllo del pre-pireneo aragonese, e, finalmente, nel 1096 venne espugnata Huesca, seconda citt\u00e0 della Taifa per importanza (subito dopo Saragozza) e chiave di accesso alla valle dell'Ebro. Il secolo si chiuse con la definitiva riconquista di Barbastro (1100) divenuta nel frattempo una delle piazzeforti meglio difese dell'Aragona musulmana, e giudicata imprendibile da un cronista del tempo.\nAlfonso I e la riconquista.\nCon l'ascesa al potere di Alfonso I \"El Batallador\" la Riconquista ricevette un impulso decisivo. Durante i trent'anni del suo regno (1104-1134) vennero strappati ai Musulmani ben 18.197\u00a0km\u00b2 di territorio, (pari a circa 1/3 dell'attuale Aragona) corrispondenti alla parte pi\u00f9 popolata ed economicamente attiva della Taifa. Figlio di Sancho Ramirez e della nobildonna francese Felicia de Roussy, Alfonso ebbe la possibilit\u00e0 di arruolare truppe al nord dei Pirenei, in Aquitania in particolare. Ejea de los Caballeros e Tauste caddero nel 1105, Tamarite de Litera nel 1107. Con la battaglia di Valtierra (24 gennaio 1110) la cavalleria cristiana fece strage dell'esercito musulmano che pur si batt\u00e9 con valore: le porte di Saragozza sembrarono aprirsi al vincitore. Ma la disperazione oper\u00f2 il miracolo: quattro mesi pi\u00f9 tardi la popolazione della capitale della Taifa depose il suo sovrano legittimo, Abd al-Malik, e consegn\u00f2 Saragozza agli Almoravidi che occuparono la citt\u00e0 (31 maggio 1110) e l'Aragona ancora islamica. Truppe fresche affluirono dalle altre regioni di al-Andalus. Alfonso prefer\u00ec non sferrare l'attacco decisivo ed attendere.\nL'offensiva riprese solo sette anni pi\u00f9 tardi, nel 1117, con la conquista di Morella (oggi nella Comunit\u00e0 Valenciana). Nell'anno successivo, Alfonso I, alla testa di un numeroso esercito aragonese integrato da truppe catalane, navarre e francesi si spinse fino a Saragozza, cingendola d'assedio. Il 18 dicembre 1118 la capitale della Taifa venne espugnata. Con Saragozza, croll\u00f2 tutto il fronte musulmano dell'Ebro: Tudela cadde due mesi dopo (1119) e alla fine di quello stesso anno vennero riconquistate da Alfonso I Tarazona e Borja. Nel 1120 la vittoria di Cutanda apr\u00ec le porte ai cristiani di Calatayud e Daroca, due importanti citt\u00e0 fortificate islamiche. Verso sud Belchite e Monreal del Campo vennero riconquistate fra il 1122 e il 1124. Cella e Molina de Arag\u00f3n si arresero al re aragonese rispettivamente nel 1126 e 1127. Mequinenza fu l'ultimo grande successo del \"Batallador\" (1133). All'indomani della morte del gran re, i cristiani vennero per\u00f2 sconfitti da un esercito islamico alle porte di Fraga (17 luglio del 1134) e la spinta riconquistatrice si arrestava nuovamente. Sarebbe ripresa con maggior vigore negli ultimi decenni del XII e agli inizi del XIII secolo, portando alla liberazione dal giogo musulmano di Albarrac\u00edn (1184), Ademuz (1210), e infine Rubielos de Mora (1223). Con l'incorporazione di quest'ultima piazzaforte islamica, la Reconquista dell'Aragona poteva considerarsi conclusa.\nLa Corona d'Aragona.\nNascita della Corona.\nNel 1163 si verific\u00f2 un avvenimento di capitale importanza per la storia dell'Aragona: il re d'Aragona Alfonso II, eredit\u00f2 da sua madre, Petronilla, la contea di Barcellona. Da tale momento, e fino al 1707-1716 l'Aragona diede vita a una entit\u00e0 statuale, conosciuta come Corona d'Aragona, che comprendeva oltre all'attuale, ed omonima, regione amministrativa e la Catalogna, anche le Isole Baleari (dal XIII secolo), il Regno di Valencia (Dal XIII secolo), l'attuale Linguadoca (perso nel XIII secolo), il Regno di Sicilia (acquisito nel 1282), il Regno di Sardegna (dal XIV secolo) ed il Regno di Napoli (dalla prima met\u00e0 del XV secolo). Anche il ducato greco di Atene e Neopatria, fu, per lungo tempo, uno Stato vassallo gestito prima dai re del ramo aragonese di Sicilia con l'appoggio della compagnia di ventura degli Almog\u00e0ver, poi direttamente dai monarchi d'Aragona. Questi ultimi si fregiarono anche, a partire dal 1297, del titolo di re di Corsica conferito loro da papa Bonifacio VIII, sebbene non sarebbero mai riusciti a prendere l'effettivo possesso dell'isola.\nUna Federazione plurinazionale.\nIl vero cuore di questa Corona fu, fino agli inizi del XIII secolo, l'Aragona, ma successivamente il baricentro del Regno si spost\u00f2 prima in Catalogna (Barcellona), poi a Valencia (a cavallo fra il XIV ed il XV secolo), ed infine, durante il regno di Alfonso il Magnanimo (1416-1458), a Napoli. Gli Stati appartenenti alla Corona di Aragona venivano governati nel rispetto delle rispettive costituzioni, generalmente tutelate da parlamenti locali. Era un sistema di governo molto avanzato per l'epoca e precorritore del moderno federalismo. La corona di Aragona si configur\u00f2, soprattutto fra il XIII ed il XV secolo, come un vero e proprio \"Impero mediterraneo\", che rivaleggiava con le potenti citt\u00e0-stato italiane del tempo (Venezia e Genova in particolare), con la monarchia castigliana, con quella francese e con Bisanzio.\nLa Corona aragonese, multietnica e plurilingue, ebbe, per lungo tempo, una classe dirigente di cultura ed idioma predominantemente catalani. A questo proposito va ricordato che il celebre trattato concernente la legislazione marittima catalano-aragonese, che imponeva le sue regole ferree a buona parte del Mediterraneo fu redatto in catalano (\"Llibre del Consolat del Mar\"). Con l'avvento al potere della dinastia dei Trast\u00e1mara (1412) la corona di Aragona inizi\u00f2 gradualmente a castiglianizzarsi.\nUnione dinastica con il Regno di Castiglia.\nNel 1479, si realizz\u00f2 l'unione dinastica fra Castiglia ed Aragona, suggellata dal matrimonio di Ferdinando II d'Aragona ed Isabella I di Castiglia. Fu questo il punto di partenza di un processo che avrebbe portato, dopo l'incorporazione dell'Andalusia musulmana (1492) e della Navarra (1512) alla creazione di uno Stato spagnolo propriamente detto. Fino agli inizi del Settecento tuttavia, la Corona d'Aragona, seppur unita sotto un profilo dinastico al Regno di Castiglia, continu\u00f2 a costituire un'entit\u00e0 statuale autonoma, con propri parlamenti, proprie normative, e propri organi giurisdizionali.\nIntegrazione nello Stato spagnolo.\nFu solo con l'emanazione dei Decreti di Nueva Planta (1707-1716) che la Corona d'Aragona cess\u00f2 di esistere come entit\u00e0 statuale autonoma, integrandosi con il Regno di Castiglia in uno Stato propriamente spagnolo. Tali decreti segnarono il definitivo tramonto di un Regno che per sei secoli era stato uno dei grandi protagonisti della storia dell'Europa."}
{"id": "916314", "revid": "1005847", "url": "https://it.wikipedia.org/wiki?curid=916314", "title": "Organization Commune Benin-Niger des Chemins de Fer et des Transports", "text": "La Organization Commune Benin-Niger des Chemins de Fer et des Transports, nota anche come OCBN \u00e8 una organizzazione governativa con sede a Cotonou (Benin) preposta alla sovrintendenza e alla gestione delle reti ferroviarie del Benin e ad alcuni servizi di trasporto in Niger.\nLa OCBN opera su tre tratte principali:\nLe tratte coprono in totale 578\u00a0km, tutti a scartamento di 1000\u00a0mm.\nLa Organization Commune Benin-Niger des Chemins de Fer et des Transports gestisce inoltre da Parakou un servizio di camion che svolgono il traffico merci fino a Niamey, la capitale del Niger, ad oltre 650\u00a0km di distanza. Questa tratta assorbe tre quarti della domanda di trasporto verso l'estero dell'intero Niger.\nL'azienda \u00e8 a finanziamento statale, versato dalle due nazioni: nel 1989 e 1990 il governo del Benin controllato dal gruppo marxista-democratico di Mathieu K\u00e9r\u00e9kou non ha erogato la parte di finanziamenti dovuti, portando la compagnia a rischiare la bancarotta. Le elezioni del 1991 portarono al potere Nic\u00e9phore Soglo, che grazie ad un finanziamento di 8,6 milioni di dollari da parte del CCCE (il fondo francese per la cooperazione internazionale) ricominci\u00f2 a investire nella manutenzione della linea Cotonou-Parakou.\nLa carenza di finanziamenti sotto il governo di K\u00e9r\u00e9kou ha rallentato l'estensione della linea ferroviaria fino a Niamey, in sostituzione del servizio di trasporto su gomma: nel 1976 un accordo internazionale ha deciso la costruzione della tratta e i lavori sono cominciati nel 1978. Il finanziamento irregolare e l'assenza di partner esterni ha per\u00f2 impedito ed infine fermato la costruzione.\nNel 1989 la Francia ha erogato un prestito di 7,3 milioni di dollari per la manutenzione e il rinnovo di 145\u00a0km di linea presso Parakou, costruita in modo inadeguato e priva di pietrisco. Nel 1994 \u00e8 stato raggiunto un accordo con la British Steel per la fornitura di rotaie di buona qualit\u00e0 da usare per le operazioni di rinnovo.\nI risultati operativi sono rappresentati da 600.000 passeggeri/anno nel 1994, per un totale di 107 milioni di passeggeri-km e 250 milioni di tonnellate-km.\nIl servizio \u00e8 assicurato da 8 locomotive Asthom BB500 e 12 Asthom BB600, entrambi veicoli diesel-elettrici. A queste si aggiungono sei trattori diesel, 31 carrozze e 296 carri merci."}
{"id": "916318", "revid": "30232", "url": "https://it.wikipedia.org/wiki?curid=916318", "title": "OCBN", "text": ""}
{"id": "916323", "revid": "1842072", "url": "https://it.wikipedia.org/wiki?curid=916323", "title": "Consolemania", "text": "Consolemania \u00e8 stata la rivista mensile dedicata ai videogiochi per console pi\u00f9 longeva nella storia dell'editoria italiana. Controparte naturale di The Games Machine, \u00e8 stata anch'essa pubblicata dalla Xenia Edizioni con la sola esclusione dell'ultimo numero, pubblicato da Future Media Italy. La storia di Consolemania \u00e8 durata senza interruzioni per un periodo di 14 anni, da ottobre 1991 a ottobre 2005.\nIl primo caporedattore di Consolemania fu Stefano Gallarini, dal 2005 al 2007 speaker su Play Radio. Ad esso subentr\u00f2 Alex Rossetto gi\u00e0 dal numero 2; dal numero 101 lo sostitu\u00ec Marco Auletta."}
{"id": "916327", "revid": "799790", "url": "https://it.wikipedia.org/wiki?curid=916327", "title": "Krzysztof Zanussi", "text": "Biografia.\nTrisnipote di un ingegnere asburgico trasferitosi dal Friuli, ora in Italia, alla Polonia per sovrintendere alla costruzione di ferrovie, Zanussi incominci\u00f2 gli studi di fisica all'Universit\u00e0 di Varsavia, ma nel 1959 si iscrisse a filosofia all'Universit\u00e0 di Cracovia.\nIntanto cominci\u00f2 a occuparsi di cinema nei cineclub universitari e realizz\u00f2 undici cortometraggi, dieci dei quali furono premiati.\nUno di questi cortometraggi, \"Tramwaj do nieba\" (t.l. \"Tram verso il cielo\"), fu notato da Andrzej Munk, che spinse Zanussi a iscriversi alla Scuola di Cinema di \u0141\u00f3d\u017a. Diplomatosi in questa scuola nel 1966, vi \u00e8 rimasto successivamente come docente.\nHa vinto il Festival di Venezia nel 1984 con il film \"L\u2019anno del sole quieto\" ed \u00e8 membro del Pontificio consiglio della cultura.\nNel 1985, in occasione della XXXIX edizione della festa del teatro di San Miniato, dirige il dramma sacro \"Giobbe\", opera dell'allora Pontefice Karol Vojtyla\nDirettore del \"Polish Film Studio TOR\", \u00e8 professore di cinema alla \"European Graduate School\" di Saas-Fee in Svizzera dove tiene un corso estivo ed \u00e8 professore alla Universit\u00e0 della Slesia a Katowice.\n\u00c8 stato tra i fondatori dell\u2019European Film Academy presieduta da Wim Wenders e ha promosso la rete europea dei festival cinematografici interreligiosi costituita dal Sacrofilm di Zamo\u015b\u0107 in Polonia, le Giornate di cinema e riconciliazione di Notre Dame de La Salette in Francia e il Popoli e Religioni \u2013 Terni Film Festival in Italia.\n\u00c8 sposato con El\u017cbiet\u0105 Grocholsk\u0105-Zanussi, parente del giornalista e politico Jas Gawronski, a sua volta nipote del beato Piergiorgio Frassati.\n\u00c8 poliglotta: parla correntemente, oltre alla sua lingua madre, inglese, italiano, francese, tedesco e russo.\nControversie.\nSecondo i dati raccolti dall\"'Instytut Pami\u0119ci Narodowej\", organismo creato nel 1998 in Polonia con lo scopo di raccogliere documentazione riguardante i crimini perpetrati dal regime nazista e da quello comunista, risulta che Zanussi, dal 1962 al 1964 \u00e8 stato registrato senza la sua consapevolezza come collaboratore del servizio segreto comunista SB, con nome in codice \"Aktor\". Nel corso del 1962 \u00e8 stato utilizzato come contatto informale durante il Festival Mondiale della Giovent\u00f9 a Helsinki. Zanussi parla apertamente dei suoi interrogatori. Il materiale presente negli archivi dell'Instytut Pamieci Narodowej afferma che Zanussi non \u00e8 mai stato ufficialmente reclutato come collaboratore."}
{"id": "916334", "revid": "119688547", "url": "https://it.wikipedia.org/wiki?curid=916334", "title": "Tekno", "text": "Tekno o tekno music o free tekno \u00e8 il nome dato alla principale musica elettronica suonata nei free party (o rave). Il termine \u00e8 stato usato negli ultimi anni per accomunare pi\u00f9 generi musicali, per lo pi\u00f9 derivanti dalla Hardcore, si usa per\u00f2 nel parlato distinguere dalla Techno, musica con BPM pi\u00f9 bassi. In ultimo si associa quindi la tekno principalmente alla musica Hardcore.\nCaratteristiche.\nL'andatura \u00e8 veloce, pu\u00f2 andare dai 150 ai 200 bpm, caratterizzata da una martellante ripetitivit\u00e0 della \"cassa\" e del \"basso\", accompagnati dai piatti (il ritmo di base chiamato groove).\nQuesto genere \u00e8 caratterizzato da suoni \"campionati\" (campionatore) e da suoni \"sintetizzati\" (prodotti con l'ausilio di tastiere). Ovviamente questi suoni vengono ordinati in modo da formare una vera e propria melodia accompagnata dal groove.\nLa tekno \u00e8 prodotta con drum machine, sintetizzatori, tastiere MIDI, campionatori e sequencer nonch\u00e9 con programmi di elaborazione come Ableton Live o Cubase. Negli ultimi anni c'\u00e8 stata una tendenza ad utilizzare computer portatili per la performance dal vivo, perch\u00e9 le capacit\u00e0 dell'hardware e del software stanno migliorando molto velocemente.\nLa tekno, in particolare negli anni novanta, \u00e8 stata molto utilizzata nelle colonne sonore dei videogiochi arcade.\nImpianti di diffusione.\nLa particolarit\u00e0 della tekno sta anche nel modo in cui viene proposta al pubblico. Durante i \"free party\" vengono montati dei veri e propri muri di casse dalla potenza di decine e decine di Kilowatt (la maggior parte delle volte alimentate tramite generatori), davanti ai quali le persone ballano."}
{"id": "916337", "revid": "287204", "url": "https://it.wikipedia.org/wiki?curid=916337", "title": "Kanpur", "text": "Kanpur, (Hindi: \u0915\u093e\u0928\u092a\u0941\u0930, Urdu: \u06a9\u0627\u0646\u067e\u064f\u0631; conosciuta come Cawnpore prima del 1948) \u00e8 una suddivisione dell'India, classificata come \"municipal corporation\", di 2.532.138 abitanti, capoluogo del distretto di Kanpur Nagar, nello stato federato dell'Uttar Pradesh. In base al numero di abitanti la citt\u00e0 rientra nella classe I (da 100.000 persone in su).\nKanpur \u00e8 situata sulle rive del Gange ed \u00e8 un importante centro industriale, con un'area di oltre 1.000\u00a0km\u00b2. La citt\u00e0 \u00e8 sede di numerosi istituti didattici, come la universit\u00e0 CSJM, l'IITK, Harcourt Butler Technological Institute (HBTI), la University Institute of Engineering and Technology e il GSVM Medical College. \u00c8 fra le citt\u00e0 pi\u00f9 inquinate al mondo.\nGeografia fisica.\nLa citt\u00e0 \u00e8 situata a 26\u00b0 28' 0 N e 80\u00b0 20' 60 E e ha un'altitudine di 131 .\nSociet\u00e0.\nEvoluzione demografica.\nAl censimento del 2001 la popolazione di Kanpur assommava a 2.532.138 persone, delle quali 1.354.581 maschi e 1.177.557 femmine. I bambini di et\u00e0 inferiore o uguale ai sei anni assommavano a 279.302, dei quali 152.867 maschi e 126.435 femmine. Infine, coloro che erano in grado di saper almeno leggere e scrivere erano 1.836.688, dei quali 993.726 maschi e 842.962 femmine."}
{"id": "916339", "revid": "54354", "url": "https://it.wikipedia.org/wiki?curid=916339", "title": "IITK", "text": ""}
{"id": "916343", "revid": "287204", "url": "https://it.wikipedia.org/wiki?curid=916343", "title": "3069 Heyrovsky", "text": ""}
{"id": "916344", "revid": "23671", "url": "https://it.wikipedia.org/wiki?curid=916344", "title": "Sugawara michizane", "text": ""}
{"id": "916346", "revid": "287204", "url": "https://it.wikipedia.org/wiki?curid=916346", "title": "3081 Martinuboh", "text": ""}
{"id": "916348", "revid": "287204", "url": "https://it.wikipedia.org/wiki?curid=916348", "title": "3233 Krisbarons", "text": ""}
{"id": "916349", "revid": "287204", "url": "https://it.wikipedia.org/wiki?curid=916349", "title": "3337 Milos", "text": ""}
{"id": "916350", "revid": "123361000", "url": "https://it.wikipedia.org/wiki?curid=916350", "title": "Rugby San Don\u00e0", "text": "Il Rugby San Don\u00e0 s.s.d.r.l. \u00e8 un club italiano di rugby a 15 con sede a San Don\u00e0 di Piave.\nFondato nel 1959 come Associazione Rugby San Don\u00e0 e passato attraverso le denominazioni di Associazione Rugby Rosca San Don\u00e0, Fracasso Rugby San Don\u00e0 e Amatori Rugby San Don\u00e0, nacque ad opera di un gruppo di appassionati pionieri, affiliandosi lo stesso anno alla Federazione Italiana Rugby. La prima squadra milit\u00f2 stabilmente nel campionato di serie A dalla stagione 1979-80 a quella 2000-01 ed in quattro occasioni raggiunse le semifinali per l'assegnazione del titolo di campione d\u2019Italia, nel 1989-90, 1991-92, 1992-93, 1995-96.\nNel corso degli anni, diversi atleti del club indossarono la maglia azzurra della nazionale maggiore e delle rappresentative giovanili; tra tutti i giocatori vengono ricordati in particolare coloro che hanno rivestito i gradi di capitano della nazionale italiana: Adriano Fedrigo, Giancarlo Pivetta e Andrea Sgorlon.\nStoria.\nIl rugby arriva a San Don\u00e0 di Piave alla fine degli anni cinquanta del secolo scorso per iniziativa di alcuni studenti, Mario Pacifici e Corrado Teso in testa, che avevano appreso i primi rudimenti della palla ovale presso il \u201cCollegio Brandolini\u201d di Oderzo. Dopo aver convinto alcuni amici fondarono L\"'Associazione Rugby San Don\u00e0\" esordendo ufficialmente gi\u00e0 nel campionato 1960-61.\nI successi non tardarono ad arrivare e dopo due stagioni si concretizz\u00f2 la promozione in serie B al termine della stagione 1962-63. \nAl termine del campionato 1975-76 l'approdo in serie A, dove il Rugby San Don\u00e0 rimase per alcuni lustri, meritando la stima e l'apprezzamento di tutto l'ambiente rugbistico, nelle varie strutturazioni che il campionato maggiore ha avuto.\nLa prima squadra arriv\u00f2 a disputare, nell'allora Serie A1, ben quattro fasi finali per lo scudetto nelle stagioni 1989-90, 1991-92, 1992-93 e 1995-96.\nNumerosi i giocatori che arrivarono a vestire la maglia azzurra della Nazionale maggiore: fra i pi\u00f9 rappresentativi vi sono coloro che indossarono la fascia di capitano: Adriano Fedrigo (41 presenze a partire dal 1972); Giancarlo Pivetta, pilone dell\u2019Italia dal 1979 al 1993 (46 presenze in Nazionale e due Mondiali: 1987 e 1991, quest'ultimo anche come capitano) e allenatore della squadra seniores nelle stagioni 2004 e 2005; Andrea Sgorlon (37 presenze tra il 1993 e il 1999, un Mondiale nel 1995 e Campione d'Europa nella finale di Coppa FIRA 1995-1997). Nella stagione 1992-93 il sudafricano Jo\u00ebl Stransky, poi Campione del Mondo 1995, veste la maglia del club che si classifica secondo al termine della stagione regolare, qualificandosi per i quarti di finale, dove supera il prima di arrendersi in semifinale al nel doppio confronto coi punteggi di 27-28 e 17-25.\nIl San Don\u00e0 rimase in massima serie fino agli inizi degli anni 2000 quando, complice l'avvento del professionismo e la trasformazione del campionato maggiore in Super 10 nella stagione 2001-02, il club retrocesse in serie A, dove rimase stabilmente fino alla stagione 2004-05.\nIl 2005 fu un anno di grandi cambiamenti per il Rugby San Don\u00e0: il momento della retrocessione in serie B, avvenuto dopo la sconfitta nell'ultima partita dei play-off salvezza, port\u00f2 la Societ\u00e0 a ricostituirsi e a solidificare le proprie basi, variando la propria composizione dai vertici sino all'apparato tecnico, in modo da dedicare maggiori attenzioni al sempre florido vivaio del club e a dare nuova linfa alla prima squadra. \nSi form\u00f2 il gruppo \"Amatori\", al quale fecero capo numerosi giovani imprenditori locali, tra i quali molti ex-giocatori, con il preciso intento di riportare la Societ\u00e0 ai fasti dei tempi migliori. Tali attenzioni portarono subito i primi risultati: dopo un solo anno in serie B l'Amatori Rugby San Don\u00e0 torn\u00f2 nuovamente a disputare il campionato di serie A nel 2006-07.\nLa stagione di serie A1 2011-12 segn\u00f2 il ritorno del San Don\u00e0 in massima serie, grazie alla finale vinta a Prato contro le col punteggio di 13-9, aggiudicandosi cos\u00ec la promozione in Eccellenza. Dalla stagione successiva la Societ\u00e0 cambia logo e denominazione in Rugby San Don\u00e0, il club partecipa stabilmente al campionato d'Eccellenza con il nome di \"Lafert San Don\u00e0\", per ragioni di sponsorizzazione. Nella stagione 2017-18 si classifica quinta in campionato, sfiorando l'accesso alle semifinali play-off, e vince il Trofeo Eccellenza in finale contro le per 24 a 0. Nella formazione titolare scesa in campo al Battaglini di Rovigo, guidata dall'allenatore Zane Ansell, ci sono gli azzurri Paul Derbyshire, Jaco Erasmus, Andrea Pratichetti, autore di una meta, e Matteo Falsaperla, capitano della Nazionale a 7.\nStagioni sportive.\nLe stagioni sportive del club si riferiscono ai soli campionati maggiori professionistici di Lega."}
{"id": "916352", "revid": "181699", "url": "https://it.wikipedia.org/wiki?curid=916352", "title": "Lobamba", "text": "Lobamba (5.800 abitanti) \u00e8 la capitale tradizionale e legislativa dell'eSwatini e capoluogo del Inkhundla Lobamba, nel Distretto di Hhohho. Si trova nella parte occidentale del paese, nella valle dell'Ezulwini, a da Mbabane. \u00c8 sede del parlamento e residenza della regina madre.\nLuoghi importanti.\nL'Embo State Palace, il palazzo reale, costruito dagli inglesi vanta notevoli dimensioni (re Sobhuza II aveva 210 figli). Non \u00e8 aperto al pubblico. Attualmente i re swazi risiedono nella Lozitha Stae House, a da Lobamba. \nA Lobamba sorge il Somhlolo National Stadium, che ospita manifestazioni sportive, principalmente le gare della Nazionale di calcio locale, e manifestazioni tradizionali come l'incoronazione del re.\nIl National Museum offre principalmente esposizioni dedicate alla cultura swazi.\nManifestazioni.\nLobamba \u00e8 famosa per due cerimonie: la \"Reed Dance\", celebrata in agosto e settembre in onore della Regina Madre, e la \"Incwala Kingship\", in dicembre e gennaio in onore del re. Queste cerimonie includono danze, canti, e celebrazioni con costumi tradizionali."}
{"id": "916353", "revid": "287204", "url": "https://it.wikipedia.org/wiki?curid=916353", "title": "3424 Nusl", "text": ""}
{"id": "916354", "revid": "287204", "url": "https://it.wikipedia.org/wiki?curid=916354", "title": "3603 Gajdusek", "text": ""}
{"id": "916355", "revid": "120547306", "url": "https://it.wikipedia.org/wiki?curid=916355", "title": "Rial (automobilismo)", "text": "La Rial \u00e8 stata una scuderia di Formula 1 attiva nelle stagioni 1988 e 1989 fondata da Gunther Schmidt, gi\u00e0 titolare della scuderia ATS. Come la precedente scuderia dell'imprenditore tedesco, il nome derivava da quello di una societ\u00e0 produttrice di cerchi in lega per automobili, quest'ultima tuttora in attivit\u00e0.\nStoria.\nSchmidt, in precedenza proprietario dell'ATS (attiva dal 1977 al 1984), rilev\u00f2 la Rial (un'azienda concorrente) nel 1987 e fond\u00f2 un team di Formula 1, approfittando del ritorno dei motori aspirati in quella stessa stagione e della messa al bando dei motori turbo prevista per il 1989.\nLa prima vettura del nuovo team fu l'ARC1, progettata da Gustav Brunner (gi\u00e0 all'ATS sino al 1983 e inventore del cosiddetto \"telaio nudo\", ovvero il telaio in kevlar e fibra di carbonio avente funzione anche di carrozzeria per la parte anteriore e centrale della vettura) e soprannominata \"la piccola Ferrari blu\" per via della somiglianza con la F1-87/88C, sempre progettata da Brunner. La vettura era spinta dal Ford Cosworth DFZ, un'evoluzione del DFY, a sua volta derivato dal glorioso DFV.\n1988.\nAffidata ad Andrea De Cesaris, la ARC01 dimostr\u00f2 buone potenzialit\u00e0 a inizio stagione, nonostante un serbatoio carburante di capacit\u00e0 ridotta. Nella gara di debutto in Brasile, De Cesaris si qualific\u00f2 14\u00ba e risal\u00ec fino al 5\u00ba posto quando rimase senza benzina a sette giri dal temine. Nelle successive gare ci furono ritiri per guasti meccanici. In Canada De Cesaris rimase nuovamente senza benzina mentre era in quinta posizione, ma a Detroit artigli\u00f2 un 4\u00ba posto. Dal Gran Premio di Francia in poi le prestazioni peggiorarono, con sei ritiri consecutivi per guasti o mancanza di carburante e Brunner che lasci\u00f2 la squadra per dissidi con Schmidt, passando alla Zakspeed dopo la corsa di casa in Germania. De Cesaris riusc\u00ec infine a portare a termine la gara ad Adelaide, in 8\u00aa posizione. A fine anno il team si piazz\u00f2 al 9\u00ba posto. \n1989.\nNella stagione successiva la Rial decise di presentarsi al mondiale con due vetture, affidate ai piloti tedeschi Christian Danner e Volker Weidler. La nuova ARC02, progettata da Stefan Fober, era un'evoluzione minima della precedente ARC01 e spinta dal Ford Cosworth DFR. Nella gara di apertura in Brasile, Danner si piazz\u00f2 14\u00ba, dopodich\u00e9 manc\u00f2 la qualificazione nelle due gare successive. Dopo un 12\u00ba posto in Messico, arriv\u00f2 un insperato 4\u00ba posto a Phoenix. Tuttavia quel risultato fu il canto del cigno per il team, che dal Gran Premio di Francia in poi non riusc\u00ec pi\u00f9 a qualificarsi, nonostante l'arrivo del nuovo progettista Christian van der Pleyn e una girandola di piloti, con Gregor Foitek e successivamente Bertrand Gachot in sostituzione di Danner, e Phierre-Henri Raphanel al posto di Weidler (che non riusc\u00ec mai a passare le qualifiche). Il team lasci\u00f2 la Formula 1 a fine stagione."}
{"id": "916356", "revid": "110157", "url": "https://it.wikipedia.org/wiki?curid=916356", "title": "Desmosina", "text": "La desmosina \u00e8 un amminoacido raro formato dall'unione di catene laterali allisiniche e di lisina. Possiede formula molecolare C24H40N5O8, peso molecolare 526,60 e numero CAS 11003-57-9.\nInsieme alla isodesmosina \u00e8 presente nella matrice dell'elastina dove contribuisce alla formazione dei legami cross-link ed \u00e8 responsabile della caratteristica colorazione gialla."}
{"id": "916357", "revid": "79859865", "url": "https://it.wikipedia.org/wiki?curid=916357", "title": "F.F.S.S. cio\u00e8 che mi hai portato a fare sopra a Posillipo se non mi vuoi pi\u00f9 bene?", "text": ""}
{"id": "916358", "revid": "287204", "url": "https://it.wikipedia.org/wiki?curid=916358", "title": "3735 Trebon", "text": ""}
{"id": "916360", "revid": "339392", "url": "https://it.wikipedia.org/wiki?curid=916360", "title": "Parco nazionale del fiume sotterraneo Puerto-Princesa", "text": ""}
{"id": "916361", "revid": "287204", "url": "https://it.wikipedia.org/wiki?curid=916361", "title": "3900 Knezevic", "text": ""}
{"id": "916362", "revid": "287204", "url": "https://it.wikipedia.org/wiki?curid=916362", "title": "3978 Klepesta", "text": ""}
{"id": "916364", "revid": "125014603", "url": "https://it.wikipedia.org/wiki?curid=916364", "title": "Convergenza di variabili casuali", "text": "In teoria della probabilit\u00e0 e statistica \u00e8 molto vivo il problema di studiare fenomeni con comportamento incognito ma, \"nei grandi numeri\", riconducibili a fenomeni noti e ben studiati. A ci\u00f2 vengono in soccorso i vari teoremi di convergenza di variabili casuali, che appunto studiano le condizioni sotto cui certe successioni di variabili casuali di una certa distribuzione tendono ad altre distribuzioni.\nI pi\u00f9 importanti risultati raggiungibili sotto forma di convergenza di variabili casuali sono il teorema centrale del limite, che afferma che, col crescere della numerosit\u00e0 di un campione, la distribuzione di probabilit\u00e0 della sua media \u00e8 \"pi\u00f9 o meno\" come quella di una gaussiana e la legge dei grandi numeri, che giustifica l'utilizzo della media del campione come stima del valore atteso della legge di ogni singola osservazione.\nSi distinguono pi\u00f9 tipi di convergenza. Ognuna di queste condizioni si esporr\u00e0 qua per variabili casuali reali univariate, ma si generalizza senza troppe difficolt\u00e0 per variabili casuali multivariate.\nConvergenza in distribuzione.\nUna successione di variabili casuali formula_1 con funzioni di ripartizione formula_2 si dice convergente in distribuzione o convergente in legge alla variabile casuale formula_3 con funzione di ripartizione formula_4, cio\u00e8 formula_5, se il seguente limite esiste\nin ogni punto formula_7 in cui formula_8 risulta continua. Questo \u00e8 il tipo di convergenza usato nel teorema del limite centrale.\nPoich\u00e9 formula_9, ci\u00f2 che la convergenza in distribuzione implica \u00e8 che all'aumentare di formula_10 la probabilit\u00e0 che la successione assuma valori minori o uguali ad formula_11 (ovvero assuma valori in un certo intervallo) sar\u00e0 sempre pi\u00f9 simile alla probabilit\u00e0 che formula_12 assuma valori nello stesso intervallo. Si noti che questo non richiede che formula_12 e formula_14 assumano i medesimi valori. Da questa osservazione segue che formula_12 e formula_14 possono essere definiti a partire da spazi di probabilit\u00e0 modellanti esperimenti casuali differenti.\nEsempi.\ne quindi\nConvergenza in probabilit\u00e0.\nCome notato prima, la convergenza in distribuzione d\u00e0 informazioni relative alla sola distribuzione della variabile casuale limite, mentre nulla possiamo dire sugli effettivi valori studiati. Per questo si introduce una nozione di convergenza pi\u00f9 forte.\nDiremo allora che una successione di variabili casuali formula_1 converge in probabilit\u00e0 alla variabile casuale formula_12, in simboli formula_40, se per ogni formula_41\no equivalentemente\nFormalmente, scelti formula_41, formula_45 esiste formula_46 tale che per ogni formula_47\nQuesto tipo di convergenza \u00e8 usato nella legge debole dei grandi numeri.\nQuello che la definizione di convergenza in probabilit\u00e0 sostiene \u00e8 che, all'aumentare di formula_10, la probabilit\u00e0 che i valori assunti dalla successione differiscano dai valori assunti da formula_12 meno di una quantit\u00e0 positiva formula_51 piccola a piacere, si avvicina sempre pi\u00f9 ad 1.\nConvergenza quasi certa.\nUna successione di variabili casuali formula_1 si dice convergere quasi certamente (o \"quasi ovunque\" se non anche \"P quasi certamente\" intendendo con P la probabilit\u00e0, abbreviabile come \"P q.c\") alla variabile casuale formula_12, in simboli formula_67 o formula_68, se\nPoich\u00e9 la funzione di probabilit\u00e0 formula_70 \u00e8 definita su eventi, ovvero insiemi di esiti, la formula precedente pu\u00f2 essere riscritta come\nOvvero, dato lo spazio di probabilit\u00e0 formula_72, il limite\nesiste per ogni formula_74 t.c. formula_75.\nQuello che la definizione sostiene \u00e8 che le v.c. formula_14 e formula_12 differiranno, in limite, solo su eventi di probabilit\u00e0 nulla. Questa \u00e8 la nozione di convergenza pi\u00f9 forte, perch\u00e9 esprime il fatto che, all'aumentare della numerosit\u00e0 del campione, \u00e8 un evento quasi certo che le realizzazioni campionarie tenderanno a coincidere con le osservazioni della variabile casuale formula_12. Questo \u00e8 il tipo di convergenza usato nella legge forte dei grandi numeri.\nConvergenza in media r-esima.\nUna successione di variabili casuali formula_1 si dice convergere in media r-esima, o in norma r-esima, alla variabile casuale formula_12, con formula_92, se:\nformula_93\nSe formula_94, formula_14 si dice convergere \"in media\" a formula_12. Se formula_97, la convergenza si dice \"in media quadratica\".\nSecondo l'approccio assiomatico di Kolmogorov, questa convergenza equivale alla convergenza in \"norma Lp\"."}
{"id": "916365", "revid": "1516566", "url": "https://it.wikipedia.org/wiki?curid=916365", "title": "Armoriale dei comuni delle Alpi Marittime", "text": "Questa pagina contiene le armi (stemma e blasonatura) di alcuni comuni delle Alpes-Maritimes."}
{"id": "916366", "revid": "63458100", "url": "https://it.wikipedia.org/wiki?curid=916366", "title": "Convergenza in distribuzione", "text": ""}
{"id": "916367", "revid": "287204", "url": "https://it.wikipedia.org/wiki?curid=916367", "title": "Convergenza in probabilit\u00e0", "text": ""}
{"id": "916368", "revid": "287204", "url": "https://it.wikipedia.org/wiki?curid=916368", "title": "Convergenza quasi certa", "text": ""}
{"id": "916369", "revid": "1305772", "url": "https://it.wikipedia.org/wiki?curid=916369", "title": "Stracciatella", "text": ""}
{"id": "916375", "revid": "486946", "url": "https://it.wikipedia.org/wiki?curid=916375", "title": "Baracca Lugo", "text": ""}
{"id": "916378", "revid": "89866", "url": "https://it.wikipedia.org/wiki?curid=916378", "title": "Charles Augustin Sainte-Beuve", "text": ""}
{"id": "916386", "revid": "110157", "url": "https://it.wikipedia.org/wiki?curid=916386", "title": "Allisina", "text": "L'allisina \u00e8 un amminoacido non standard derivato della lisina. Possiede formula bruta C6H11NO3, peso molecolare 145,16 Da e numero CAS 1962-83-0.\nViene utilizzato nella biosintesi di elastina e collagene, forma legami crociati che stabilizzano la struttura del collagene.\n\u00c8 prodotto tramite l'enzima lisil ossidasi nella matrice extracellulare ed \u00e8 essenziale nella formazione dei legami cross-link che stabilizzano il collagene e l'elastina."}
{"id": "916389", "revid": "599013", "url": "https://it.wikipedia.org/wiki?curid=916389", "title": "Villa dei Vescovi", "text": "Villa dei Vescovi \u00e8 una villa veneta situata in localit\u00e0 Luvigliano, frazione di Torreglia (Padova).\nLa costruzione risale al Rinascimento e si ispira ad una domus romana. Si pu\u00f2 considerarla il primo esempio del nuovo gusto per la riscoperta classicit\u00e0 romana nell'entroterra della Serenissima. La villa custodisce uno straordinario esempio di decorazione ad affresco ispirata all'arte romana antica nel Veneto precedente all'innovazione imposta da Paolo Veronese.\n\u00c8 stata dichiarata monumento nazionale ed \u00e8 di propriet\u00e0 del FAI (Fondo Ambiente Italiano) dal 2005. La villa e il parco sottostante sono aperti al pubblico in giorni e orari determinati. Vi \u00e8 un servizio di visite guidate, di caffetteria e, su richiesta, \u00e8 possibile organizzarvi eventi. Grazie alla ristrutturazione dell'ultimo piano \u00e8 possibile anche risiedervi, su prenotazione.\nStoria.\nLa prima costruzione che si ergeva sul colle, ove oggi \u00e8 la villa, era probabilmente una chiesetta medievale, dedicata san Martino. La chiesa fu poi spostata pi\u00f9 in alto, per far posto a una casa per i prelati, presumibilmente sul finire del Quattrocento, per volere del vescovo Jacopo Zeno, su progetto di Bartolomeo Bon, presso il monte Solone, come luogo di riposo e soggiorno estivo per i vescovi padovani.\nIl primo edificio venne in seguito ampliato nel 1501 per volont\u00e0 del vescovo Pietro Barozzi e modificato tra il 1529 e il 1543 per volere del cardinale Francesco Pisani. Un imponente progetto di domus alla romana a forma quadrata con impluvium centrale.\nLa direzione dei lavori e la riorganizzazione dell'intero fondo agricolo furono affidate dal cardinale all'amministratore della mensa vescovile Alvise Cornaro, il quale si serv\u00ec dell'aiuto dell'architetto veronese Giovanni Maria Falconetto.\nAlla morte di quest'ultimo, avvenuta nel 1535, i lavori furono condotti da Andrea da Valle, suo allievo; \u00e8 quindi ipotizzabile che la villa sia stata ideata dal primo ma materialmente realizzata dal secondo architetto.\n\u00c8 quasi certo un intervento di Giulio Romano, cui Pisani scrive in due occasioni nell'estate del 1542: \u00e8 opinione del Beltramini che a lui si deva l'ideazione del bugnato che caratterizza il piano terreno della villa. Giulio Romano decise anche di coprire il lato sud della loggia superiore, per rendere pi\u00f9 grande e fresco l'ambiente interno al piano nobile. \nLa realizzazione degli stucchi, sempre su disegno di Andrea da Valle, fu intrapresa nel 1542, mentre gli affreschi vennero affidati, sul finire del 1543, al pittore fiammingo Lambert Sustris. Il Sustris si occup\u00f2 dell'ideazione complessiva dell'impianto decorativo e dell'esecuzione della maggior parte delle pitture; in base ad evidenze documentali vi furono contributi anche da parte di Gualtiero Dall'Arzere detto \"Il Padovano\".\nIn questo ritiro, Francesco Pisani riun\u00ec un cenacolo intellettuale frequentato da importanti letterati, musicisti e umanisti del tempo, come Angelo Beolco detto il Ruzante, amico di Alvise Cornaro. Gli ospiti si riunivano nel piano nobile, salendo le scale interne o esterne, mentre il piano terra era riservato alla servit\u00f9 e ai locali di servizio.\nL'ingresso originale era sul lato sud, dove il pendio \u00e8 pi\u00f9 dolce. Solo pi\u00f9 tardi, tra il 1562-65, vennero realizzati, sempre su disegno di Andrea da Valle, la recinzione e i tre portali d'ingresso con la corte sul lato ovest, presso le scuderie.\nNella seconda met\u00e0 del Settecento fu modificata la distribuzione degli spazi interni del piano nobile: fu chiuso l'impluvium e la corte interna, furono create quattro stanze laterali con un salone centrale secondo la classica planimetria delle pi\u00f9 tarde ville venete.\nIl complesso rimase propriet\u00e0 dei vescovi patavini fino al 1962 quando venne messo in vendita. Durante la seconda guerra mondiale venne occupata dai tedeschi e fu usata per i ritiri spirituali dei giovani. Vittorio e Giuliana Olcese comperarono la propriet\u00e0 e la restaurarono per usarla come residenza estiva. Vennero ripristinate le strutture edilizie originarie e gli affreschi cinquecenteschi, coperti da vari strati di intonaco, riportati alla luce.\nDopo il Concilio di Trento, si ritenne che le figure di nudi non erano pi\u00f9 consone all'abitazione di un prelato e furono parzialmente coperte da panneggi. Nel 1630, l'anno della grande peste manzoniana, le pareti vennero coperti per ragioni igieniche con calce. Con la met\u00e0 del XVIII secolo gli ambienti vennero ulteriormente modificati secondo il gusto del tempo aggiungendo una decorazione a finti stucchi. La decorazione originale fu riscoperta solo nel 1966 da Alessandro Ballarin e restaurata da Clauco Benito Tiozzo.\nNel 2005, per espressa volont\u00e0 del defunto Vittorio Olcese, la famiglia ha donato l'intero complesso e gli arredi al Fondo Ambiente Italiano, che ha promosso un nuovo restauro degli ambienti.\nLa villa \u00e8 aperta al pubblico dal 23 giugno 2011.\nArchitettura.\nLa villa poggia su un terrazzamento in sommit\u00e0 del colle, con scalinate sostenute da arcate inserite nel declivio. Fanno parte del complesso un parco recintato con uliveto e vigneto, edifici rustici e quella che, un tempo, era l'abitazione del gastaldo con le scuderie. Quattro portali monumentali interrompono il perimetro del parco. Nei locali delle ex scuderie \u00e8 oggi aperta un'enoteca; di fianco vi \u00e8 il book shop e la biglietteria, da cui si accede alla villa. Nell'edificio centrale, tra le decorazioni esterne (mascheroni, rosette, bucrani), spicca lo stemma con leone rampante del committente cardinale Francesco Pisani.\nDecorazione.\nLe stanze del piano terreno sono prive di decorazioni. Al centro \u00e8 esposto un pozzo in pietra, ricordo dell'antico impluvium.\nLe stanze del piano nobile hanno pavimenti alla veneziana ed erano un tempo interamente affrescate con paesaggi, scene e figure mitologiche. Nelle logge, invece, finti archi, adornati di pergole e tralci di vite, si aprivano su paesaggi immaginari. Tutto \u00e8 opera di un fiammingo, Lambert Sustris, rinomato pittore di paesaggi, nato ad Amsterdam tra il 1510 e il 1515, ma attivo fin da giovanissimo a Roma, da dove giunge nel 1541 a Padova da Venezia, dove aveva probabilmente frequentato la bottega di Tiziano. \nIl ciclo risente evidentemente delle teorie di Alvise Cornaro, legate a miti e modelli del mondo classico, gi\u00e0 applicate in altre opere da lui sponsorizzate, come l'Odeo padovano.Nessuna delle opere conservatesi pare per\u00f2 riferibile a Gualtiero Padovano.\nSalone delle Figure all'antica.\nQuesta sala, rivolta verso sud e con accesso diretto dal cortile, ha mantenuto la cubatura originaria e gli affreschi del Sustris.\nEssendo l'ambiente pi\u00f9 ampio del piano nobile, doveva avere una funzione di sala di rappresentanza, cui ben si addice la decorazione, ricca di suggestioni romane e antichizzanti.\nLe pareti sono scandite da lesene corinzie di finto marmo che, erette su un basso zoccolo, inquadrano alternativamente edicole e nicchie. Le prime, adornate da tendaggi di colore verde e purpureo, ospitano figure maschili e femminili abbigliate all'antica (forse eroi ed eroine o imperatrici e imperatori) colte sedute in vari atteggiamenti. Le seconde custodiscono finte statue marmoree (forse di divinit\u00e0).\nNel registro superiore, in corrispondenza delle lesene, finte erme monocrome (tra le quali si riconoscono Nettuno, Plutone e Bacco) incorniciano trofei di armi e di vasi (sopra le nicchie) e paesaggi con figure mitologiche (sopra le figure).\nOltre ad episodi del mito come il \"Ratto di Proserpina\" e \"Arianna abbandonata nell'isola di Nasso\", compare una scena di naumachia e alcune divinit\u00e0 (Cerere, Diana cacciatrice, Bacco fanciullo sull'asino) inserite in paesaggi, campestri o marini, con rovine e piccole figure.\nUn bel nudo femminile anticipa opere successive del pittore, quali le \"Veneri\" di Amsterdam e del Louvre.\nQuesta scansione della superficie era un motivo inedito nel Veneto. Ballarin ne indica la fonte nell'ambiente romano, ed in particolare nell'opera di Raffaello in Vaticano (il basamento della \"Stanza dell'Incendio di Borgo\" e i baldacchini di quella di \"Costantino\"), e nelle testimonianze lasciate a Mantova a Palazzo Te da Giulio Romano, e nella Villa del Principe di Genova da Perin del Vaga.\nAlcune porzioni di affresco sono andate perdute a seguito dell'apertura di una porta sul lato est e per lo spostamento di quella che originariamente immetteva nell'attigua Stanza del putto.\nStanza del Putto.\nLa stanza \u00e8 disposta all'angolo sud-ovest ed \u00e8 arredata come stanza da letto. Sulle pareti appaiono paesaggi con orizzonti marini e campagne punteggiate di antiche rovine, casolari e piccole figure in una semplice incorniciatura architettonica (pilastri poggianti su un basso zoccolo e sormontati da un fregio a triglifi), eguale a quella vera della finestra che si apre sui Colli Euganei.\nIl nome della stanza deriva dal putto in primo piano, intento a mangiare dell'uva, seduto sul finto zoccolo, a fianco ad un'urna metallica. Sulla parete opposta \u00e8 raffigurato il mito di Apollo e Dafne, nel momento in cui la ninfa, raggiunta dal dio, si muta in alloro.\nLa decorazione di questo ambiente, ispirata a quella illusionistica delle \"domus\" romane, ha subito gravi danni a seguito dei lavori della met\u00e0 del Settecento: una parete \u00e8 stata infatti arretrata in corrispondenza di una porta tamponata, per far spazio al vano della nuova scala.\nSala da pranzo e altre stanze.\nL'attuale sala da pranzo, \u00e8 arredata con un tavolo e delle sedie; simmetrica a quella delle Figure all'antica, era originariamente divisa in due diversi ambienti.\nNella parte pi\u00f9 interna della sala, finte aperture ospitano paesaggi costellati di antichi ruderi. In primo piano sono raffigurati due miti classici: il poeta Orfeo intento a suonare la sua lira con la sua compagna Euridice (della figura femminile resta solo il piede) e, sul lato opposto, \"Apollo scortica Marsia\", il satiro che os\u00f2 sfidare il dio in un agone musicale.\nDati i soggetti delle pitture si ipotizza che questo luogo fosse destinato alle arti apollinee: lettura, poesia e musica.\nLa parte rivolta verso il lato nord esterno \u00e8 invece decorata da scansioni geometriche che contengono alternativamente cornici con motivi vegetali stilizzati, piccoli paesaggi, tondi figurati su fondo bianco e finti bassorilievi monocromi.\nQuesta scansione richiama schemi decorativi di Pompei e della Domus Aurea, principale fonte di ispirazione per gli allievi di Raffaello e Giulio Romano.\nSempre alla decorazione del palazzo di Nerone sono desunti il fregio bianco a grottesche, con festoni vegetali trattenuti da erme maschili e femminili, aironi, pappagalli, bracieri, canestri e clipei, nei due ambienti del lato orientale. \nDa questi si accede a nord-est dopo uno studiolo, alla stanza d'angolo, che forse era un tempo la stanza da letto del vescovo, che \u00e8 munita di un importante letto antico a colonne, di un inginocchiatoio e di un camino. La stanza \u00e8 decorata da una finta tappezzeria (in gran parte ridipinta) e un fregio superiore con mascheroni.\nNella villa \u00e8 presente anche una sala con un grande camino e un eclettico \"bagno\", non originale, ma creato per l'utilit\u00e0 degli ultimi proprietari con pezzi di recupero e d'antiquariato. Una scala a chiocciola porta alle stanze della mansarda, che non sono accessibili al pubblico.\nLogge.\nLa grandiosa loggia superiore \u00e8 l'elemento caratterizzante dell'intera villa. La loggia nel progetto originale doveva correre senza interruzioni sui quattro lati, per permettere agli ospiti la \"deambulatio\" o passeggiata rigenerante. Restano ad oggi solo due porzioni di questa loggia, rispettivamente, sul lato ad est, da dove si ammira il paesaggio della pianura verso Montegrotto Terme e Padova e il lato ad ovest, che guarda verso i colli Euganei. Entrambe le logge sono state affrescate dal pittore Lambert Sustris e da aiuti, ad est con paesaggi e putti \"a grottesca\" che reggono fiere e grappoli d'uva e ad ovest con putti tra graticci e finte statue romane nei pilastri. Nelle logge sono disposte delle poltrone e dei divani a disposizione degli ospiti. "}
{"id": "916390", "revid": "74801", "url": "https://it.wikipedia.org/wiki?curid=916390", "title": "Steve Ditko", "text": "Biografia.\nGli inizi della carriera.\nFiglio di emigrati ucraini la cui famiglia si stabil\u00ec in un'area industriale della Pennsylvania (suo padre era operaio in un mulino nell'epoca della Grande depressione), Steve Ditko crebbe con una sorella, Rita, e un fratello minore, Pat. Abile con le mani, alle scuole medie Ditko costruiva modelli in legno di aeroplani tedeschi per aiutare gli avvistatori di aerei della Seconda guerra mondiale. Era influenzato dalle opere dei fumettisti sui quotidiani in particolare da Will Eisner, scrittore e disegnatore di The Spirit, e leggeva i \"comic books\" di Batman. Ditko si diplom\u00f2 alla Johnstown High School nel 1945, e svolse in seguito il servizio militare nella Germania del dopoguerra, dove produceva fumetti fatti a mano da mandare come lettere alla sua famiglia.\nDopo il suo congedo, Ditko studi\u00f2 alla Cartoonists and Illustrators School (in seguito chiamata School of Visual Arts) a New York, sotto la guida dell'inchiostratore di Batman Jerry Robinson e di altri, cominciando a illustrare professionalmente fumetti nel 1953. Debutt\u00f2 quasi simultaneamente nella collana Prize Comics delle Crestwood Publications (disegnando e inchiostrando \"A Hole in the Head\" su \"Black Magic\" Vol. 4, numero 3, dicembre 1953) e alla Harvey Comics (assistendo alle chine l'inchiostratore Mort Meskin sulle matite di Jack Kirby per \"Captain 3-D\" numero 1, dicembre 1953). Molti dei primi lavori di Ditko, a partire dalla copertina di \"Space Adventures\" numero 10 (primavera 1954) e la storia di 5 pagine \"Homecoming\" in quel numero, furono per la Charlton Comics, per la quale continu\u00f2 a lavorare a intermittenza fino alla chiusura della compagnia nel 1986, producendo storie di fantascienza, horror e gialli, co-creando tra l'altro Capitan Atom insieme allo scrittore Joe Gill nel 1960.\nDitko disegn\u00f2 anche per la Atlas Comics, l'antesignana della Marvel Comics degli anni cinquanta, cominciando con la storia di quattro pagine \"There'll Be Some Changes Made\" su \"Journey into Mystery\" numero 33 (aprile 1956); questo racconto di debutto \u00e8 stato ristampato dalla Marvel su \"Curse of the Weird\" numero 4 (marzo 1994). Ditko avrebbe continuato a contribuire con una grande quantit\u00e0 di storie, molte delle quali sono considerate dei classici, a \"Strange Tales\" della Atlas/Marvel e alle nuove testate \"Amazing Adventures\", \"Strange Worlds\", \"Tales of Suspense\" e \"Tales to Astonish\", che aprivano di solito con una storia di mostri disegnata da Kirby, seguita da uno o due racconti di fantascienza dal finale a sorpresa disegnati da Don Heck, Paul Reinman o Joe Sinnott, e chiudevano con una breve storia spesso surreale, a volte autoriflessiva, realizzata da Ditko e dallo scrittore e redattore Stan Lee. Queste bagatelle si dimostrarono talmente popolari che \"Amazing Adventures\" venne riformulato affinch\u00e9 presentasse esclusivamente questo tipo di storie a partire dal numero 7 (dicembre 1961), quando la collana venne ribattezzata \"Amazing Adult Fantasy\" (nome che intendeva riflettere la sua natura pi\u00f9 \"sofisticata\", come d'altronde il suo nuovo sottotitolo \u00abLa rivista che rispetta la tua intelligenza\u00bb.\nDal 1958 al 1966 (oppure al 1968, le documentazioni divergono), Ditko condivise a Manhattan uno studio tra la 43\u00aa Strada e l'Ottava Avenue con il noto artista fetish Eric Stanton, suo compagno di classe della scuola d'arte. Anche se Ditko ha sempre negato di aver collaborato con Stanton, quando uno dei due artisti era in prossimit\u00e0 di una scadenza di consegna, non era infrequente che l'altro aiutasse il collega a completare il lavoro assegnatogli..\nSin dai primi anni sessanta Steve Ditko rifiut\u00f2 sempre di essere fotografato o intervistato.\nMarvel Comics.\nCreazione dell'Uomo Ragno.\nDopo che il caporedattore della Marvel Comics Stan Lee ebbe ottenuto il permesso dall'editore Martin Goodman di creare un nuovo supereroe in stile \"adolescente normale\" chiamato \"Uomo Ragno\" (\"Spider-Man\"), Lee interpell\u00f2 originariamente il suo principale disegnatore, Jack Kirby. Kirby raccont\u00f2 a Lee della sua idea, risalente agli anni cinquanta, per un personaggio chiamato il Ragno d'Argento o l'Uomo Ragno, secondo la quale un ragazzo rimasto orfano trova un anello magico che gli d\u00e0 dei superpoteri. Lo storico dei fumetti Greg Theakston dice che Lee e Kirby \"tennero immediatamente una riunione per la storia\" e in seguito Lee ordin\u00f2 a Kirby di dare corpo al personaggio e di disegnare qualche pagina. \"Un giorno o due pi\u00f9 tardi\", Kirby mostr\u00f2 a Lee le prime sei tavole e, come ricord\u00f2 Lee, \"Odiavo il modo in cui lo stava facendo. Non che lo facesse male - solo che non era il personaggio che volevo; era troppo eroico\".\nLee si rivolse a Ditko, il quale svilupp\u00f2 un tema visivo che Lee trov\u00f2 soddisfacente, sebbene Lee in seguito avrebbe sostituito la copertina originale di Ditko con una disegnata da Kirby. Ditko disse, \nDitko ricord\u00f2 anche che: \nMolto tempo prima, in un raro resoconto dell'epoca, Ditko descrisse il suo contributo e quello di Lee in una intervista per corrispondenza con Gary Martin, pubblicata su \"Comic Fan\" n. 2 (Estate 1965): \"Stan Lee ha inventato il nome. Io ho fatto il costume, gli aggeggi della ragnatela sul polso e il ragno-segnale\". Inoltre, Ditko condivideva uno studio a Manhattan con il noto artista feticista Eric Stanton, suo compagno di corso alla scuola d'arte che, in un'intervista del 1988 con Theakston, ricord\u00f2 che anche se il suo contributo all'Uomo Ragno era \"quasi zero\", lui e Ditko avevano \u00ablavorato insieme sulle tavole e io aggiunsi qualche idea. Ma tutta la cosa fu creata da Steve da solo [...] Penso di aver aggiunto la faccenda delle ragnatele che gli escono dalle mani\u00bb.\nDottor Strange e altri personaggi.\nDopo aver creato l'Uomo Ragno con lo scrittore e redattore Stan Lee su \"Amazing Fantasy\" numero 15 (datato agosto 1962) e di l\u00ec a breve il Dottor Strange su \"Strange Tales\" numero 110 (luglio 1963), Ditko disegn\u00f2 anche molte storie dell'Incredibile Hulk, prima nel numero finale di \"The Incredible Hulk\" (6, marzo 1963), e poi su \"Tales to Astonish\", lanciando la serie del personaggio nel numero 60 (ottobre 1964) sulla testata e continuando fino al numero 67 (maggio 1965). Ditko defin\u00ec graficamente il principale antagonista di Hulk, il Capo, nel numero 62 (dicembre 1964). Lavor\u00f2 anche per breve tempo ad Iron Man su \"Tales of Suspense\" numeri 47-49, dando a Iron Man la sua prima versione dell'elegante armatura rosso-oro.\nSpesso messe in ombra dal suo lavoro su \"Amazing Spider-Man\" le storie del \"Dottor Strange\" di Ditko erano ugualmente notevoli, mostrando surreali paesaggi mistici ed immagini sempre pi\u00f9 da \"trip\" mentale, che contribuirono a rendere la serie una delle preferite degli studenti universitari, secondo i resoconti dell'epoca. Alla fine, come coautore e poi come unico autore delle trame, nel \"Marvel Method\", Ditko avrebbe condotto Strange in mondi sempre pi\u00f9 astratti, che tuttavia rimanevano con solide basi grazie ai dialoghi attendibili e umanistici, da soap opera avventurosa, di Lee. La gestione di Ditko sul \"Dr. Strange\" culmin\u00f2 nell'introduzione, in \"Strange Tales\" n. 146 (luglio 1966), della grandiosa e durevole invenzione di Eternit\u00e0, personificazione dell'universo, raffigurato come una maestosa silhouette i cui contorni sono riempiti dal cosmo. (Kirby stava facendo un lavoro simile all'epoca: fu una creazione innovativa, molto tempo prima che simili concetti cosmici divenissero comuni.)\nQualsiasi serie disegnasse, il peculiare stile artistico di Ditko, nitidamente dettagliato ed immediatamente riconoscibile, capace di enfatizzare stati d'animo e ansia, incontr\u00f2 grande favore presso i lettori. Il personaggio dell'Uomo Ragno e la sua travagliata vita personale si integravano bene con gli interessi di Ditko, che alla fine Lee riconobbe menzionando l'artista come soggettista nell'ultima parte della loro produzione di 38 numeri. Ma dopo quattro anni di lavoro sul titolo, Ditko lasci\u00f2 la Marvel; da qualche tempo lui e Lee non si parlavano, sebbene i dettagli rimangano incerti. Si \u00e8 spesso insinuato che la goccia che fece traboccare il vaso sia stato un disaccordo riguardo all'identit\u00e0 segreta di Goblin, ma Ditko stesso ha dichiarato sulla stampa che questo non era accaduto.\nLo scrittore e futuro redattore della Marvel Roy Thomas disse in un'intervista del 1998 che, \"Non dimenticher\u00f2 mai il giorno in cui misi piede in un certo ufficio della Marvel non molto tempo dopo che Ditko se n'era andato, ed ecco John Romita Sr. che disegnava \"Amazing Spider-Man\", Larry Lieber che disegnava lo \"Spider-Man Annual\" e Marie Severin che disegnava il 'Dr. Strange', e io scherzai, 'Questa \u00e8 la stanza di Steve Ditko; ci vogliono tre di voi per fare quello che faceva lui'\"\nCharlton e DC Comics.\nTornato alla Charlton \u2014 dove le pagine venivano pagate di meno ma agli autori era concessa maggiore libert\u00e0 \u2014 Ditko lavor\u00f2 su personaggi quali Blue Beetle (1967-1968), Question (1967-1968), Capitan Atom (1965-1967, ritornando al personaggio che aveva co-creato nel 1960), e sulle storie di supporto del 1974 per \"E-Man\", Liberty Belle dello scrittore Joe Gill e Killjoy dello stesso Ditko. Con The Question e Killjoy, espresse liberamente la sua personale ideologia, basata sull'oggettivismo di Ayn Rand e sugli scritti del filosofo greco Aristotele. Ditko produsse anche molti lavori per i titoli di fantascienza e dell'orrore della Charlton. Inoltre, nel 1966-1967, disegn\u00f2 16 storie per le riviste a fumetti horror della Warren Publishing, la maggior parte delle quali erano fatte usando acquarelli a china. Le storie erano scritte dal defunto Archie Goodwin.\nNel 1967, Ditko diede l'estrema espressione alle sue idee nella forma di Mr. A, pubblicato sul n. 3 della rivista indipendente \"witzend\" di Wally Wood. La linea dura nei confronti dei criminali mostrata in queste storie da Ditko era controversa e alien\u00f2 molti ammiratori, ma egli continu\u00f2 a produrre storie e singole pagine di Mr. A sino alla fine degli anni settanta. Ditko ritorn\u00f2 sul personaggio di Mr. A ancora una volta nel 2000.\nDitko nel 1968 si trasfer\u00ec alla DC Comics, dove cre\u00f2 i Creeper in \"Showcase\" n. 73 (aprile 1968) con lo sceneggiatore Don Segall). Dick Giordano e parecchi altri disegnatori e scrittori della scuderia di Giordano si trasferirono subito dopo. Non \u00e8 vero che fu Giordano ad attirare Ditko alla DC, sebbene questo sia ampiamente creduto.\nDitko fu anche il co-creatore di Hawk e Dove in \"Showcase\" n. 75, lavorando con lo scrittore Steve Skeates, ma lasci\u00f2 dopo aver disegnato i primi due numeri della loro serie in corso (settembre-novembre 1968). La serie fu poi affidata al disegnatore Gil Kane. Insolitamente per l'epoca, il soggettista e matitista Ditko us\u00f2 questi tratti caratteristici dei supereroi, affettuosamente ricordati, per esplorare complicati temi etici.\nLa permanenza di Ditko alla DC fu breve \u2014 avrebbe lavorato su tutti e sei i numeri del titolo da lui creato per Creeper, \"Beware the Creeper\" (giugno 1968 - aprile 1969), pur lasciando a met\u00e0 dell'ultimo \u2014 e di nuovo, le ragioni della sua partenza sono incerte. Da questo momento fino a tutta la met\u00e0 degli anni settanta, lavor\u00f2 in esclusiva per la Charlton e per vari editori della piccola stampa/indipendenti, compresa la nuova azienda Atlas/Seaboard Comics dell'ex editore della Marvel Martin Goodman, dove fu il co-creatore del supereroe \"The Destructor\" con lo scrittore Archie Goodwin, e fece le matite di tutti e quattro i numeri della serie omonima (febbraio-agosto 1975), i primi due dei quali furono inchiostrati dal collega Wally Wood, anche lui leggenda del mondo del fumetto.\nIl Ditko dei tempi recenti.\nDitko ritorn\u00f2 alla DC Comics nel 1975, creando un titolo dalla vita breve, \"Shade, the Changing Man\" (1977-78). Shade fu ripreso pi\u00f9 tardi, senza il coinvolgimento di Ditko, nella versione destinata ad un pubblico maturo della Vertigo della DC. Con Paul Levitz (scrittore) e Wally Wood (inchiostratore), partecip\u00f2 alla creazione di \"Stalker\" (1975-76) che dur\u00f2 quattro numeri. Riprese anche Creeper e fece vari altri lavori, come una breve serie di supporto per Demon nel 1979, un lavoro su \"Legione dei Supereroi\" nel 1980-81, e storie nelle antologie di horror e fantascienza della DC. Disegn\u00f2 anche la versione di Prince Gavin di Starman su \"Adventure Comics\" numeri 467-478 (1980). Poi tolse le tende e pass\u00f2 a fare lavori per una pluralit\u00e0 di editori, collaborando brevemente con la DC di nuovo nel 1986, con quattro \"pinup\" dei suoi personaggi per \"Who's Who in the DC Universe\", una \"pinup\" per \"Superman\" n. 400 ed un portfolio dei compagni di quest'ultimo personaggio.\nDitko ritorn\u00f2 alla Marvel nel 1979, assumendo la gestione di \"Machine Man\" di Jack Kirby e continuando a lavorare come freelance per la societ\u00e0 sino alla fine degli anni novanta. Nel 1982, inizi\u00f2 a lavorare come freelance anche per la Pacific Comics, cominciando con \"Captain Victory and the Galactic Rangers\" n. 6 (settembre 1982), in cui introdusse il supereroe Missing Man, con Mark Evanier come sceneggiatore delle trame e dei disegni di Ditko. Le successive storie di Missing apparvero su \"Pacific Presents\" numeri 1-3 (ottobre 1982 - marzo 1984), con Ditko che sceneggi\u00f2 il primo numero e collabor\u00f2 con Robin Snyder alla sceneggiatura degli ultimi due. Ditko cre\u00f2 anche Mocker per la Pacific, su \"Silver Star\" n. 2 (aprile 1983).\nPer la Eclipse Comics, realizz\u00f2 una storia in cui compariva il suo personaggio Static (nessun legame con il successivo personaggio della Milestone Comics) in \"Eclipse Monthly\" numeri 1-3 (agosto-ottobre 1983), introducendo il supercriminale Exploder nel n. 2. Con lo scrittore Jack C. Harris, Ditko disegn\u00f2 la serie di supporto \"The Faceless Ones\" su \"Warp\" della First Comics, numeri 2-4 (aprile-giugno 1983). Lavorando con quello stesso scrittore e con altri, Ditko disegn\u00f2 una manciata di storie di The Fly, Fly-Girl e Jaguar per \"The Fly\" numeri 2-8 (luglio 1983 - agosto 1984), per la collana di supereroi degli anni ottanta della Archie Comics, che ebbe breve durata; in un raro, probabilmente unico caso in tempi recenti di Ditko che inchiostrava un altro artista, inchiostr\u00f2 le matite di Dick Ayers su una storia di Jaguar su \"The Fly\" n. 9 (ottobre 1984).\nNel 1993 realizz\u00f2 il numero unico della Dark Horse Comics \"The Safest Place in the World\". Per la serie \"Dark Dominion\" della Defiant Comics, disegn\u00f2 il numero 0, che fu distribuito come serie di figurine. Nel 1995 realizz\u00f2 le matite per una serie in quattro numeri per la Marvel, basata sulla serie TV animata \"Phantom 2040\". Il lavoro comprendeva un poster che fu inchiostrato da John Romita Sr. Una serie fallita presso la Fantagraphics Books, \"Steve Ditko's Strange Avenging Tales\", dur\u00f2 un solo numero, nel 1997.\nDitko si ritir\u00f2 dal fumetto tradizionale nel 1998, avendo lavorato nei suoi ultimi anni sia su supereroi noti come Namor (in \"Marvel Comics Presents\"), sia su personaggi pi\u00f9 nuovi, concessi in licenza, come i \"Mighty Morphin Power Rangers\". L'ultimo personaggio tradizionale da lui creato fu Squirrel Girl della Marvel in \"Marvel Super-Heroes\" vol. 2, n. 8 (gennaio 1992).\nDa allora, i lavori di Ditko eseguiti da solo sono stati pubblicati saltuariamente dall'editore indipendente e amico di vecchia data Robin Snyder, suo ex redattore alla Charlton, alla Archie Comics e alla Renegade Press negli anni ottanta. I libri pubblicati da Snyder hanno incluso \"Static\", \"The Missing Man\", \"The Mocker\" e, nel 2002, \"Avenging World\", una raccolta di storie e di saggi che abbraccia 30 anni.\nGli ultimi lavori originali di Ditko per il fumetto tradizionale sono stati: per la Marvel, la storia auto-inchiostrata, di 12 pagine, di Iron Man \"A Man's Reach...\", dello scrittore Len Wein, nell'albo a fumetti in bianco e nero \"Shadows Light\" n. 1 (febbraio 1998); e, per la DC, la storia di 10 pagina dello Spettro \"The Depths Of Despair\", degli scrittori Bill Mumy e Peter David, inchiostrata da Kevin Nowlan in \"Legends of the DC Universe 80-Page Giant\" n. 1 (settembre 1998).\nVita personale.\nFervente sostenitore e difensore dell'oggettivismo, la filosofia di Ayn Rand, Ditko risiedeva a New York dal 2006. Rifiutava di concedere interviste o di fare apparizioni pubbliche a partire dagli anni sessanta, spiegando che, \u00abQuando faccio un lavoro, non \u00e8 la mia personalit\u00e0 che sto offrendo ai lettori ma i miei disegni. Non \u00e8 come sono io che conta: \u00e8 quello che io ho fatto e quanto bene \u00e8 stato fatto [...] Io produco un prodotto, una storia con disegni a fumetti. Steve Ditko \u00e8 il marchio\u00bb. Ha, tuttavia, scritto numerosi saggi per la fanzine di Snyder \"The Comics\".\nDitko venne trovato morto nel suo appartamento a New York il 29 giugno 2018 all'et\u00e0 di 90 anni. Secondo fonti della polizia sarebbe morto due giorni prima del ritrovamento e le cause del decesso sarebbero da attribuire ad infarto miocardico acuto.\nPremi.\nDitko venne inserito nella Jack Kirby Hall of Fame nel 1990.\nOpere.\nCome matitista (generalmente ma non esclusivamente auto-inchiostrato), se non diversamente indicato\nCitazioni.\nDitko.\nsul disegnatore Mort Meskin: \"Meskin era favoloso, non potevo credere alla facilit\u00e0 con cui disegnava: composizioni forti, matite sciolte, eppure complete; dettaglio senza disordine. Adoravo le sue cose\".\nEstratto da \"Comic Fan\" n. 2, Estate 1965, intervista di Ditko condotta per corrispondenza con Gary Martin; punteggiatura testuale:\n\"Voice of Comicdom\" n. 4 (aprile 1965): Commento sul sondaggio tra i lettori di questa fanzine per determinare quali strisce \"pi\u00f9 amate\" dai fan continuerebbero ad essere pubblicate; punteggiatura testuale:\nAltri autori su Ditko.\nDick Giordano, redattore alla Charlton e in seguito alla DC Comics: \u00abSoffriva per tutta la vita di un disturbo ai polmoni a causa, penso, di una tubercolosi contratta quando era pi\u00f9 giovane. Allora era pi\u00f9 giovane e aveva bisogno di fare esercizio, cos\u00ec Steve ed io passavamo molto tempo a giocare a ping-pong. Avevano un tavolo nella caffetteria, e ci facevamo una sudata \u2014 ecco come ho imparato a giocare, con Steve \u2014 e quando iniziammo io dovevo giocare in difesa. All'epoca in cui smettemmo di giocare, eravamo abbastanza alla pari, penso, ma lui di solito mi batteva ancora\u00bb.\nFrank McLaughlin, direttore artistico della Charlton: \u00abDitko per un periodo visse in un albergo locale a Derby. Era un tipo spensierato con un gran senso dell'umorismo all'epoca, e riforniva sempre le ragazze che separavano i colori di dolci e altri regalini\u00bb.\nMark Evanier: \u00abNel 1970, quando Steve Sherman ed io incontrammo Steve Ditko, ci domand\u00f2 dei nuovi albi di Kirby che stavano per debuttare alla DC. Quando gli raccontammo che Colletta si stava occupando delle chine, trasal\u00ec e disse che probabilmente non avrebbe guardato i fumetti. Prima ancora, quando lavorava per la Marvel, Ditko disse che avrebbe raccolto gli ultimi numeri in ufficio e avrebbe sempre controllato i crediti prima di portarsi i fumetti a casa. Se avesse trovato il nome di Colletta \u2014 specialmente come abbellitore di Kirby \u2014 si sarebbe fatto un dovere di rimettere il fumetto a posto, o addirittura di buttarlo in un cestino. E si sarebbe assicurato che Stan vedesse quello che stava facendo e che ne conoscesse il motivo\u00bb."}
{"id": "916392", "revid": "123611980", "url": "https://it.wikipedia.org/wiki?curid=916392", "title": "Botswana Railways", "text": "Le Botswana Railways sono la rete nazionale di ferrovie del Botswana. Si tratta di una compagnia interamente a controllo statale fondata nel 1967, supervisionata dal Ministro del Lavoro, Trasporto e Comunicazioni, e gestita da un Segretario Permanente.\nLe tratte.\nLa compagnia opera una rete di 888\u00a0km di lunghezza, da 1067mm di scartamento, tra Ramatlabama (nel sud del paese, al confine con il Sudafrica) e il villaggio di Bakaranga, nei pressi di Plumtree e al confine con lo Zimbabwe, nel centro nord della nazione. Questa tratta \u00e8 stata acquisita nel 1986: prima era gestita dalle National Railways of Zimbabwe.\nUna seconda tratta collega Francistown a Sua Pan, prevalentemente per il traffico merci: lunga 175\u00a0km \u00e8 destinata a servire le cave di soda della regione. La linea \u00e8 aperta dal 1991, ma sin dal suo inizio ha operato ampiamente sotto il target desiderato di 994.000 ton/anno (la cifra reale oscillava tra 205 e 328.000 tonnellate/anno).\nRisultati economici.\nLe Botswana Railways hanno incontrato a met\u00e0 degli anni novanta una drastica crisi, dovuta alla riduzione della richiesta di traffico merci derivante dalla crisi economica e da una durissima carestia abbattutasi sul paese. Il governo ha cercato di contrastare la recessione operando una riorganizzazione societaria e cercando di integrare il servizio con il trasporto su gomma, ma nonostante tutto il traffico merci si \u00e8 ridotto di oltre il 30% tra il 1990 e il 1994, mentre il traffico passeggeri ha segnato il passo solo con una perdita del 10%. A questo per\u00f2 si \u00e8 aggiunto un aumento delle spese pari a oltre il 40%, affiancato al 20% di perdita sui ricavi.\nA fine 1994 le ferrovie movimentavano 1,71 milioni di tonnellate di merci, per 585 milioni di tonnellate-km all'anno, oltre a 330.000 passeggeri, operando per\u00f2 con 18 milioni di pula di perdita (2,7 milioni di euro di oggi) contro i 24 milioni di ricavi del 1990.\nParadossalmente, il motivo dei risultati operativi eccezionali dei primissimi anni novanta \u00e8 stata la stessa carestia che negli anni successivi ha colpito i bilanci dell'azienda. Inizialmente, le importazioni di grano dai paesi confinanti hanno mantenuto alta la richiesta di trasporto, crollata nel 1993 e solo parzialmente recuperata dall'aumento delle esportazioni di soda.\nA maggior danno, insieme alla recessione la societ\u00e0 ha dovuto affrontare le obbligazioni economiche dovute ai debiti accumulati per lo sviluppo delle linee negli anni precedenti: in due anni la societ\u00e0 ha mancato pagamenti per oltre 7 milioni di Pula.\nNel 1991 la societ\u00e0 ha lanciato un servizio passeggeri, chiamato \"Blue Train\" (da non confondersi con l'omonimo treno di lusso sudafricano), tra Gaborone e Francistown, che per\u00f2 ha avuto poco successo, contribuendo all'inizio della crisi. In compenso, il servizio tra Lobatse, Gaborone e Pilane ha contribuito a ridurre i danni.\nA partire dal 1999 la societ\u00e0 ha dovuto affrontare la concorrenza della Beitbridge Bulawayo Railway, con base in Zimbabwe: la societ\u00e0 ha sottratto alla Botswana Railways gran parte del volume di traffico merci, causando una grave crisi finanziaria all'azienda che ha visto il traffico merci legato allo Zimbabwe crollare da 90.000 a 10.000 tonnellate anno.\nIl rinnovamento.\nLe Botswana Railways hanno cominciato alla fine degli anni ottanta un'opera di modernizzazione delle infrastrutture, grazie alla partecipazione di venture capitalists e tecnici cinesi. L'opera ha, nel tempo, portato alla ricostruzione delle tratte pi\u00f9 sollecitate con binari da 50\u00a0kg/m a saldatura continua, tali binari sono ottimi anche secondo gli standard europei ed un'eccezione per il mondo africano, dove non \u00e8 raro trovare binari pesanti anche solo poco pi\u00f9 della met\u00e0. Le traversine sono oggi in cemento e la linea consente un carico per asse di 17 tonnellate.\nL'operazione ha permesso anche di allungare i punti di incrocio della linea, cos\u00ec che oggi possono essere messi sulla tratta anche treni pi\u00f9 lunghi, con velocit\u00e0 fino a 100\u00a0km/h.\nLa segnaletica sulla linea \u00e8 stata ricostruita tra il 1986 e il 1993 grazie a consulenze svedesi: non ci si \u00e8 limitati alla costruzione delle strutture, ma si \u00e8 anche provveduto ad addestrare una generazione di tecnici locali, tanto che oggi l'intero reparto di segnalazione e telecomunicazioni \u00e8 gestito da personale del luogo. La segnaletica RETB (Radio Electronic Token Block) di tipo inglese, sulla linea principale ha tuttavia avuto numerosi problemi durante i primi anni di funzionamento, tanto da spingere ad installare un sistema radio VHF di emergenza.\nA partire dal 1993 sono stati implementati in alcune stazioni dei sistemi di controllo logico programmabile dei transiti. Sulla linea \u00e8 installato dallo stesso anno un sistema realizzato da Novell per la gestione del personale e dei movimenti dei convogli.\nLa flotta \u00e8 composta da 10 locomotive diesel elettriche di produzione tedesca, 20 locomotive diesel-elettriche Type GT22LC-2 e 10 mezzi di manovra. A questi si affiancano 1142 carri merci, 330 carri da soda, 47 carrozze normali e 30 condizionate, cinque carrozze ristorante, sei carrozze letto e una automotrice diesel.\nI carri merci sono di costruzione cinese, mentre le carrozze sono costruite in Sudafrica su licenza della giapponese Mitsui."}
{"id": "916395", "revid": "125907812", "url": "https://it.wikipedia.org/wiki?curid=916395", "title": "Societ\u00e0 Sportiva Calcio Napoli nelle competizioni internazionali", "text": "Questa pagina raccoglie le informazioni su tutte le partite disputate dalla Societ\u00e0 Sportiva Calcio Napoli (in tutte le sue varie denominazioni) nelle competizioni internazionali, con particolare attenzione alle Coppe europee organizzate dalla UEFA.\nComputo totale.\nL'esordio del Napoli in una competizione internazionale ebbe luogo con la partecipazione alla Coppa dell'Europa Centrale 1934, il massimo trofeo europeo dell'epoca. Il debutto in una competizione UEFA, invece, avvenne nel 1962 con la partecipazione alla Coppa delle Coppe.\nComplessivamente, il Napoli ha all'attivo 34 partecipazioni a competizioni europee UEFA, in cui ha disputato 200 partite (52 in Coppa dei Campioni/UEFA Champions League, 123 in Coppa UEFA/UEFA Europa League, 17 in Coppa delle Coppe e 2 in Coppa Intertoto) ed ha vinto una Coppa UEFA (1989).\nIl Napoli ha partecipato inoltre alle seguenti competizioni internazionali non UEFA: Coppa delle Fiere (considerata l'antesignana della Coppa UEFA), Mitropa Cup, Coppa delle Alpi, Torneo Anglo-Italiano e Coppa di Lega Italo-Inglese. Tra queste ha vinto una Coppa delle Alpi (1966) e una Coppa di Lega Italo-Inglese (1976).\nElenco match.\n\"Cronologia delle gare disputate dal Napoli nelle competizioni europee\".\nCoppa delle Coppe UEFA.\n1962-1963.\n(*) Giocata a Londra\n(**) Giocata a Losanna\n(***) Giocata a Marsiglia\nCoppa delle Fiere.\n1968-1969.\n(*) Leeds qualificato dopo sorteggio\nCoppa UEFA/Europa League.\n1989-1990.\n(*) Giocata a Zurigo\nCoppa Mitropa.\n1934.\n(*) Giocata a Zurigo\nCoppa Anglo-Italiana.\n1970.\n(*) Partita sospesa e risultato confermato\nStatistiche e record.\nConsuntivo delle gare disputate.\n\"Dati aggiornati al 18/02/2022 .\"\nRecord di squadra.\nDati aggiornati al 5 novembre 2015.\nRecord di giocatori.\n\"Dati aggiornati al 11 dicembre 2018.\"\nRecord di allenatori.\n\"Dati aggiornati al 18 maggio 2021\"\nPartite disputate per nazione.\n\"Dati aggiornati al 18/02/2022.\""}
{"id": "916396", "revid": "121367721", "url": "https://it.wikipedia.org/wiki?curid=916396", "title": "Domenico del Val", "text": "Secondo la leggenda, faceva parte del coro della cattedrale di Saragozza, quando fu vittima di un assassinio rituale da parte degli ebrei della citt\u00e0.\nL'episodio fa parte delle accuse del sangue o Pasque di Sangue, dal titolo del libro di Ariel Toaff, diffuse nel Medioevo e non solo, in cui si riteneva che gli ebrei facessero degli omicidi rituali.\nLa memoria liturgica era inserita nel martirologio di Saragozza, che \u00e8 altro rispetto al Martirologio Romano, ed \u00e8 stata epurata come quella di altri casi (Simonino di Trento, Lorenzino Sossio da Marostica) in quanto ritenuta, oggi, un possibile motivo di istigazione all'antisemitismo. Tuttavia nella cattedrale di Saragozza vi \u00e8 ancora una cappella a lui dedicata.\nLa leggenda.\nDomenico era figlio di Sancho de Val, notaio, e di Isabel. Corista nella cattedrale, secondo la leggenda, a sette anni venne ingannato dall'ebreo Albayuceto che insieme ad altri gli fece credere di volere riprodurre la Passione di Ges\u00f9 e cos\u00ec lo crocifissero ad una parete con tre chiodi ed il costato aperto. Successivamente lo decapitarono e gli tagliarono i piedi, nascondendo il corpo sulla riva dell'Ebro. Alcuni barcaioli, vedendo alcune luci strane, avvisarono le autorit\u00e0, che trovarono il corpo sotterrato dove indicato dalle strane luci.\nI resti furono trasportati nella chiesa di Sant'Egidio e successivamente furono spostati nella cattedrale, dove ora vi \u00e8 una cappella intitolata a Santo Dominguito de Val, presso cui le reliquie sono tuttora venerate.\nUno dei crocifissori successivamente si sarebbe convertito al Cristianesimo dopo aver chiesto perdono del suo delitto."}
{"id": "916405", "revid": "729019", "url": "https://it.wikipedia.org/wiki?curid=916405", "title": "Beitbridge Bulawayo Railway", "text": "La Beitbridge Bulawayo Railway (BBR) \u00e8 una compagnia ferroviaria privata con sede in Zimbabwe, fondata il 15 luglio 1999, che collega Beitbridge, presso il confine del Sudafrica, con Bulawayo, la seconda citt\u00e0 per importanza dello Zimbabwe.\nLa linea collega le due citt\u00e0 in soli 317\u00a0km, tagliando fuori dal percorso il Botswana. Prima dell'inaugurazione il collegamento era effettuato solo tramite le Botswana Railways, che percorrevano una tratta di oltre 200\u00a0km pi\u00f9 lunga. La linea svolge principalmente traffico merci.\nLa concessione della Beitbridge Bulawayo Railway scadr\u00e0 nel 2029, e la linea entrer\u00e0 a far parte delle National Railways of Zimbabwe senza costi addizionali per la compagnia nazionale. L'apertura della linea ha decimato il volume d'affari delle Botswana Railways, che hanno visto il traffico merci legato allo Zimbabwe crollare da 90 a 10\u00a0000 tonnellate anno"}
{"id": "916409", "revid": "33689", "url": "https://it.wikipedia.org/wiki?curid=916409", "title": "IVDR", "text": "iVDR o Information Versatile Disk for Removable usage (Disco versatile rimovibile) \u00e8 una specifica per un tipo di disco esterno (Removable Hard Disk Drive iV) implementato da Hitachi nel 2007 per le tv ad alta definizione per il mercato giapponese, e adottato da un consorzio di altre 50 imprese giapponesi (Sanyo, Canon, Fujitsu, Pioneer, Sharp, NEC, JVC...).\nSeagate al CES 2008 annuncia la sua aggiunta al consorzio iVDR."}
{"id": "916415", "revid": "33689", "url": "https://it.wikipedia.org/wiki?curid=916415", "title": "Removable Hard Disk Drive iV", "text": "Removable Hard Disk Drive iV (RHDDiV) \u00e8 un nuovo tipo di disco rigido estraibile ideato da Hitachi nel 2007 per le tv ad alta definizione da 2,5 pollici con tagli da 80GB e 160GB.\nMira a rimpiazzare il mercato dei Blu ray e degli HD DVD."}
{"id": "916417", "revid": "54354", "url": "https://it.wikipedia.org/wiki?curid=916417", "title": "RHDDiV", "text": ""}
{"id": "916429", "revid": "198277", "url": "https://it.wikipedia.org/wiki?curid=916429", "title": "World car", "text": "Per world car s'intende un particolare modello di una casa automobilistica che \u00e8 stato prodotto in svariati Paesi nel mondo, in maniera tale da favorirne una notevole diffusione.\nEsempi di world cars sono il Volkswagen Maggiolino, la Renault 4, la Renault 12, la Peugeot 504 e la Fiat 124, prodotte in diversi milioni di esemplari e per diversi decenni. \nSe, in taluni casi, la decisione di produrre in varie nazioni avveniva in tempi successivi alla presentazione, con magari lo spostamento di intere catene di montaggio dismesse in altri paesi, in tempi pi\u00f9 recenti il progetto di \"world car\" parte gi\u00e0 in sede di progetto. \nVari modelli studiati in questa ottica sono stati presentati ad esempio dalla FIAT con il \"progetto 178\" di cui fanno parte la Palio e le sue sorelle, fino alla pi\u00f9 recente Fiat Linea.\nDi solito i Paesi in cui queste auto venivano prodotte in via straordinaria erano Paesi in via di sviluppo e il fatto di produrre tali auto anche in tempi recenti, nonostante l'anzianit\u00e0 di progetto, favoriva l'abbattimento dei costi di produzione, per cui tali vetture venivano vendute a bassi prezzi di listino, per favorire la motorizzazione di quei Paesi con meno risorse. Ma molte di queste vetture furono prodotte anche in Paesi gi\u00e0 molto sviluppati. Per esempio, il Maggiolino e la R12 furono prodotti anche negli Stati Uniti."}
{"id": "916471", "revid": "114393912", "url": "https://it.wikipedia.org/wiki?curid=916471", "title": "Equazione retrospettiva di Kolmogorov", "text": "In matematica, lo studio dell'equazione retrospettiva di Kolmogorov consente di dare una rappresentazione della soluzione di una classe di equazioni differenziali alle derivate parziali in termini di valori di aspettazione di alcuni processi stocastici. Tale risultato fu pubblicato dal matematico russo Andrej Nikolaevi\u010d Kolmogorov nel 1931. \nSia formula_1 un processo di diffusione con coefficienti (velocit\u00e0 di deriva e diffusione) formula_2 e formula_3. Sia formula_4 una funzione misurabile, ossia tale che:\ne limitata:\nSi definisca, attraverso formula_7, la funzione formula_8 data da:\nossia l'aspettazione del valore della funzione formula_7, quando il processo \u00e8 al tempo formula_11, condizionata dal fatto che al tempo formula_12 (precedente ad formula_11) il processo era in formula_14.\nSi pu\u00f2 dimostrare che:"}
{"id": "916485", "revid": "298229", "url": "https://it.wikipedia.org/wiki?curid=916485", "title": "Afn", "text": ""}
{"id": "916491", "revid": "297745", "url": "https://it.wikipedia.org/wiki?curid=916491", "title": "Pizzoletta", "text": ""}
{"id": "916493", "revid": "1305772", "url": "https://it.wikipedia.org/wiki?curid=916493", "title": "Awg", "text": ""}
{"id": "916494", "revid": "2222386", "url": "https://it.wikipedia.org/wiki?curid=916494", "title": "Carlo Miranda", "text": "Biografia.\nOriginario di Frattamaggiore, fu considerato un bambino prodigio. Dopo la maturit\u00e0 classica, conseguita a soli 15 anni, si iscrisse alla facolt\u00e0 di matematica dell'Universit\u00e0 di Napoli, dove, allievo di Mauro Picone, si laure\u00f2 il 16 luglio 1931, non ancora diciannovenne, summa cum laude e con pubblicazione della tesi. Nel 1933 consegu\u00ec la libera docenza in Analisi e, dopo un biennio di studio trascorso a Parigi, a soli venticinque anni vinse la cattedra universitaria che lo port\u00f2 a insegnare all'Universit\u00e0 di Genova, al Politecnico di Torino e, dal 1943, a Napoli. Insieme con Renato Caccioppoli rinnov\u00f2 l'Istituto matematico napoletano, ridisegnandone l'organizzazione e la struttura, rilanciando la rivista \"Giornale di matematiche\" fondata da Giuseppe Battaglini, creando la nuova rivista \"Ricerche di Matematica\" e avviando alla ricerca molti giovani, tra i quali Federico Cafiero, Carlo Ciliberto, Donato Greco, Guido Stampacchia, Franco Stoppelli e Francesco Guglielmino. \nSi occup\u00f2 di equazioni integrali, di equazioni alle derivate parziali di tipo ellittico, di sviluppi in serie e delle loro applicazioni, di funzioni armoniche e teoria del potenziale, e, pi\u00f9 in generale, di applicazioni dell'analisi funzionale al calcolo delle variazioni e a problemi di fisica matematica. \nMantenne sempre forti legami con il suo maestro Mauro Picone e il suo Istituto Nazionale per le Applicazioni del Calcolo (INAC) di Roma: era lo stesso Picone che ne aveva grande stima e \"ne ricercava in ogni occasione possibile l'intervento \u00abprovvidenziale\u00bb in virt\u00f9 dei \u00abgeniali accorgimenti\u00bb di cui lo riteneva capace\".\nFu preside della Facolt\u00e0 di scienze dell'Universit\u00e0 partenopea dal 1956 al 1968 e vicepresidente dell'Unione matematica italiana (UMI) dal 1958 al 1964. \nFu socio corrispondente dell'Accademia delle Scienze di Torino-Classe di Scienze fisiche, matematiche e naturali (per le scienze matematiche e le applicazioni) dal 28 febbraio 1940 e socio nazionale (non residente) dal 1979 Fu eletto socio dell'Accademia Nazionale dei Lincei dal 1968.\nRiconoscimenti.\nL'Accademia di Scienze Fisiche e Matematiche di Napoli ha istituito a suo nome un premio riservato a giovani analisti italiani studiosi delle equazioni ellittiche. \nSono a lui intitolati anche la biblioteca del dipartimento di matematica dell'Universit\u00e0 Federico II di Napoli, il Liceo Scientifico-Linguistico di Frattamaggiore.\nOpera.\nTrattatistica.\nFu noto, inoltre, per le doti di autore di trattati di matematica di altissimo livello e grande successo, nei quali si dispiegava la sua \"competenza tecnica\", l'ampiezza e l'aggiornamento della sua cultura matematica, la limpidezza della sua esposizione. \nTra le sue trattazioni pi\u00f9 influenti, vi \u00e8 il volume \"Problemi di esistenza in analisi funzionale\", pubblicato nel 1949 tra i \"Quaderni della Scuola normale superiore di Pisa\", in cui si raccoglievano i seminari da lui tenuti l'anno precedente in Normale: si tratta di un'opera che \"si segnala [...] per le sue doti eccezionali di chiarezza, di eleganza e di sintesi\", attraverso la quale molti studiosi italiani (come Antonio Ambrosetti e Giovanni Prodi) poterono confrontarsi con la conoscenza delle idee di Luitzen Brouwer, Juliusz Pawe\u0142 Schauder, Jean Leray, Renato Caccioppoli. \nAltro trattato di successo fu una monografia, \"di notevole pregio\", sulle equazioni a derivate parziali di tipo ellittico, uscita dapprima in tedesco, a Berlino, nel 1955, per Springer Verlag, poi tradotta in russo nel 1957, e infine in inglese nel 1970 presso la stessa casa editrice (l'opera \u00e8 ancora pubblicata in formato elettronico). \nUn'altra trattazione generale (\"Su alcuni problemi di geometria differenziale in grande per gli ovaloidi\"), edita a Pisa nel 1973, raccolse un ciclo di lezioni da lui tenuto alla Scuola normale superiore, sotto gli auspici dell'Accademia dei Lincei, nell'anno accademico 1971-72.\nNel 1978 e 1979 uscirono a Bologna, tra le \u00abMonografie dell\u2019UMI\u00bb, i due volumi delle sue \"Istituzioni di analisi funzionale lineare\"."}
{"id": "916497", "revid": "125236728", "url": "https://it.wikipedia.org/wiki?curid=916497", "title": "Lingua more", "text": "La lingua more o mossi (nome nativo m\u00f2or\u00e9) \u00e8 una lingua niger-kordofaniana parlata dai mossi. \u00c8 diffusa principalmente nel Burkina Faso, dove si contano circa 5 milioni di parlanti. \u00c8 parlata anche da circa 50.000 persone in Benin, Costa d'Avorio, Ghana, Mali e Togo.\nI dialetti della lingua more sono: saremd\u00e9, taolend\u00e9, yaadr\u00e9, ouagadougou, yaande, zaore e yana.\nOrtografia.\nIn Burkina Faso, l'alfabeto M\u00f2or\u00e9 usa le lettere specificate nell'alfabeto nazionale Burkinab\u00e9."}
{"id": "916499", "revid": "22356", "url": "https://it.wikipedia.org/wiki?curid=916499", "title": "Stenotholus", "text": ""}
{"id": "916501", "revid": "465169", "url": "https://it.wikipedia.org/wiki?curid=916501", "title": "Congresso di Parigi", "text": "Il Congresso di Parigi si riun\u00ec nella capitale francese dal 25 febbraio al 16 aprile 1856 al fine di ristabilire la pace dopo la guerra di Crimea, combattuta vittoriosamente dall'Impero ottomano, Francia, Regno Unito di Gran Bretagna e Irlanda e Regno di Sardegna contro l'Impero russo.\nIl congresso stabil\u00ec l'autonomia del Principato di Moldavia e del Principato di Valacchia che, liberate dal protettorato russo, rimanevano formalmente nell'Impero ottomano, al quale veniva anche assicurata l'integrit\u00e0 territoriale. Dispose la smilitarizzazione del Mar Nero e la cessione da parte della Russia della zona della foce del Danubio (Bessarabia meridionale) a favore della Moldavia.\nDetermin\u00f2 il declino della potenza russa in Europa e l'ascesa della Francia a prima potenza del continente.\nIl Primo ministro del Regno di Sardegna Cavour ottenne che per la prima volta in una sede internazionale si ponesse la questione italiana.\nI risultati del Congresso costituirono il Trattato di Parigi.\nLa guerra di Crimea.\nDopo numerosi sconfinamenti di truppe russe nei territori turchi nei Balcani, il 4 ottobre 1853, l'Impero ottomano dichiarava guerra alla Russia, seguito, cinque mesi dopo (marzo 1854), da Francia e Gran Bretagna che il 10 aprile conclusero un'alleanza.\nI \u201cQuattro punti\u201d.\nTrascorsi dieci mesi di guerra in cui non accadde molto, l'8 agosto 1854, la Francia, la Gran Bretagna e l'Austria, che si manteneva neutrale ma non smobilitava l'esercito al confine con la Russia, concordarono quattro condizioni per cui la pace sarebbe stata possibile:\nPer coprire il fronte meridionale, lo Zar di Russia Nicola I si ritir\u00f2 dai territori turchi della zona danubiana, l'Austria limit\u00f2 allora la pressione politica sulla Russia, e Francia e Gran Bretagna non riuscirono a imporre i quattro punti. La parola pass\u00f2 quindi ai fatti e nel settembre del 1854 un contingente anglo-francese sbarc\u00f2 nella penisola russa di Crimea.&lt;br&gt;\nDi fronte alla resistenza dell'esercito dello Zar, a dicembre, l'Austria si accord\u00f2 con Francia e Prussia per imporre i quattro punti alla Russia che, nel timore di un allargamento del conflitto all'Austria, li accett\u00f2 come base delle trattative. Il 26 gennaio 1855, inoltre, per porre la questione italiana all'attenzione internazionale e arginare il prestigio austriaco, il Regno di Sardegna si un\u00ec all'alleanza anglo-francese.\nLa Conferenza di Vienna.\nLe trattative fra le potenze in guerra proseguirono a Vienna e, mentre le sorti del conflitto seguivano alterne vicende, il 2 marzo 1855 Nicola I moriva di polmonite.&lt;br&gt;\nIl suo successore, Alessandro II, ribad\u00ec la validit\u00e0 dei quattro punti e consent\u00ec l'apertura di una conferenza che si concluse il 16 aprile 1855 nella capitale austriaca. I primi due dei quattro punti furono ampiamente discussi, il terzo si dimostr\u00f2 uno scoglio insuperabile per gli alleati e il quarto non fu neanche preso in considerazione.\nA maggio, intanto, anche il Regno di Sardegna faceva sbarcare un suo contingente in Crimea dove, nonostante la caduta della piazzaforte russa di Sebastopoli (12 settembre 1855), nessuna delle due forze contrapposte riusciva a prevalere. Il 28 dicembre, per\u00f2, l'Austria fece pervenire un \"ultimatum\" alla Russia e a quel punto lo Zar chiese l'armistizio.\nIl Congresso.\nIl Congresso di Parigi fu visto dall'Imperatore francese Napoleone III come una rivincita rispetto al Congresso di Vienna del 1814-1815.\nSi svolse nella capitale francese dal 25 febbraio al 16 aprile 1856. Vi parteciparono tutti i Paesi belligeranti: Francia, Gran Bretagna, Russia, Turchia e Piemonte, oltre all'Austria e alla Prussia che si un\u00ec alle discussioni in un secondo momento. Fu presieduto dal ministro degli esteri francese Alexandre Walewski.\nLe trattative si basarono sui \u201cQuattro punti\u201d dell'agosto 1854 che, alla fine, vennero sostanzialmente accolti.&lt;br&gt;\nIn riferimento al punto 1. fu definita l'autonomia dei Principati danubiani, i quali, sebbene solo formalmente, rimasero sottomessi alla Turchia.\nI Principati danubiani.\nLa situazione dei principati di Moldavia e Valacchia dell'Impero ottomano, ma sotto il protettorato russo dal 1829, fu uno dei punti chiave delle discussioni.\nIl Piemonte, ancora prima dell'inizio dei lavori, aveva sottoposto all'attenzione di Francia e Gran Bretagna il pericolo di uno scenario che avrebbe visto, dopo il cedimento della Russia, l'Austria acquisire influenza sui Principati danubiani formando cos\u00ec una superpotenza che si estendeva dal Ticino alle foci del Danubio.&lt;br&gt;Il presidente del consiglio piemontese Cavour propose allora di evitare questa prospettiva insediando i duchi di Modena e Parma nei Principati, per poi poter annettersi i loro domini in Italia come compenso per i sacrifici fatti dal Regno di Sardegna durante la guerra. Ma sia a Londra, dove si considerava irrealistica la tesi della superpotenza austriaca, sia a Parigi, la proposta non trov\u00f2 spazio.\nFu una gradita sorpresa, quindi, per Cavour quando, qualche giorno prima dell'apertura del Congresso, Napoleone III fece propria quella proposta (21 febbraio 1856), con la precisazione che il trasferimento ai Principati sarebbe stato del solo duca di Modena. La duchessa di Parma, Luisa Maria, avrebbe acquisito Modena e il Ducato di Parma sarebbe stato annesso al Piemonte.&lt;br&gt;Se questa proposta fosse stata accolta il duca di Modena, il filoaustriaco Francesco V, per la risoluzione di Napoleone III di unificare i due Principati danubiani, sarebbe divenuto il monarca di Moldavia e Valacchia.&lt;br&gt;\nTuttavia, nel timore di perdere un alleato in territorio italiano, il ministro degli Esteri di Vienna Buol-Schauenstein escluse in modo assoluto di accettare la proposta francese. Cos\u00ec come i turchi che, per non cedere definitivamente i due Principati, espressero un deciso rifiuto. N\u00e9 di parere favorevole fu la Gran Bretagna rimasta sulle posizioni di mantenere l'integrit\u00e0 dell'Impero ottomano, per la cui difesa era entrata nel conflitto.&lt;br&gt;\nNonostante le insistenze di Napoleone III, l'opposizione turca si rivel\u00f2 un ostacolo invalicabile e l'11 marzo il congresso decise di rinviare ogni decisione ad una commissione che avrebbe dovuto verificare la volont\u00e0 delle popolazioni danubiane interessate.\nGli altri punti.\nIn riferimento al secondo dei \u201cQuattro punti\u201d, la Russia si mostr\u00f2 contraria alla cessione della Bessarabia meridionale e quindi alla perdita dell'accesso al Danubio. I delegati di San Pietroburgo sostenevano, infatti, che quei territori dovevano essere un compenso per la fortezza turca di Kars, conquistata subito prima dell'armistizio.&lt;br&gt;\nLa Bessarabia meridionale risultava fondamentale per l'Austria che allontanandone i russi aveva pi\u00f9 probabilit\u00e0 di controllare la navigazione commerciale sul Danubio. Mentre Kars, che era l'accesso alla Turchia asiatica, interessava la Gran Bretagna per gli equilibri del \u201cGrande Gioco\u201d. Su questo punto gli inglesi decisero di non fare di Kars una \u201cquestione aperta\u201d a favore della Russia che, abbandonata da un seppur amichevole Napoleone III, dovette cedere e accettare di rendere la Bessarabia meridionale alla Moldavia.\nIn riferimento al punto 3. fu stabilita la completa smilitarizzazione del Mar Nero, ci\u00f2 che pi\u00f9 temeva lo Zar che si vedeva sguarnito da eventuali attacchi di potenze navali alleate dell'Impero ottomano e perdeva per il futuro la possibilit\u00e0 di attaccarne le coste.&lt;br&gt;\nIn riferimento al punto 4. Il Sultano si impegnava a migliorare le condizioni dei suoi sudditi a prescindere dalla loro religione e dalla loro razza.\nCavour al Congresso.\nVinte le perplessit\u00e0 dell'Austria a far partecipare ai lavori i rappresentanti piemontesi senza limitazioni, Cavour si era preparato ad ottenere gli obiettivi per cui era partito: far prendere al congresso una posizione sulla questione italiana e ottenere ampliamenti territoriali per il suo Paese a compensazione dello sforzo bellico.\nTuttavia, l'importanza che aveva avuto l'Austria nella risoluzione del conflitto convinse Cavour che gli sarebbe stato impossibile ottenere territori nel Lombardo-veneto, cos\u00ec come testimonia una lettera che scrisse a Walewski il 21 gennaio 1856.\nN\u00e9 la questione dei Principati danubiani, come abbiamo visto, si rivel\u00f2 utile allo scopo di raggiungere il medesimo obiettivo su Modena e Parma. Di conseguenza Cavour ripieg\u00f2 su un tema espressamente italiano: le Legazioni pontificie, i territori pi\u00f9 settentrionali dello Stato Pontificio (Bologna, Ferrara, Forl\u00ec e Ravenna) che erano difesi dal 1849 da truppe austriache.&lt;br&gt;\nIl 27 marzo Cavour ne propose, in via preventiva a Francia e Gran Bretagna, la trasformazione in Stato laico, con esercito proprio e un debole legame politico con Roma. Per motivi religiosi gli inglesi ne furono entusiasti, per nulla invece i francesi che avevano assunto il ruolo di protettori dello Stato Pontificio e che bocciarono l'iniziativa.&lt;br&gt;\nA Cavour non rimase quindi che perseguire solo il primo dei due obiettivi, e cio\u00e8 far prendere al congresso una posizione finale sulla questione italiana.&lt;br&gt;\nLe firme al Trattato di Parigi furono apposte il 30 marzo 1856 e\nl'8 aprile, mentre i lavori volgevano alla conclusione, il ministro degli esteri francese Alexandre Walewski cit\u00f2 fra i vari problemi per il mantenimento della pace, l'occupazione straniera degli Stati pontifici e il malgoverno del Regno delle Due Sicilie. Ancora pi\u00f9 deciso fu l'intervento del ministro degli Esteri inglese Lord Clarendon che attacc\u00f2 il regime pontificio per le truppe straniere che vi ospitava, e il Regno delle Due Sicilie al quale doveva essere imposto di intendere la voce della giustizia e dell'umanit\u00e0.&lt;br&gt;\nDopo l'intervento, moderato, di Cavour, sugli stessi temi dei colleghi che l'avevano preceduto, Walewski chiese e ottenne, nonostante l'Austria, la registrazione del dibattito sull'Italia nel verbale del Congresso, testimoniando per la prima volta l'attenzione dell'Europa alla Questione italiana come legittimo problema di popolo.\nLe conseguenze.\nBench\u00e9 Napoleone III non fosse riuscito a rinegoziare i trattati del 1815 (Congresso di Vienna) n\u00e9 a ricostituire la Polonia a spese della Russia, il Congresso di Parigi determin\u00f2 un aumento di prestigio della Francia che sostitu\u00ec la Russia quale maggiore potenza del continente.&lt;br&gt;\nL'Austria evit\u00f2 la penetrazione dello Zar nei Balcani ma si alien\u00f2 la Russia e peggior\u00f2 ulteriormente le relazioni con il Regno di Sardegna che ormai, con la Francia, minacciava lo \"status quo\" della penisola italiana. La Prussia risult\u00f2 isolata, mentre la Gran Bretagna ottenne il non trascurabile risultato di vedere la sua antagonista principale in Asia, la Russia, indebolita e umiliata.&lt;br&gt;\nIl ministro degli Esteri di San Pietroburgo, Aleksandr Michajlovi\u010d Gor\u010dakov, si attiv\u00f2 facendo diventare l'abolizione delle clausole sulla smilitarizzazione del Mar Nero il principale obiettivo della sua politica in Europa.&lt;br&gt;Quanto ai Principati danubiani, la loro autonomia fu senz'altro il risultato pi\u00f9 duraturo del Congresso che port\u00f2, in definitiva, alla formazione del Regno di Romania."}
{"id": "916504", "revid": "124284452", "url": "https://it.wikipedia.org/wiki?curid=916504", "title": "Pierangelo Sequeri", "text": "Biografia.\nFiglio di due musicisti (il padre era concertista di violino e la madre una pianista), ha studiato a sua volta violino e composizione parallelamente alla sua vocazione religiosa. Ordinato sacerdote nel 1968 ha proseguito gli studi, ottenendo un diploma in biblioteconomia musicale all'Universit\u00e0 di Urbino, e un dottorato in teologia nel 1972. Dal settembre 2012 \u00e8 preside della Facolt\u00e0 teologica dell'Italia settentrionale, dove \u00e8 anche professore ordinario di teologia fondamentale; \u00e8 inoltre incaricato di estetica teologica presso l'Accademia di Belle Arti di Brera. \u00c8 inoltre direttore della rivista \"L'ErbaMusica\" (trimestrale di pedagogia speciale e cultura musicale). A parte gli argomenti teologici e filosofici, i suoi studi si orientano ai temi di confine tra le scienze religiose, la filosofia, la psicologia e l'estetica.\nDal 2010 al 2014 ha fatto parte della Commissione internazionale di inchiesta su Me\u0111ugorje.\nDal 15 agosto 2016, nominato da papa Francesco, \u00e8 preside del Pontificio istituto Giovanni Paolo II. Dal 4 giugno 2021 \u00e8 consultore del Sinodo dei vescovi.\nMusica.\nIl nome di Sequeri \u00e8 noto all'interno della Chiesa cattolica italiana, per una serie di canzoni di ispirazione sentimentale - religiosa che ha composto e che sono molto spesso eseguite durante le messe. Tra le raccolte pi\u00f9 note, si ricordano \"Symbolum '77 - Tu sei la mia vita\", \"Symbolum '78 - E sono solo un uomo\", \"Symbolum '80 - Oltre la memoria\". Tra le opere pi\u00f9 classiche, si possono ricordare il \"Quintetto per David\" in memoria di David Maria Turoldo; \"Bethania\", sonata biblica per violino e pianoforte; e una Messa Giubilare, per coro e orchestra, trasmessa in Mondovisione il 3 dicembre 2000. Negli anni precedenti al 2011 ha collaborato con il gruppo musicale Gen Verde per la buona riuscita dell'album \"Il mistero pasquale\" pubblicato appunto nel corso del 2011. Egli, infatti, lo ha arricchito in senso teologico e musicale, sia per le architetture portanti dell'insieme sia per il nucleo teologico e spirituale profondo di ogni passaggio, gesto e momento. Una raccolta divenuta ricca e attenta ai particolari spesso sottolineati dal mons. Pierangelo Sequeri.\nDa un punto di vista didattico, nel 1985 Sequeri ha elaborato uno speciale programma di educazione musicale, chiamato \"musicoterapia orchestrale\", per i bambini e ragazzi con difficolt\u00e0 psichiche e mentali. Il metodo, che ottenne l'Ambrogino d'oro nel 2000, consiste nell'inserire le persone in gruppi musicali da camera o sinfonici, utilizzando delle partiture appositamente semplificate.\nNel 2002 l'artista bergamasco Giovanni Bonaldi ha l'opportunit\u00e0 di conoscere mons. Sequeri con il quale approfondisce diversi aspetti che legano la cultura e la fede ebraica con quella cristiana. Da questa amicizia inizier\u00e0 una collaborazione poich\u00e9 mons. Pierangelo fornir\u00e0 all'artista alcuni suoi manoscritti musicali da inserire nelle \"macchine dell'invenzione\" di Bonaldi. Per questo artista, il teologo milanese curer\u00e0 un catalogo edito da Skira, insieme con la scrittrice e critica d'arte israeliana Nadine Shenkar, dal titolo \"L'origine tesa\" in occasione della mostra personale di Giovanni Bonaldi presso il Museo della Stampa Ebraica di Soncino in occasione della IV Giornata Europea della Cultura Ebraica."}
{"id": "916512", "revid": "113010909", "url": "https://it.wikipedia.org/wiki?curid=916512", "title": "Gilles Servat", "text": "\u00c8 un protagonista della canzone in lingua bretone, sebbene abbia composto e interpretato anche moltissime canzoni in lingua francese. La sua carriera artistica, iniziata nel 1972, lo vede dapprima come deciso militante per il rinnovo dell'identit\u00e0 bretone, con canzoni di stampo indipendentista e socialista; nella seconda parte della sua carriera si dedicher\u00e0 invece a tematiche pi\u00f9 vicine alla tradizione poetica e musicale della Bretagna.\nBiografia.\nGilles Servat \u00e8 nato a Tarbes, nel dipartimento dei Pirenei Orientali, da una famiglia originaria di Nantes (si ricorda che Nantes, pur non facendo attualmente parte della regione della Bretagna, \u00e8 la capitale della \"Bretagna storica\"; nativi di Nantes sono anche i componenti di un altro gruppo musicale di punta della rinascita della musica bretone, i Tri Yann).\nLa famiglia di Gilles Servat rientra a Nantes pochi mesi dopo la nascita del figlio; si trasferiscono poi a Cholet, dove Gilles vive fino alla licenza liceale. Nel 1969 Gilles Servat scopre l'Isola di Groix, ed \u00e8 un vero e proprio \"colpo di fulmine\"; l'anno successivo decide di impegnarsi nella musica e nella canzone.\nAll'inizio degli anni '70 fonda un'etichetta discografica, la \"Kelenn\", che \u00e8 la prima a produrre gli appena formati ed ancora sconosciuti Tri Yann. Nel 1972, anno di inizio ufficiale della sua carriera, Gilles Servat compone il suo primo disco per la Kelenn, \"La Blanche Hermine\", contenente l'omonima canzone che diverr\u00e0 immediatamente una sorta di inno in Bretagna. Si tratta di una canzone violentemente indipendentista, nel quale si prefigura una vera e propria guerra alla Francia e la formazione di un \"esercito di marinai, di contadini e di lavoratori\". La canzone prende il titolo da uno dei simboli stessi della Bretagna, l'ermellino bianco (la leggenda bretone narra che l'ermellino, inseguito da una muta di cani da caccia, di fronte ad un pantano prefer\u00ec essere sbranato piuttosto che gettarvisi dentro e sporcare il suo candido manto; da qui il motto della Bretagna, \"Plut\u00f4t la mort que la souillure\", \"Piuttosto morire che sporcarsi\").\nIl disco contiene altre canzoni fortemente impegnate in senso socialista, tra le quali Les Prol\u00e9taires. Con questo suo primo disco, Gilles Servat assume una fama immediata ed entra nel circuito della grande distribuzione, assieme agli stessi Tri Yann e a Alan Stivell. \"La Blanche Hermine\" vende oltre un milione di copie.\nL'anno successivo (1973) esce \"L'Hirondelle\" (\"La Rondine\"). In questo disco sono ancora presenti canzoni assai impegnate (ve n'\u00e8 anche una, in lingua bretone, dedicata a V\u00edctor Jara), ma fanno capolino anche le prime canzoni poetiche ed altre sull'Isola di Groix, il suo \"paradiso celtico. Da notare che Gilles Servat aveva appreso la lingua bretone soltanto tre anni prima (ma ne diverr\u00e0 un virtuoso assoluto).\nLa sua carriera prosegue nel filone impegnato (addirittura con tematiche antimilitariste), ma si sposta sempre di pi\u00f9 verso l'ecologismo militante e verso la canzone poetica. Tra il 1973 e il 1975 prende parte anche a tre film, in uno dei quali \u00e8 il protagonista. Recita, tra il 1984 e il 1985 anche come attore di teatro.\nNel 1993 presenta al teatro \"Aux Tomb\u00e9es de la Nuit\" il suo spettacolo \"Le Fleuve\" (\"Il fiume\"), con regia e messa in scena di Alain Mollot e musiche di Jean-Marie S\u00e9nia. Si dedica poi alla scrittura di fantascienza, con un ciclo in cinque volumi intitolato \"Les Chroniques d'Arcturus\". \u00c8 anche scultore (addirittura di formazione specifica), disegnatore e incisore; nel 1986 realizza una grande mostra delle sue opere a Morlaix.\nNel 1993, tornando alla musica, partecipa all'iniziativa \"L'H\u00e9ritage des Celtes\" assieme ad altri 74 musicisti; sar\u00e0 presente nei primi quattro album di tale nuova formazione. Dopo anni di calo di popolarit\u00e0, rientra nel circuito della grande distribuzione (con la Sony) e compone un nuovo album di canzoni, \"Sur les quais de Dublin\" (\"Sui lungofiume di Dublino\"), cui partecipano anche artisti irlandesi del calibro di Ronnie Drew (dei The Dubliners), Andy Irvine e Rita Connolly.\nNel 1994, tornando alle tematiche \"primitive\", nel suo album \"A-raok mont kuit\" (in bretone: \"Prima di partire\"), d\u00e0 una memorabile interpretazione della canzone situazionista \"La vie s'\u00e9coule, la vie s'enfuit\", scritta da Raoul Vaneigem.\n\"Touche pas \u00e0 la Blanche Hermine!\".\nNel 1998 Gilles Servat \u00e8 agli onori delle cronache per un episodio che si ricollega al suo riconosciuto \"inno indipendentista\" bretone degli inizi, \"La Blanche Hermine\". Tale canzone, infatti, era stata utilizzata in alcune riunioni del Front National, il partito francese di estrema destra (si ricorda che il suo leader, Jean-Marie Le Pen, \u00e8 bretone di nascita), probabilmente per fare appello alla \"Bretagna profonda\". Ritenendo che lo spirito della canzone fosse stato del tutto travisato, Gilles Servat scrive un violentissimo testo contro Le Pen ed il Fronte Nazionale, in cui si scaglia contro il presupposto uso razzista che ne veniva fatto:\nGilles Servat compone quindi un album intitolato proprio \"Touche pas \u00e0 la Blanche Hermine\"; durante la relativa tourn\u00e9e, recita il testo contro il Fronte Nazionale facendolo seguire dall'esecuzione della canzone originale.\nDurante gli ultimi anni Servat vive nell'isola di Groix, dove si dedica a tutte le sue arti. Ama ripetere un detto del suo amico e maestro Glenmor: \"La Bretagna esiste solamente nel sogno e nell'immaginario, e finch\u00e9 un bretone sogner\u00e0 la Bretagna, essa continuer\u00e0 a esistere.\"\nOpera letteraria.\nNel campo della fantascienza:"}
{"id": "916513", "revid": "767487", "url": "https://it.wikipedia.org/wiki?curid=916513", "title": "Emoproteina", "text": "Una emoproteina, o eme proteina, \u00e8 una metalloproteina contenente un gruppo prostetico eme legato covalentemente o non covalentemente alla proteina stessa. Il ferro presente nell'eme \u00e8 capace di subire ossidazione o riduzione, assumendo carica 2+ o 3+ (anche se sono note forme 4+ stabili in enzimi perossidasi).\nFunzione biologica.\nLe emoproteine hanno differente funzione biologica, tra le principali:"}
{"id": "916517", "revid": "1711424", "url": "https://it.wikipedia.org/wiki?curid=916517", "title": "Universit\u00e0 degli Studi di Trieste", "text": "L'Universit\u00e0 degli Studi di Trieste \u00e8 un'universit\u00e0 statale italiana fondata nel 1924 come \"Regia Universit\u00e0 degli Studi Economici e Commerciali\". Prima ancora esisteva la \"Scuola Superiore di Commercio - Fondazione Revoltella\", istituita nel 1877 in conformit\u00e0 alle volont\u00e0 testamentarie del barone Pasquale Revoltella.\nStoria.\nL'aspirazione a fare di Trieste sede universitaria, negli anni antecedenti alla prima guerra mondiale, fu al centro di acute tensioni fra la componente italiana della citt\u00e0 e le autorit\u00e0 austriache, che rifiutarono ripetutamente di darvi seguito. Dopo l'annessione di Trieste all'Italia, la Scuola Superiore venne parificata, nel 1919, agli altri istituti superiori di commercio esistenti per divenire quindi Universit\u00e0, con regio decreto dell'8 agosto 1924, n. 1338. Nel 1938, con l'istituzione della facolt\u00e0 di giurisprudenza, andata ad affiancare quella di Economia e Commercio, l'Ateneo assurge a \"Studium Generale\", assumendo la denominazione di Regia Universit\u00e0 degli Studi. Nello stesso anno, dopo la solenne posa della prima pietra, avvenuta il 19 settembre 1938 alla presenza del capo del governo, Benito Mussolini, inizia la costruzione della sede centrale dell'Ateneo in posizione dominante sul colle di Scoglietto, realizzata dalla impresa di costruzioni Ulisse Igliori di Roma, su progetto degli architetti Raffaello Fagnoni e Umberto Nordio.\nGli eventi bellici e le vicende del dopoguerra, con l'incerto destino della citt\u00e0, rallentarono, pur senza comprometterlo del tutto, lo sviluppo dell'Ateneo.\nLa facolt\u00e0 di ingegneria, istituita con legge 8 agosto 1942, n. 1135, limitatamente alla sezione navale, pot\u00e9 essere organizzata su pi\u00f9 corsi di laurea solo nell'immediato dopoguerra; nello stesso periodo, un ordine del 22 luglio 1946 del Governo Militare Alleato, che allora amministrava la citt\u00e0, istituiva la facolt\u00e0 di scienze matematiche, Fisiche e Naturali, mentre un precedente provvedimento, di data 8 novembre 1945, aveva formalizzato la nascita della facolt\u00e0 di lettere e filosofia, gi\u00e0 deliberata nel settembre 1943, con autonoma determinazione del corpo accademico. Sempre sotto l'amministrazione militare anglo-americana, il 3 novembre 1950, veniva portato a termine, e inaugurato dal ministro Gonnella, l'edificio centrale di colle Scoglietto, ove si insediavano le facolt\u00e0 di giurisprudenza, economia e scienze matematiche, fisiche e naturali.\nIl ritorno a Trieste dell'amministrazione italiana, celebrato dall'Universit\u00e0 con il conferimento della laurea \"honoris causa\" in Economia e Commercio al Presidente della Repubblica Luigi Einaudi, il 4 novembre 1954, consent\u00ec l'avvio e la realizzazione di nuove consistenti opere edilizie attorno al corpo centrale dell'Universit\u00e0 e l'istituzione di nuove facolt\u00e0 (farmacia, magistero, medicina e chirurgia, e pi\u00f9 tardi scienze politiche).\nUlteriore ampliamento deriv\u00f2 all'Ateneo dal d.P.R. 6 marzo 1978, n. 102, che parificava alle altre facolt\u00e0 la Scuola superiore di lingue moderne per interpreti e traduttori. Da ultimo, infine, venivano istituite le facolt\u00e0 di psicologia, nel 1997, e di architettura, nel novembre 1998.\nStruttura.\nL'Universit\u00e0 degli Studi di Trieste \u00e8 organizzata nei seguenti dieci dipartimenti:\nSistema bibliotecario.\nIl Sistema bibliotecario di ateneo gestisce il polo locale del Servizio bibliotecario nazionale ed \u00e8 composto da oltre 1.700.000 volumi e 14.000 tra periodici cartacei ed elettronici.\nCasa editrice.\nEUT Edizioni Universit\u00e0 di Trieste \u00e8 la casa editrice di Ateneo nata nel novembre 2005.\nSistema museale.\nIl sistema museale dell'Ateneo di Trieste (SmaTs) \u00e8 una rete in costruzione intorno a un nucleo costituito da alcuni siti museali: il museo di mineralogia e petrografia, il museo biologico e orto botanico (con annessa serra del caff\u00e8) e il Fondo librario \"Marcello Finzi\" del Dipartimento di scienze giuridiche, del linguaggio, dell'interpretazione e traduzione. Nel caso dei quadri, una quarantina di opere \u2013 anche di artisti quali Giuseppe Santomaso, Afro Basaldella, Nino Perizi, Ottone Rosai, Leonor Fini \u2013 fu acquisita a seguito dell'Esposizione nazionale di pittura italiana contemporanea, promossa nel 1953 dall'Ateneo, in collaborazione con la Soprintendenza. Dal 2010, a seguito di vincolo collezionistico apposto dal Ministero per i beni e le attivit\u00e0 culturali, la collezione ha trovato definitiva, unitaria collocazione nelle sale del Rettorato.\nAssociazioni studentesche.\nL'Universit\u00e0 di Trieste partecipa ad associazioni quali ESN (Erasmus Student Network), AEGEE (Association des Etats G\u00e9n\u00e9raux des Etudiants de l'Europe / European Students' Forum), AIESEC (Association Internationale des Etudiants en Sciences Economiques et Commerciales), EESTEC (Electrical Engineering Students' European assoCiation) ed ELSA (European Law Students' Association). Dal 2008, \u00e8 attiva anche l'associazione senza fini di lucro RadioInCorso, che gestisce l'omonima web-radio degli studenti dell'universit\u00e0. Inizialmente, si sviluppa come laboratorio multimediale, successivamente diventa testata giornalistica e inizia a trasmettere ventiquattro ore al giorno. Dal dicembre 2013 \u00e8 attiva la sede locale dell'Associazione italiana studenti di odontoiatria con sede presso l'ospedale Maggiore di Trieste."}
{"id": "916519", "revid": "81195", "url": "https://it.wikipedia.org/wiki?curid=916519", "title": "Emeproteina", "text": ""}
{"id": "916520", "revid": "81195", "url": "https://it.wikipedia.org/wiki?curid=916520", "title": "Emoproteine", "text": ""}
{"id": "916523", "revid": "290948", "url": "https://it.wikipedia.org/wiki?curid=916523", "title": "Oloenzima", "text": "Un oloenzima \u00e8 una proteina nella sua forma attiva, prodotta dall'unione dell'apoenzima (proteina senza cofattori) con tutti i suoi cofattori.\nUn esempio di oloenzima \u00e8 la RNA polimerasi, un enzima che interviene nel processo di trascrizione delle cellule procariote costituito da una parte detta \"core\" ( individuabile con l'RNA polimerasi) ed una subunit\u00e0 detta \"\u03c3\" (sigma).\nLa RNA polimerasi riconosce un promotore sulla doppia elica del DNA costituito da due sequenze \"consenso\" rispettivamente a \"-35\" e \"-10\" di nucleotidi dal sito di inizio trascrizione.&lt;br&gt;\nLa subunit\u00e0 sigma, riconosce la sequenza di nucleotidi a -10 (detta\"Tata box\" ) caratterizzata da basi A-T, come il sito dove si aprir\u00e0 la doppia elica per la trascrizione. \nUna volta aperta la doppia elica, l'RNA polimerasi costituito da 4 subunit\u00e0 (2 \u03b1, 1 \u03b2, 1 \u03b2') si stacca dalla subunit\u00e0 sigma ed inizia la trascrizione originando un nuovo filamento di RNA dallo stampo primitivo."}
{"id": "916524", "revid": "1573940", "url": "https://it.wikipedia.org/wiki?curid=916524", "title": "Osteolaemus tetraspis", "text": "Il coccodrillo nano (\"Osteolaemus tetraspis\" ), anche conosciuto come coccodrillo nano africano, coccodrillo dal muso largo (un nome usato pi\u00f9 spesso per indicare il coccodrillo palustre asiatico) o osteolemo, \u00e8 una specie di coccodrillo africano originario dell'Africa centro-occidentale, nonch\u00e9 il pi\u00f9 piccolo coccodrillo vivente. Il campionamento di questo animale ha identificato tre popolazioni geneticamente distinte, ed alcuni studiosi ritengono che questi risultati eleverebbero la sottospecie \"O. t. osborni\" allo status di specie a s\u00e9 stante.\nDescrizione.\nI coccodrilli nani adulti raggiungono una lunghezza media di 1,5 metri (4,9 piedi), sebbene la lunghezza massima registrata per questa specie sia di 1,9 metri (6,2 piedi). Gli esemplari adulti pesano tipicamente tra i 18 e i 32 kg (40 e 71 libbre), con le femmine pi\u00f9 grandi che possono raggiungere un massimo di 40 kg (88 libbre), mentre i maschi pi\u00f9 grandi possono arrivare a 80 kg (180 libbre). Questo la rende la pi\u00f9 piccola specie di coccodrillo vivente, sebbene il caimano nano di Cuvier (\"Paleosuchus palpebrosus\"), un membro della famiglia Alligatoridae, sia pi\u00f9 piccolo raggiungendo una lunghezza massima di 1,7 metri (5,6 piedi). Se il coccodrillo nano del Congo (\"O. osborni\") fosse riconosciuto come una specie valida, sarebbe il coccodrillo pi\u00f9 piccolo esistente, in quanto gli esemplari di questa presunta specie non superano i 1,2 metri (3,9 piedi). Gli esemplari adulti hanno una colorazione scura su dorso e fianchi, mentre la parte inferiore \u00e8 giallastra cosparsa di macchie nere. Gli individui delle popolazioni che vivono nelle caverne presentano macchie arancioni, apparentemente causate dal guano alcalino dei pipistrelli che erode la pelle dei coccodrilli. I giovani hanno una colorazione marrone pi\u00f9 chiara sul corpo e sulla coda e motivi gialli sulla testa, che vengono persi dagli adulti con la crescita.\nA causa delle sue piccole dimensioni e dell'alta vulnerabilit\u00e0 alla predazione, questa specie ha collo, dorso e coda pesantemente corazzati, con osteodermi che proteggono anche la pancia e la parte inferiore del collo. Persino le palpebre sono quasi completamente ossificate.\nIl coccodrillo nano ha un muso corto e smussato e largo, simile a quello di un caimano nano di Cuvier, probabilmente il risultato dell'occupazione di nicchie ecologiche simili. La dentizione \u00e8 composta da quattro denti premascellari, da 12 a 13 denti nella mascella e da 14 a 15 denti nella mandibola.\nLa sottospecie \"O. t. tetraspis\" presenta una colorazione pi\u00f9 chiara, un muso pi\u00f9 appuntito e rivolto verso l'alto, ed \u00e8 pi\u00f9 corazzato rispetto a \"O. t. osborni\".\nBiologia.\nIl coccodrillo nano \u00e8 un rettile dal carattere riservato e prevalentemente notturno che trascorre le ore diurne nascosto in pozze d'acqua o all'interno delle sue tane, anche se occasionalmente pu\u00f2 rimanere attivo anche durante il giorno. La caccia avviene principalmente dentro o nei pressi di corsi d'acqua, sebbene sia considerata una delle specie di coccodrillo pi\u00f9 terrestri, e possa talvolta espandere la sua dieta a prede terrestri, ampliando il suo territorio di caccia, specialmente dopo le piogge.\nI coccodrilli nani sono predatori generalisti e sono stati osservati nutrirsi di una vasta gamma di piccoli animali come pesci, granchi, rane, gasteropodi, insetti, lucertole, uccelli acquatici, pipistrelli e toporagni. In uno studio condotto nella Repubblica Democratica del Congo si \u00e8 osservato come l'alimentazione della popolazione locale fosse composta principalmente da pesce, mentre in un altro studio sulla popolazione della Nigeria, la dieta di questi animali era composta principalmente da gasteropodi e granchi. Le popolazioni del Congo mostrano un livello di stagionalit\u00e0 nella loro dieta, che passa dal pesce nella stagione delle piogge ai crostacei nella stagione secca, quando il pesce \u00e8 meno disponibile. All'interno del contenuto dello stomaco di alcuni coccodrilli nani sono stati trovati anche resti di materiale vegetale, anche se si sospetta che fosse stato ingerito accidentalmente dagli animali. I coccodrilli nani possono sopravvivere per periodi relativamente lunghi senza nutrirsi. Durante la stagione secca, questi coccodrilli si ritirano spesso in buche profonde.\nPer via della sua natura solitaria e notturna, i coccodrilli nani scavano le proprie tana in cui possano nascondersi e riposare durante il giorno, che a volte pu\u00f2 avere un'entrata sommersa. Quando si trovano impossibilitati al costruire una propria tana, riposano tra le radici sommerse degli alberi che pendono sugli stagni in cui vive.\nRiproduzione.\nVivendo prevalentemente vite solitarie, questi coccodrilli interagiscono strettamente tra di loro solo durante la stagione riproduttiva. In questo frangente, il maschio si avvicina e scivola sul dorso della femmina abbracciandola con le zampe anteriori per mantenere la presa. In questo momento avviene l'allineamento della sua cloaca con quella della compagna che se \u00e8 ricettiva all'accoppiamento la apre. Dopo l'accoppiamento, le femmine costruiscono i nidi all'inizio della stagione delle piogge, che si estende tra maggio e giugno. Il nido, situato nei pressi di corsi d'acqua, \u00e8 un cumulo di terra e vegetazione umida e in decomposizione, che incuba le uova grazie al calore generato dalla decomposizione del materiale vegetale. All'interno vengono deposte circa 10 uova, anche se si conoscono casi di nidi contenenti fino a 20 uova, che rimangono in incubazione per 85-105 giorni. Appena schiusi i piccoli misurano appena 28 centimetri. La femmina rimane nei pressi del nido durante tutto il periodo d'incubazione e, dopo la schiusa delle uova, veglia sui piccoli per un periodo di tempo sconosciuto, poich\u00e9 i piccoli rappresentano una facile preda per una vasta gamma di predatori (uccelli, pesci, mammiferi e rettili, compresi altri coccodrilli).\nDistribuzione e habitat.\nI coccodrilli nani sono originari delle regioni tropicali dell'Africa occidentale subsahariana e dell'Africa centrale. Il loro areale si sovrappone notevolmente a quella del coccodrillo catafratto, comprendendo paesi fino all'estremo ovest del Senegal, raggiungendo l'Uganda a est e spaziando a sud fino all'Angola. L'ultimo avvistamento confermato in Uganda risale agli anni '40, anche se non \u00e8 chiaro se la specie, che viene spesso trascura, sopravviva ancora nella regione (in quanto gi\u00e0 rara in questo paese, abitando solo nell'estremo sud-ovest).\nI coccodrilli nani vivono dalle pianure alle medie altitudini in torrenti, piccoli fiumi, paludi, stagni e mangrovie, ma generalmente evitano i grandi fiumi. La maggior parte del loro areale comprende regioni boscose, ma pu\u00f2 estendersi anche in regioni pi\u00f9 aperte, soprattutto dove i torrenti o i fiumi sono ben ombreggiati dalla vegetazione. A differenza della maggior parte dei coccodrilli, i coccodrilli nani si crogiolano raramente al sole, forse per evitare i predatori date le loro piccole dimensioni. Durante la notte possono spostarsi sulla terraferma per lunghi periodi, alla ricerca di nuovi territori. Sono anche stati segnalati casi di coccodrilli nani in pozze isolate nelle savane. Nel Gabon occidentale, vi \u00e8 una popolazione di coccodrilli nani che vivono all'interno delle grotte, che si distinguono come un gruppo genetico isolato.\nTassonomia.\n\"Osteolaemus tetraspis\" \u00e8 l'unica specie inclusa nel genere monotipico Osteolaemus, con due sottospecie riconosciute:\nLa seconda sottospecie, \"O. t. osborni\", ha avuto una storia tassonomica alquanto contorta. Venne descritta per la prima volta come \"Osteoblepharon osborni\" da Schmidt, nel 1919, sulla base di alcuni esemplari del bacino del fiume Congo superiore in quella che oggi \u00e8 la Repubblica Democratica del Congo. Tuttavia, Inger in un documento del 1948 trov\u00f2 gli esemplari privi delle caratteristiche che giustificherebbero una generica separazione da \"Osteolaemus\" e rifer\u00ec questi esemplari a \"Osteolaemus osborni\". Nel 1961, il taxon venne ridotto al rango di sottospecie.\nUno studio sulla morfologia di questi esemplari, pubblicato nel 2007, e studi sul DNA nel 2009, 2013 e 2015 indicano che il genere \"Osteolaemus\" sarebbe diviso in tre popolazioni nettamente diverse a livello genetico, e ciascuna di esse potrebbe meritare di essere elevata a specie a s\u00e9 stante. Queste sarebbero: \"O. tetrapis\" (bacino del fiume Ogoou\u00e9 e parte dell'Africa centrale), \"O. osborni\" (bacino del fiume Congo), ed una possibile terza specie ancora senza nome (Africa occidentale). Tuttavia, la popolazione della Nigeria risulta in bilico tra l'essere classificata come \"O. tetrapis\" o come la possibile terza specie senza nome dell'Africa occidentale, in quanto non \u00e8 stata ancora studiata adeguatamente. Un quarto potenziale clade \u00e8 stato trovato in uno studio su degli esemplari in cattivit\u00e0 nel 2013, ma non \u00e8 chiaro dove i membri di questo clade vivano allo stato selvatico. In alcune regioni le specie possono entrare in contatto ed incrociarsi tra di loro. Ad esempio, il Camerun ospita sia \"O. tetrapis\" che \"O. osborni\".\nEtimologia.\nIl nome generico, \"Osteolaemus\", significa \"gola ossea\" e deriva dal greco antico \u03cc\u03c3\u03c4\u03b5\u03bf\u03bd ossia \"osso\", e \u03bb\u03b1\u03b9\u03bc\u03cc\u03c2 ossia \"gola\". Il genere \u00e8 stato chiamato cos\u00ec per via degli osteodermi trovati tra le squame del collo e del ventre. L'epiteto specifico, \"tetraspis\", significa \"quattro scudi\", e deriva dal greco antico \u03c4\u03b5\u03c4\u03c1\u03b1 ossia \"quattro\", e \u03b1\u03c3\u03c0\u03af\u03c2 ossia \"scudo\", poich\u00e9 la parte posteriore del collo presenta quattro grandi squame simili a scudi. Il nome sottospecifico, \"osborni\", \u00e8 stato dato come omaggio al paleontologo americano Henry Fairfield Osborn.\nConservazione.\nIl coccodrillo nano \u00e8 considerato Vulnerabile dalla IUCN, ed \u00e8 elencato nell'Appendice I della CITES. \u00c8 una specie poco conosciuta, quindi a differenza dei loro parenti pi\u00f9 studiati, gli ambientalisti spesso non sono cos\u00ec consapevoli di come le loro popolazioni stiano andando incontro alla crescente pressione umana negli ecosistemi in cui risiedono. I dati dei sondaggi, quando disponibili, mostrano un certo declino nelle popolazioni, a causa della caccia per il mercato della \"bushmeat\" e/o per la perdita dell'habitat a causa della deforestazione. Tuttavia, l'animale \u00e8 ampiamente diffuso e, presumibilmente, numeroso nel complesso. In alcune regioni le popolazioni rimangono stabili ed in salute, ma in altre (come Gambia e Liberia) sono gravemente diminuite e potrebbero rischiare l'estirpazione. I coccodrilli nani sono presenti anche in diverse riserve protette, che ne proteggono il numero.\nSebbene venga talvolta utilizzata nella produzione locale di prodotti in cuoio, la pelle di questo rettile non \u00e8 considerata pregiata come quella dei suoi \"cugini\", per questo c'\u00e9 poco interesse nell'allevare l'animale in cattivit\u00e0 o in un programma di uso sostenibile. Al contrario, l'animale sembra essere maggiormente cacciato per la carne per il mercato della \"bushmeat\".\nAl contrario, i coccodrilli nani sono ampiamente tenuti e allevati negli zoo, per via delle ridotte dimensioni che li rendono pi\u00f9 gestibili delle specie pi\u00f9 grandi. Sulla base di uno studio effettuato sugli individui tenuti negli zoo AZA, gli esemplari in cattivit\u00e0 in Nord America appartengono principalmente alla specie \"O. tetrapis\" e alla possibile specie dell'Africa occidentale senza nome, ma ci sono anche alcuni ibridi tra le due presunte specie. Un altro studio di individui tenuti negli zoo EAZA ha rivelato un quadro simile per l'Europa, dimostrando per\u00f2 che questi individui appartenevano invece al presunto quarto clade (area nativa sconosciuta) ed un singolo \"O. osborni\"."}
{"id": "916525", "revid": "56818", "url": "https://it.wikipedia.org/wiki?curid=916525", "title": "Semeiotica clinica", "text": ""}
{"id": "916533", "revid": "287204", "url": "https://it.wikipedia.org/wiki?curid=916533", "title": "Dodecaedro troncato", "text": "In geometria solida, il dodecaedro troncato \u00e8 uno dei tredici poliedri archimedei, ottenuto troncando le venti cuspidi del dodecaedro regolare.\nHa 32 facce, divise in 12 decagoni e 20 triangoli, 90 spigoli e 60 vertici, in ciascuno dei quali concorrono due decagoni e un triangolo.\nArea e volume.\nL'area \"A\" ed il volume \"V\" di un dodecaedro troncato i cui spigoli hanno lunghezza \"a\" sono le seguenti:\nDualit\u00e0.\nIl poliedro duale del dodecaedro troncato \u00e8 il triacisicosaedro.\nSimmetrie.\nIl gruppo delle simmetrie del dodecaedro troncato ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_3. Sono gli stessi gruppi di simmetria del dodecaedro e dell'icosaedro.\nLegami con dodecaedro e icosaedro.\nLa seguente sequenza di poliedri illustra una transizione dal dodecaedro all'icosaedro:"}
{"id": "916534", "revid": "830939", "url": "https://it.wikipedia.org/wiki?curid=916534", "title": "Triacisicosaedro", "text": "In geometria solida il triacisicosaedro \u00e8 uno dei tredici poliedri di Catalan, duale del dodecaedro troncato. Pu\u00f2 essere ottenuto incollando piramidi triangolari su ognuna delle 20 facce dell'icosaedro.\n\u00c8 un poliedro non regolare, le cui 60 facce sono identici triangoli isosceli aventi un lato che misura formula_1 volte gli altri due.\nArea e volume.\nL'area \"A\" ed il volume \"V\" di un triacisicosaedro i cui spigoli pi\u00f9 corti hanno lunghezza \"a\" sono le seguenti:\nDualit\u00e0.\nIl poliedro duale del triacisicosaedro \u00e8 il dodecaedro troncato, un poliedro archimedeo.\nSimmetrie.\nIl gruppo delle simmetrie del triacisicosaedro ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_4. Sono gli stessi gruppi di simmetria dell'icosaedro, del dodecaedro e del dodecaedro troncato.\nAltri solidi.\nI 30 spigoli pi\u00f9 lunghi del triacisicosaedro e i 12 vertici in cui essi concorrono, ovvero i vertici con valenza 10, sono spigoli e vertici di un icosaedro. Gli altri 20 vertici del triacisicosaedro sono vertici di un dodecaedro."}
{"id": "916564", "revid": "287204", "url": "https://it.wikipedia.org/wiki?curid=916564", "title": "Convento di Santa Maria Maddalena", "text": "Il convento di Santa Maria Maddalena \u00e8 un edificio religioso situato a Caldine, nel comune di Fiesole.\nStoria.\nNel 1464 Andrea di Lorenzo Cresci acquist\u00f2 un piccolo ospedale per i viandanti e nel 1477 ne avvi\u00f2 i lavori di trasformazione sulla base di un progetto forse di Michelozzo, morto pochi anni prima. Nel 1480 il Cresci cedette il convento, ancora incompiuto, ai domenicani che lo adattarono a ospizio. Qui dimor\u00f2 fra Bartolomeo che vi mor\u00ec nel 1517. \nDescrizione.\nNella chiesa, ad aula unica, si trova una lunetta con un\"Annunciazione\" affrescata da fra Bartolomeo (1515), soprastante una nicchia, datata 1618, che ospita un \"Presepe\" in terracotta policroma di Andrea della Robbia.\nNell'orto monastico si incontra la cappellina della Maddalena, con l'affresco del \"Noli me tangere\" (1517) di fra Bartolomeo e l\"Annunciazione\" di Bicci di Lorenzo."}
{"id": "916584", "revid": "1573940", "url": "https://it.wikipedia.org/wiki?curid=916584", "title": "Basilica di Sant'Alessandro", "text": "La basilica di Sant'Alessandro si trova a Fiesole.\nStoria e descrizione.\nLa chiesa risale probabilmente al VI secolo, ma dell'aspetto originario non conserva quasi nulla. Ricordata nel 966 come pieve urbana, esternamente si presenta nelle forme neoclassiche conferitele nel 1814. L'interno, restaurato nel 1957 e 1973, mostra l'originaria struttura basilicale con tre navate delimitate da colonne che scandiscono lo spazio con ritmo serrato, analogamente agli esempi paleocristiani di Roma e Ravenna. Le colonne monolitiche e i capitelli provengono dai numerosi edifici classici della citt\u00e0.\nDurante i restauri del XVIII, XIX e XX secolo sono stati individuati resti etruschi sotto l'abside. In periodi precedenti erano stati rinvenuti altri resti risalenti al periodo etrusco, romano e longobardo.\nLa chiesa, oggi non pi\u00f9 adibita al culto, ospita manifestazioni e mostre. Nell'annesso Oratorio della Compagnia dell'Assunta \u00e8 conservata la cinquecentesca \"Madonna fra San Michele e San Pietro\", attribuita a Gerino da Pistoia."}
{"id": "916610", "revid": "2208340", "url": "https://it.wikipedia.org/wiki?curid=916610", "title": "Clan Oda", "text": "Il Clan Oda fu una famiglia di Daimy\u014d giapponesi risalente ai primordi del XIV secolo, divenendo una componente politica fondamentale nella storia dell'unificazione del Giappone a met\u00e0 del XVI secolo. \nNonostante essi raggiungessero l'apice della loro fama durante il periodo di Oda Nobunaga e subissero un rapido declino subito dopo, alcuni rami della casata continuarono ad esercitare il controllo come daimy\u014d fino alla Restaurazione Meiji.\nStoria.\nSebbene non siano attendibili, la stessa famiglia Oda reclamava le sue origini da Chikazane, un figlio di Taira no Shigemori, un potente samurai del periodo Heian. In realt\u00e0 questa discendenza sembra essere stata voluta dallo stesso Oda Nobunaga, per scopi puramente propagandistici, mentre in realt\u00e0 sembra che prima del suo avvento la sua famiglia rivendicasse la sua discendenza dal clan Fujiwara.\nAttenti studi sembrano attestare con molta pi\u00f9 attendibilit\u00e0 una origina del clan dalla provincia di Echizen dalla quale poi si spost\u00f2 verso la provincia di Owari.\nStabilitisi nella loro nuova sede il clan Oda ed i suoi rami divennero presto dei potentati locali.\nGli Oda erano vassalli del clan Shiba, che furono distrutti durante la Guerra Onin (1467-1477), ed in quel periodo il capo Oda Nobuhide aveva occupato met\u00e0 della provincia Owari, scontrandosi poi con clan vicini come gli Imagawa.\nDopo la morte di Nobuhide (+1549) gli Oda che vennero per\u00f2 oscurati uno ad uno dal ramo guidato da Oda Nobunaga che unific\u00f2 sotto il suo controllo l'intera provincia di Owari. In seguito lo stesso Nobunaga si rivolse contro gli altri clan sottomettendo uno dopo l'altro gli Imagawa, i Takeda (nella battaglia di Temmokuzan del 1582), gli Azai, gli Asakura ed altri clan minori, fino ad ottenere il controllo totale di tutto il Giappone centrale. Ma i disegni per un suo dominio totale di tutto il Giappone vennero resi vani quando un suo vassallo Akechi Mitsuhide lo assassin\u00f2 nel tempio di Honn\u014d-ji nell'estate del 1582. Per un breve tempo dopo la sua morte gli Oda restarono signori incontrastati del Giappone centrale fin quando il loro potere non venne eclissato dalla famiglia rivale di uno dei principali generali di Nobunaga, Toyotomi Hideyoshi.\nNonostante gli Oda fossero eclissati da Toyotomi Hideyoshi dopo la morte di Nobunaga essi continuarono a essere presenti nella politica Giapponese. Un ramo della famiglia divenne \"hatamoto\" dello shogunato Tokugawa mentre altri rami divennero daimy\u014d minori. Alla fine del periodo Edo questi includevano il dominio di Tend\u014d (conosciuto anche come dominio di Takahata, provincia di Dewa), l'han di Yanagimoto (provincia di Yamato, 10.000 koku), l'han di Kaiju (anch'esso nella provincia di Yamato, 10.000 koku) e l'han di Kaibara (provincia di Tamba, 20.000 koku).\nDurante la guida del \"daimy\u014d\" Oda Nobutoshi gli Oda del dominio di Tend\u014d furono tra i firmatari del \u014cuetsu Reppan D\u014dmei."}
{"id": "916618", "revid": "327794", "url": "https://it.wikipedia.org/wiki?curid=916618", "title": "Sostanza (filosofia)", "text": "In filosofia per sostanza, dal latino \"substantia\", ricalcato dal greco \u1f51\u03c0\u03bf\u03ba\u03b5\u03af\u03bc\u03b5\u03bd\u03bf\u03bd (\"hypokeimenon\"), letteralmente traducibile con \"ci\u00f2 che sta sotto\", si intende ci\u00f2 che \u00e8 \"nascosto\" all'interno della cosa sensibile come suo fondamento ontologico. La sostanza \u00e8 quindi ci\u00f2 che di un ente non muta mai, ci\u00f2 che propriamente e primariamente \u00e8 inteso come elemento ineliminabile, costitutivo di ogni cosa per cui lo si distingue da ci\u00f2 che \u00e8 accessorio, contingente, e che Aristotele chiama accidente.\nPer sostanza, in altre parole, si intende ci\u00f2 che \u00e8 \"causa sui\", ovvero ha la causa di s\u00e9 in s\u00e9 stessa e non in altro.\nIl termine \"sostanza\" e l'aggettivo \"sostanziale\" vengono spesso utilizzati, nel linguaggio comune, come sinonimi di essenza ed \"essenziale\": ci\u00f2 che \u00e8 fondamentale alla costituzione di ci\u00f2 a cui ci si riferisce. In effetti l'origine etimologica e il significato filosofico dei due termini, apparentemente simili, sono diversi:\nIn senso pi\u00f9 specifico: \u00aballa sostanza, che \u00e8 la realt\u00e0 individuale nella sua autonoma esistenza e sussistenza, l'essenza si contrappone come la forma generale\u00bb, \u00abl'universale natura delle singole cose appartenenti allo stesso genere o specie.\u00bb\nTraduzioni latine del termine ousia.\nLa parola \"\u03bf\u03c5\u03c3\u03af\u03b1\" viene tradotta in italiano indifferentemente come essenza o come sostanza. Questa ambiguit\u00e0 dipende dal fatto che molti termini filosofici greci sono stati tradotti erroneamente nella versione latina\nLa scuola ionica.\nLe prime teorie sulla sostanza, anche se non esplicitamente formulate come tali (il concetto di sostanza nascer\u00e0 infatti con Aristotele) nascono con i presocratici. Essi pensarono che, pur essendo apparentemente diversi, i fenomeni naturali fossero omogenei, della stessa natura fondamentale. Si trova nelle loro teorie una ricerca di un punto di riferimento comune che metta ordine nella molteplicit\u00e0 caotica dei fenomeni. Se quindi, si riuscir\u00e0 a identificare la causa prima di tutti questi fenomeni, quell'elemento comune a tutte le cose, che soggiace (\"hypokeimenon\") a tutto, nascosto al loro interno, per cui una cosa \u00e8 quella che \u00e8 nella variabilit\u00e0 di ci\u00f2 che appare, si avr\u00e0 la chiave di spiegazione unica di tutto il cosmo, cio\u00e8 dell'universo come ordinato e armonioso.\nQuindi i primi filosofi presocratici ricercheranno quest'elemento primordiale, la causa di tutto, da cui tutto si \u00e8 generato e a cui tutto ritorna: l'arch\u00e8, il principio apparso per primo nel tempo e scopriranno cos\u00ec la sostanza dandole una pluralit\u00e0 di significati, come ente che:\nNella cosiddetta Scuola di Mileto inizia allora la ricerca della sostanza identificata o in un elemento naturale (Talete ed Anassimene) o nella iniziale mescolanza originaria e caotica di tutte le cose (l'\u00e1peiron, l'infinito-indefinito di Anassimandro)\nAd essere esatti il termine utilizzato dai primi pensatori ionici era quello di arch\u00e8 come ci dice il primo storico della filosofia, Aristotele\nNella scuola pitagorica la sostanza diviene il numero.\nLa sostanza infatti non pu\u00f2 essere caratterizzata dalle qualit\u00e0 sensibili che mutano poich\u00e9 essa permane sempre identica a se stessa. Se dunque gli elementi naturali sono variabili per la qualit\u00e0, in questi stessi permane per\u00f2 un aspetto immutabile che \u00e8 la quantit\u00e0 e questa \u00e8 misurabile e quindi traducibile in numeri. Il numero quindi \u00e8 all'origine di tutte le cose.\nNotevoli difficolt\u00e0 d'interpretazione presenta la filosofia posteriore di Eraclito che Platone per primo considera il filosofo del \"divenire\", per cui egli viene solitamente contrapposto agli eleati, sostenitori dell'essere immobile ed immutabile. Nella filosofia di Eraclito il principio fondamentale \u00e8 riconducibile a Polemos (\" \"La guerra \u00e8 madre di tutte le cose\" \"), la contesa che tiene uniti gli elementi discordi, ovvero nel Logos, (solo in seguito il termine identificher\u00e0 la ragione discorsiva) che lascia essere i contrari nella loro armonia, senza sopprimere la loro differenza.\nIl dibattito tra le tesi contrapposte di chi sostiene che la vera realt\u00e0 del mondo sia il divenire e chi invece l'immutabilit\u00e0 dell'essere, (Parmenide, Zenone, Melisso di Samo), tra l'esperienza e la ragione, dopo i tentativi dei pluralisti (Empedocle, Anassagora e Democrito) di conciliare le due dottrine, ha termine con l'avvento della sofistica che lo giudica inconcludente e che invece sostiene che ci\u00f2 che importa nella riflessione filosofica sia l'uomo \"misura di tutte le cose\".\nLa sostanza in Aristotele.\nCon Aristotele torna l'interesse per la riflessione sulla sostanza, trattata per la prima volta nelle \"Categorie,\" che sono le caratteristiche fondamentali dell'essere. Esse sono la qualit\u00e0 (ad es. bello o brutto), la quantit\u00e0 (alto, basso) la relazione (vicino, lontano), la posizione, la condizione, l'agire, il patire, il dove, il quando e, infine, la sostanza (ad es: essere uomo).\nDi tutte le categorie la pi\u00f9 importante \u00e8 la sostanza perch\u00e9 tutte le altre la presuppongono: la qualit\u00e0 \u00e8 sempre qualit\u00e0 di qualche cosa, cos\u00ec la quantit\u00e0 \u00e8 sempre quantit\u00e0 di qualche cosa e questo qualche cosa \u00e8 la sostanza, per cui essa \u00e8 il polo di riferimento di tutte le altre; quindi la sostanza-essere non ha un unico significato e neppure molti completamente diversi tra loro, ma \u00e8 il denominatore comune di molteplici significati per cui ogni cosa pu\u00f2 essere detta 'essere' in quanto esprime la sostanza.\nCosa c'\u00e8 di comune in tutti questi aspetti della sostanza-uomo? Che \"\u00e8\", quindi la sostanza si identifica con l'essere.\nAllora se l'essere si identifica con le categorie\nAristotele distingue tre tipi di sostanze:\nI primi due tipi di sostanze sono composte da parti diverse, quindi bisogna capire quale di queste parti che le compongono sia quella fondamentale ed ineliminabile. Bisogna allora scegliere tra quattro diverse particolarit\u00e0 di sostanze, che sono:\nPer Aristotele \u00e8 appunto l'essenza la sostanza in senso proprio, o specie formale immanente in ogni individuo che come sostanza \u2013 essenza \u2013 \u00e8 altres\u00ec \"sinolo\", unione indissolubile di materia e forma. L'idea (\"eidos\") \u00e8 la forma (\"morph\u00e8\") della materia (\"\u00f9l\u0113\"), mentre la stessa materia \u00e8 il sostrato (\"hypokeimenon\") di una sostanza-forma. Come ogni sostanza, la materia \u00e8 potenza di un'idea in atto: pi\u00f9 propriamente, si dice che la materia \u00e8 potenza (\"dynamis\", potenzialit\u00e0 passiva) di un'idea che ne \u00e8 il corrispondente atto (\"energheia\", potenzialit\u00e0 attiva). L'idea d\u00e0 la forma alla materia, che \u00e8 gi\u00e0 un'altra sostanza dotata di un'altra forma propria. La distinzione fra potenziale passiva e attiva nel rapporto fra idea e materia richiama quella fra intelletto potenziale (o passivo) e intelletto agente (o attivo) nelle forme in s\u00e9 e per s\u00e9. Alessandro di Afrodisia (II-III secolo d.C.) identific\u00f2 l'intelletto attivo del \"De anima\" col pensiero di pensiero divino, mentre i medievali identificarono l'intelletto potenziale con la possibilit\u00e0 di divenire di tutte le cose.\nLa relativit\u00e0 delle potenze e degli atti nelle sostanze ha la conseguenza di far postulare l'esistenza di una materia prima (\"\u00f9l\u0113 pr\u014dt\u0113\") irriducibile, che sia pura potenza priva di atto. La materia prima si aggiungerebbe alle materie seconde, che sono unite a qualche forma in un sinolo e nello stesso tempo sono potenza di altre sostanze: ci\u00f2 risulta simile alla distinzione fra causa prima e cause seconde, sostanza prima e sostanze seconde, scienza prima e sostanze seconde. Tuttavia, Aristotele non crede alla sua esistenza nel mondo sensibile: infatti, la scelta della parola greca \"\u00f9l\u0113\" mostra l'intenzione di distinguere la materia del sinolo da quella di Platone (chiamata \"ch\u014dra\"), intesa come spazialit\u00e0 informe e indefinita: secondo Aristotele, la materia pura e informe di Platone non si d\u00e0, nemmeno qualora la materia sia considerata singolarmente in s\u00e9 e per s\u00e9. Al contrario, la materia \u00e8 sempre sostanza, materia formata, forma individuata nella materia. La posizione di Aristotele rispetto a Platone \u00e8 oggetto di un dibattito che al 2020 non \u00e8 ancora perfettamente chiarito.\nSecondo Aristotele, poich\u00e9 la forma non pu\u00f2 esistere senza la materia, anche l'anima non pu\u00f2 esistere separatamente dal corpo, sia prima del corpo nella reminiscenza platonica delle idee iperuraniche, sia dopo la morte del corpo in un ciclo di reincarnazioni, ma nemmeno come anima immortale che vive in s\u00e9 e per s\u00e9. Aristotele ammette, invece, il caso dell'immortalit\u00e0 della sola componente razionale dell'anima umana, la quale secondo gli esegeti antichi si relaziona all'intelletto attivo divino, fonte della conoscenza umana degli intellegibili universali.\nSuccessivamente, il Cristianesimo interpret\u00f2 questa dottrina all'interno della fede nella Resurrezione della carne, affermando che l'unica possibilit\u00e0 dell'anima di continuare a vivere dopo la morte \u00e8 il ripristino del sinolo di materia e forma (corpo e anima) operante dalla nascita del corpo e dell'anima alla morte del solo corpo: \u00e8 il ritorno alla vita del corpo al quale l'anima era unita prima di morire. L'anima \u00e8 perfetta dopo la purificazione dei peccati propri, mentre il corpo \u00e8 perfezionato in una sostanza incorruttibile e non pi\u00f9 mortale. Il loro sinolo diviene anch'esso perfetto immortale. \nTale fede nella Risurrezione della carne \u00e8 riconciliabile con la filosofia di Aristotele sulla base dell'irreversibilit\u00e0 dello stato di perfezione dell'ente che ha conseguito in atto il fine che \u00e8 della sua essenza. Pi\u00f9 in generale, quando la sostanza-forma individuata nella materia ha conseguito in atto il fine ultimo (\"entelecheia\") della sua essenza, non si d\u00e0 la possibilit\u00e0 del ritorno a uno stato precedente di minore perfezione. L'irreversibilit\u00e0 \u00e8 ci\u00f2 che differenzia i due tipi di atto di una forma o sostanza aristotelica chiamati \"entelecheia\" e \"energheia\": mentre la prima indica il fine dell'essenza e l'atto del suo conseguimento irreversibile, la seconda indica un generico atto di una potenza che include anche l'atto del fine ultimo essenziale come suo caso particolare.\nLa sostanza nel pensiero medioevale.\nNell'et\u00e0 medioevale sulle tracce di Aristotele, la filosofia scolastica si riferisce spesso al concetto di sostanza. Ad esempio si parla di \"sostanza trascendentale\" riferito alla sostanza divina - per la quale non vale la distinzione di essenza ed esistenza - che viene distinta dalla \"sostanza predicamentale\" che riguarda i generi e le specie a cui si riferiscono gli enti finiti e creati.\nCartesio: il dibattito metafisico sulla sostanza.\nCon l'et\u00e0 moderna prese avvio un percorso sia di approfondimento che di dissoluzione del concetto di sostanza.\nIl cogito ergo sum di Cartesio introduceva la necessit\u00e0 che il pensiero chiaro e distinto, evidente, trovasse la sua corrispondenza nella realt\u00e0. Solo questo assicurava che si trattasse di vera razionalit\u00e0 e soltanto questo permetteva di superare il cosiddetto dubbio scettico, che sosteneva di essere certo del proprio pensiero (come si pu\u00f2 dubitare di se stessi?) ma dubitava appunto che al pensiero corrispondesse la realt\u00e0: la realt\u00e0 infatti si acquisisce attraverso i sensi, che ci danno una falsa visione della realt\u00e0, come avevano insegnato gli antichi sofisti, per primo Protagora.\nOra il criterio dell'evidenza, il punto di partenza del metodo cartesiano, ha sconfitto s\u00ec il dubbio scettico ma ha fatto nascere la necessit\u00e0 dell'esistenza di due mondi, quello del pensiero (cogito) e quello della realt\u00e0 (sum). E ciascuno di questi due mondi deve necessariamente far capo a una sostanza. Ma ecco che con Cartesio le sostanze sono due: la res cogitans (pensiero) e la res extensa (la realt\u00e0).\nQuesta si pu\u00f2 intendere come una incoerenza: la sostanza \u00e8 una e non pu\u00f2 essere altro che una.\nCartesio pensa di superare questa difficolt\u00e0 sostenendo che in effetti la sostanza \u00e8 veramente unica: essa \u00e8 Dio creatore sia della realt\u00e0 che del pensiero. Insomma la res cogitans e la res extensa hanno un denominatore comune che \u00e8 Dio di cui Cartesio si premura di mostrare razionalmente l'esistenza.\nMa la pretesa dimostrazione cartesiana di Dio non funziona: egli si serve del \"cogito ergo sum\", delle regole del metodo (premessa) per dimostrare l'esistenza di un Dio perfetto e veridico (conclusione) e quindi la conclusione (esistenza di Dio di verit\u00e0) gli dimostra la validit\u00e0 della premessa (la verit\u00e0 del \"cogito ergo sum\"). \u00c8 questo quello che \u00e8 stato definito il \"circolo vizioso\" cartesiano, dove la premessa giustifica la conclusione e questa a sua volta giustifica la premessa.\nSi riapre allora inevitabilmente il dibattito sulla sostanza, che affondava le sue radici nell'origine stessa della filosofia, negli antichi filosofi greci della natura.\nLa scelta della materialit\u00e0 di Hobbes.\nHobbes fa la sua scelta coerente con la scuola di pensiero inglese tutta rivolta alla realt\u00e0 empirica e materiale. La sostanza unica \u00e8 la materia. Tutto \u00e8 materia compreso lo stesso pensiero. Cos'\u00e8 il pensiero se non linguaggio oggettivato? Quindi dall'analisi del linguaggio possiamo dedurre l'origine di tutto e il termine pi\u00f9 semplice ed originale \u00e8 corpo con la sua caratteristica accidentale che \u00e8 il moto. Il corpo infatti pu\u00f2 essere in movimento ma anche in stato di quiete. E su questa sostanza corporea Hobbes costruisce il suo sistema materialistico meccanicistico deterministico onnicomprensivo.\nDal corpo quindi partono dei movimenti che vanno a colpire i nostri organi di senso che compressi reagiscono con un contromovimento che mette in azione l'immaginazione che crea immagini che si vanno a sovrapporre ai corpi da cui \u00e8 venuto il moto iniziale. Ogni corpo \u00e8 quindi coperto da un'immagine che non ci fa cogliere la vera realt\u00e0 della cosa. Ma non basta: noi traduciamo ogni immagine in un nome, che \u00e8 convenzionale ed arbitrario. Quindi dalla vera realt\u00e0 della cosa in s\u00e9 ci separano due schermi: quello dell'immagine e quello del nome.. Ecco allora che l'esigenza di certezze materiali che ispira la dottrina di Hobbes che vive nel turbolento periodo delle due rivoluzioni inglesi approda al fenomenismo, cio\u00e8 all'impossibilit\u00e0 di conoscere la cosa stessa, la sostanza. Una conclusione non diversa da quella dei sofisti per i quali la realt\u00e0, appresa attraverso i sensi, era semplice apparenza.\nLa definizione \"geometrica\" della sostanza in Spinoza.\nQuando studiamo geometria noi non usiamo solo la ragione ma prevalentemente l'intuizione. La prima nozione geometrica necessaria per lo studio della geometria ad esempio \u00e8 quella di punto e da questa si prosegue costruendo un intero edificio da un primo mattone che abbiamo accettato per vero ma che nessuno mai ci dimostrer\u00e0 come vero. Questo non sar\u00e0 mai possibile perch\u00e9 da un punto di vista razionale il punto \u00e8 un'assurdit\u00e0: \u00e8 qualcosa che ad esempio costruisce con altri infiniti punti il segmento ma non ha una sua estensione reale. Il punto geometrico lo accettiamo solo intuitivamente.\nDiamo allora una definizione della sostanza come facciamo per il punto geometrico e vediamo se \u00e8 accettabile.\nla sua esistenza non dipende dal fatto che ci sia io a parlarne o a pensarla: la sostanza \u00e8 una \"realt\u00e0 oggettiva\", indipendente dall'esistenza del soggetto.\nLa sostanza \u00e8 una realt\u00e0 oggettiva concepita per se stessa. Se questa sostanza pu\u00f2 essere definita come ci\u00f2 che \u00e8 in s\u00e9 e viene concepita per s\u00e9, allora \u00e8 \"causa sui\" (causa di s\u00e9 stessa): in lei coincidono in un unico punto causa ed effetto, lei \u00e8 nello stesso tempo madre e figlia \u2014 altrimenti sarebbe effetto di una causa che viene prima di lei, e lei allora non sarebbe pi\u00f9 la prima, come deve essere per la sostanza.\nCausa sui cio\u00e8 se dovessi fare una distinzione tra l'essenza e l'esistenza, tra pensiero e realt\u00e0, per la sostanza questa distinzione non vale perch\u00e9 essa non appena pensa immediatamente esiste.\nSe l'essenza \u00e8 il mondo del pensare, e l'esistenza \u00e8 quella della realt\u00e0, non appena appare la sostanza nel pensiero nello stesso originario atto, essa esiste.\nNon ci pu\u00f2 essere la distinzione tra il pensiero della sostanza come una realt\u00e0 distinta dalla realt\u00e0 dell'esistenza della sostanza. Altrimenti ci sarebbero due realt\u00e0 mentre la sostanza \u00e8 un'unica realt\u00e0.\nSe la sostanza \u00e8 \"causa sui\", allora \u00e8: unica; e, non essendoci altra realt\u00e0 che possa limitarla, \u00e8 infinita e indivisibile (perch\u00e9, se fosse divisibile, non sarebbe pi\u00f9 unica). Se dunque l'essenza della sostanza implica l'esistenza, allora pensiero e realt\u00e0 coincidono.\nSe la definizione della sostanza \u00e8 tale per cui essa \u00e8:\nallora la sostanza pu\u00f2 essere identificata con Dio e con la Natura.\nLa sostanza in Leibniz.\nCome sul piano logico le verit\u00e0 di fatto coincidono con le verit\u00e0 di ragione cos\u00ec sul piano della materialit\u00e0 Leibniz si propone di dimostrare che la sua vera natura \u00e8 lo spirito.\nLe nuove scoperte fisiche permettono a Leibniz di elaborare una nuova concezione del mondo non pi\u00f9 inteso meccanicisticamente. Quello che rimane infatti sempre presente nei fenomeni meccanici non \u00e8 la quantit\u00e0 di moto ma la \"forza viva\" o energia cinetica, per cui estensione e movimento sono insufficienti a spiegare i fenomeni.\nIl concetto di materia viene normalmente associato a quello di estensione. Tutto ci\u00f2 che occupa uno spazio esteso \u00e8 materia. La definizione di materia come estensione aveva per\u00f2 gi\u00e0 generato una polemica tra il filosofi antichi, i pluralisti, quelli che avevano tentato una soluzione di compromesso nel dibattito tra le tesi contrapposte dell'essere degli eleati e coloro che sostenevano la realt\u00e0 del divenire. Anassagora partendo da un concetto di materia come estensione affermava l'infinita divisibilit\u00e0 della materia, in quanto anche se piccolissima la minima particella materiale, essendo estesa, presupponeva la sua ulteriore divisibilit\u00e0. D'altra parte Democrito affermava che dall'infinito non possono provenire corpi estesi finiti e quindi bisogna supporre che esista una piccolissima particella materiale non pi\u00f9 divisibile: l'atomo.\nIl concetto di estensione applicato alla materia non \u00e8 dunque il pi\u00f9 adatto per capire la sua natura.\nLa materia omogenea.\nSostituiamo al concetto di estensione quello di presentarsi come omogenea. Qualsiasi oggetto materiale si presenter\u00e0 in una pressoch\u00e9 infinita qualit\u00e0 di forme e modi ma conserver\u00e0 sempre la caratteristica della materialit\u00e0, della corporeit\u00e0. Quantitativamente dunque la materia \u00e8 omogenea (dal significato originario del termine greco: \"della stessa natura\").\nMa se la materia \u00e8 omogenea come si spiega che essa presenta una diversit\u00e0 di forme, di qualit\u00e0 ecc.? Evidentemente all'interno di quella che noi chiamiamo materia c'\u00e8 un \"principio di differenziazione\", una forza per cui un corpo si differenzia da un altro corpo.\nD'altra parte se la materia fosse semplice estensione come si spiega lo spostamento? Il concetto di movimento non pu\u00f2 derivare da quello di estensione. Se consideriamo due corpi dal punto di vista dell'estensione il fatto che siano estesi non spiega perch\u00e9 un corpo si sposta con maggiore difficolt\u00e0 rispetto a un altro corpo. I due corpi infatti possono anche differire per l'estensione ma questo non \u00e8 l'elemento determinante per cui essi offrono una diversa resistenza all'azione di chi li vuole muovere. Questa diversa resistenza significa che essi oppongono una forza diversa all'azione di chi vuole spostarli.\nQuesto vuol dire che l'essere reale \u00e8 essere semplice che contiene un \"principio di differenziazione\" (\"principium individuationis\") che lo fa essere diverso da tutti gli altri esseri; esso \u00e8 quindi un essere unico, una sostanza non materiale e passiva, ma che esprime un'attivit\u00e0 per cui \u00e8 un \"centro di forza\", qualcosa che agisce indipendentemente da ogni altro essere.\nL'essere reale viene da Leibniz definito l'\"unit\u00e0 reale\" che ha la realt\u00e0 dell'atomo fisico (quindi diverso dal punto geometrico che \u00e8 astratto) ed ha la precisione del punto geometrico che manca all'atomo fisico.\nSi \u00e8 quindi superato il dualismo cartesiano di spirito e materia, riducendo quest'ultima a spirito e quindi sostenendo alla fine, come necessaria conclusione, che in effetti esistono un'infinit\u00e0 di sostanze tante quante sono i corpi.\nCon il concetto di \"forza=materia\" si \u00e8 superato l'aspetto fisico: tutto \u00e8 \"spirito\", e ciascuno degli infiniti corpi, centri di forza che esprimono il principio di differenziazione e di individuazione, sono \"monadi\", assolute unit\u00e0 semplici, centri di forza autonomi.\nLe concezioni di Locke, Berkeley, Hume.\nIl processo di dissoluzione del concetto di sostanza inizia con Locke per il quale la nostra attivit\u00e0 razionale pu\u00f2 essere efficace solo se in grado di affrontare argomentazioni limitate che ricadano nell'ambito dell'esperienza.\nEgli quindi non nega che possano esistere delle realt\u00e0 ultime siano esse materiali o spirituali ma noi conosciamo di queste solo le manifestazioni accidentali che poi illecitamente trasferiamo ad un'idea non corrispondente alla realt\u00e0 di sostanzialit\u00e0, come supporto di quelle propriet\u00e0 accidentali reali (noi conosciamo le qualit\u00e0 della mela non la \"sostanza mela\").\nLe considerazioni di Locke vengono contestate da Berkeley che nega che esistano sostanze materiali sia pure inconoscibili. Tutta la nostra conoscenza si basa sulle idee (percezioni) per cui la materia non \u00e8 altro che un'idea messa nella nostra mente da Dio. Da questo punto di vista la sua posizione filosofica \u00e8 vicina a quella dell'occasionalismo di Nicolas Malebranche, che vede l'intervento di Dio nel nostro processo conoscitivo, e di Leibniz con la riduzione della materia a spirito.\nCon David Hume non solo quella materiale ma anche la sostanza spirituale non esiste; essa \u00e8 l'effetto di un associazionismo psicologico derivante dall'abitudine e dalla costanza con cui noi percepiamo certi aspetti della realt\u00e0 che scambiamo per un reale sostrato ontologico.\nLa sostanza in Kant e nell'idealismo.\nLa sostanza la ritroviamo nel criticismo kantiano intesa come funzione trascendentale, categoria dell'intelletto tale da dare alla conoscenza le caratteristiche di necessit\u00e0 ed universalit\u00e0 ma anche come un'attivit\u00e0 trascendentale completamente soggettivata negandole qualsiasi realt\u00e0 ontologica. Della sostanza come oggetto reale di conoscenza ne parla la metafisica dogmatica che ha commesso l'errore di scambiare la sostanza - in vero \"idea\" della ragione - con quella che \u00e8 l'attivit\u00e0 dell'\"io penso\", l'appercezione trascendentale. La sostanza, la \"cosa in s\u00e9\", riguardo alla sua conoscibilit\u00e0 rientra dunque nel \"noumeno\" la cui esistenza \u00e8 ipotizzabile ma non realmente conoscibile.\nEppure sosteneva Fichte, sarebbe bastato che Kant avesse pensato ad attribuire all'\"io penso\" non una semplice attivit\u00e0 formale di conoscenza ma un principio costitutivo della realt\u00e0 perch\u00e9 si risolvesse una volta per tutte il problema della cosa in s\u00e9, della sostanza. Poich\u00e9 \"ogni fatto rimanda all'atto che lo pone\" la realt\u00e0 \u00e8 creata da un Io assoluto in cui coincidono autocoscienza, autoconoscenza ed autocreazione e poich\u00e9 egli crea con s\u00e9 tutta la realt\u00e0, la conoscer\u00e0 sin dalle sue prime fondamenta. Per chi crea, la realt\u00e0 non ha misteri.\nLa stessa concezione della realt\u00e0 come processo creativo attribuibile all'Assoluto (Schelling e Hegel) trasforma la caratteristica di immutabilit\u00e0 della sostanza antica in un concetto \"dinamico\" .\nIl pensiero contemporaneo sulla sostanza.\nIl tema della sostanza aristotelica torna nel pensiero epistemologico di Alfred North Whitehead. Dopo la teoria della relativit\u00e0 di Einstein che ha messo in crisi la fisica meccanicistica newtoniana, lo scopo della scienza non \u00e8 pi\u00f9 quello di spiegare l'esperienza attraverso i meccanismi di causa-effetto. La fisica classica trasformava in realt\u00e0 effettive, in caratteristiche strutturali della natura oggetti scientifici come atomi, istanti, punti ecc. che sono invece costruzioni del pensiero. Questo travisamento della realt\u00e0 ontologica degli oggetti delle scienze naturali deriva dalla antica concezione della sostanza aristotelica che ha condotto \"a postulare un substrato per tutto ci\u00f2 che si rivela nella sensazione\".\nSecondo la moderna teoria della conoscenza elaborata da un punto di vista evolutivo che viene trattata dalla epistemologia evoluzionistica, riprendendo idee gi\u00e0 espresse nella filosofia della conoscenza di Nietzsche, le nostre capacit\u00e0 conoscitive della realt\u00e0 derivano dal processo evolutivo della specie. Konrad Lorenz era convinto che le prestazioni della conoscenza umana debbano essere analizzate alla stessa stregua di altre capacit\u00e0 dell'uomo sviluppatesi nel corso della evoluzione in funzione della conservazione della specie: \"\u00ab...cio\u00e8 di un sistema reale, formatosi in seguito ad un processo naturale, che si trova in un rapporto interattivo con un altrettanto reale mondo circostante.\u00bb\".\nEgli ritenne di aver scoperto, con i suoi studi etologici, la derivazione delle nostre categorie mentali, compresa la categoria di sostanza, da lui chiamate \"apparati immagine del mondo\" dall'evoluzione della specie interagente con l'ambiente. Riprendendo e sviluppando idee di chiara ascendenza spenceriana, Lorenz sostiene che le suddette categorie siano innate (e perci\u00f2 a priori) nel singolo individuo, ma a posteriori, formatesi, cio\u00e8 dopo una serie di esperienze reali nel corso dello sviluppo evolutivo, che le port\u00f2 ad essere quello che in noi sono ora: \u00ab... qualcosa che sta agli elementi della realt\u00e0 extrasoggettiva come lo zoccolo d'un cavallo sta alla steppa o la pinna d'un pesce all'acqua.\u00bb, prodotti cio\u00e8 d'un processo evolutivo naturale."}
{"id": "916629", "revid": "1861950", "url": "https://it.wikipedia.org/wiki?curid=916629", "title": "S7 Airlines", "text": "S7 Airlines, legalmente JSC Siberia Airlines (in russo: \u0410\u041e \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f \"\u0421\u0438\u0431\u0438\u0440\u044c\"\u00bb, \"\u0410\u041e Aviakompania Sibir\"), \u00e8 una compagnia aerea con sede a Ob', Oblast' di Novosibirsk, Russia, e con uffici anche a Mosca. Nel 2008 era la pi\u00f9 grande compagnia aerea domestica russa, con le basi principali presso l'aeroporto Internazionale di Mosca-Domodedovo e l'aeroporto di Tolmachevo. \u00c8 un membro dell'alleanza Oneworld.\nStoria.\nI primi anni.\nL'attuale S7 Airlines venne creata nel 1957 come \"Tolmachevo united squadron\" della Direzione generale dell'aviazione civile dell'Unione Sovietica. Dopo la disintegrazione dell'URSS e durante le riforme economiche russe degli anni novanta, nel 1992 venne creata la compagnia statale \"Siberia Airlines\" basata sullo squadrone e successivamente privatizzata nel 1994.\nNel 1997, Siberia Airlines cerc\u00f2 di acquistare Vnukovo Airlines, per fare di Mosca il suo hub principale, ma l'acquisto non and\u00f2 avanti. Dopo la crisi finanziaria russa del 1998, Vnukovo Airlines si stava dirigendo verso il fallimento e Siberia Airlines si offr\u00ec di unire le due compagnie aeree, ma Vnukovo rifiut\u00f2. Nel 1999, Siberia Airlines firm\u00f2 un documento in cui si proponeva di rilevare Vnukovo Airlines, nel caso in cui Vnukovo avesse cessato le operazioni a causa di insolvenza.\nSviluppi dal 2000.\nSiberia Airlines inizi\u00f2 a fondersi con Vnukovo Airlines nel 2001. Lo stesso anno, la compagnia assorb\u00ec Baikal Airlines e poi, nel 2004, Chelyabinsk Airlines ed Enkor. Nel 2002, Siberia Airlines inizi\u00f2 i servizi dall'ex base di Vnukovo Airlines Mosca-Vnukovo, ma dopo qualche tempo spost\u00f2 tutti i voli (compresi i voli charter da Mosca-Sheremetyevo) a Mosca-Domodedovo.\nI primi aerei non russi, gli Airbus A310, vennero acquisiti nel 2004. Nell'estate 2004, durante il Farnborough Airshow, la compagnia firm\u00f2 un memorandum d'intesa per l'acquisto di cinquanta Sukhoi Superjet 100, con la consegna del primo programmata per il 2007. Tuttavia, la compagnia aerea abbandon\u00f2 i suoi piani, adducendo che le specifiche modificate dell'aereo non soddisfacevano pi\u00f9 i requisiti.\nSiberia Airlines \u00e8 stata rinominata S7 Airlines in un'operazione di rebranding nel 2005.\nIn linea con una risoluzione dell'International Air Transport Association (IATA), da dicembre 2006 la compagnia ha iniziato a pubblicare le sue tariffe per le destinazioni internazionali originarie della Russia in euro, anzich\u00e9 in dollari statunitensi. Ci\u00f2 ha comportato un aumento della tariffa, poich\u00e9 il tasso di conversione utilizzato era di 1 euro = 1 dollaro USA. Sono stati pubblicati anche i supplementi carburante in euro. Le sue tariffe nazionali dovevano ancora essere mostrate nella valuta locale. Sempre nel dicembre 2006, la compagnia aerea \u00e8 diventata il secondo vettore aereo russo a completare e superare la IATA Operational Safety Audit, che \u00e8 il primo standard globale di sicurezza aerea.\nNell'aprile 2007, S7 ha annunciato di aver costituito una nuova divisione, denominata Globus. Questa divisione doveva concentrarsi sui voli charter per i turisti verso destinazioni di vacanza all'estero. Inizialmente, gli aerei per questa divisione sarebbe stati tratti dalla flotta principale, ma durante il 2010-2014 sono stati noleggiati dieci Boeing 737-800 con un layout all-economy, con un'opzione per altri dieci aeromobili. S7 ha aderito all'alleanza aerea Oneworld nel 2010.\nNel novembre 2015, S7 Airlines ha fatto un'offerta per acquisire una partecipazione di maggioranza nella fallita Transaero. Tuttavia, la proposta \u00e8 stata respinta dagli azionisti. Nel 2016, la band americana OK Go ha collaborato con S7 per girare un video musicale \"zero-g\" per la loro canzone \"Upside Down &amp; Inside Out\", a bordo di un aereo a gravit\u00e0 ridotta.\nIl 28 agosto 2018, S7 ha annunciato l'investimento di 192,87 milioni di dollari per un nuovo stabilimento di produzione del suo piano industriale \"Victory\" a Mosca. Nel dicembre 2018, pochi mesi dopo il completamento dell'acquisto di Sea Launch, la holding madre \u00e8 stata ribattezzata da S7 Group a S7 AirSpace Corporation per riflettere la transizione da un'attivit\u00e0 esclusivamente aeronautica. Nell'ottobre 2018, la compagnia aerea ha preso in consegna il suo primo Boeing 737 MAX 8 diventando il cliente russo di lancio di questo tipo di aeromobile.\nIl 31 marzo 2019, la presidente e co-proprietaria Natalia Fileva \u00e8 morta dopo che l'aereo privato Epic LT in cui si trovava si \u00e8 schiantato durante l'atterraggio all'aeroporto di Francoforte Egelsbach. Nell'agosto 2019, S7 Airlines ha annunciato un'opera di beneficenza raccogliendo il sostegno finanziario per le foreste siberiane, danneggiate da massicci incendi. Pertanto, la compagnia aerea ha deciso di colorare uno degli Airbus A320-200 alla livrea ibrida-retr\u00f2, per sottolineare il suo nome precedente e tecnico,Siberia Airlines, combinando due livree: del 1992-2005 e del 2017-oggi. Sempre nell'agosto 2019, il capo della compagnia aerea ha annunciato che S7 Airlines e Globus Airlines si sarebbero fuse a dicembre 2019, chiudendo cos\u00ec le operazioni della seconda compagnia aerea. All'inizio di dicembre 2019 la fusione era stata completata.\nDestinazioni.\nAccordi commerciali.\nAl 2022 S7 Airlines ha accordi di code-share con le seguenti compagnie:\nAlleanze.\nS7 Airlines \u00e8 un membro dell'alleanza Oneworld dal 2010.\nFlotta.\nFlotta attuale.\nA gennaio 2022 la flotta di S7 Airlines \u00e8 cos\u00ec composta:\nFlotta storica.\nS7 Airlines operava in precedenza con i seguenti aeromobili:"}
{"id": "916637", "revid": "748037", "url": "https://it.wikipedia.org/wiki?curid=916637", "title": "Onofrio Gabrieli", "text": "Dopo un soggiorno a Messina per gli studi, Gabrieli si trasfer\u00ec a Roma, dove entr\u00f2 nella scuola di Pietro da Cortona. Dal 1641 soggiorn\u00f2 in Veneto e verso il 1650 torn\u00f2 a Messina, dove continu\u00f2 l'attivit\u00e0 pittorica e lavor\u00f2 come ingegnere.\nNel 1678 lasci\u00f2 la citt\u00e0 in seguito alla repressione spagnola e si rec\u00f2 in Francia, per poi fare ritorno in Italia. Dopo l'indulto di Filippo V di Spagna, torn\u00f2 a Messina, dove rimase fino alla morte.\nNel 1983, il pittore \u00e8 stato protagonista di una mostra nel suo paese natio che raccoglieva una ventina di opere presenti tra la Sicilia ed il Veneto.\nOpere.\nTra le opere presenti alla mostra erano presenti tele conservate a Randazzo, Siracusa, Milazzo, Monforte San Giorgio, Gesso, Messina, Padova e Montagnana.&lt;br&gt;\nIn particolare a Messina si conserva l'opera \"La Madonna del Soccorso\", presente presso il Museo Regionale, e unica opera dell'artista rimasta in citt\u00e0 a causa della distruzione di molte opere d'arte durante i terremoti del 1783 e del 1908.\nNegli ultimi anni, sono venute alla luce nuove attribuzioni del Gabrieli: in particolare, a Milazzo, rispettivamente nella Chiesa di San Giuseppe e nella Chiesa di San Papino Martire la tela della parrocchia Stella Maris di Contesse, una tavoletta presente nel museo di Reggio Calabria ed una tela intitolata \"L'Immacolata con il Bambino Ges\u00f9, Santa Chiara, San Giovanni Evangelista e San Nicol\u00f2\", presente sull'altare maggiore della chiesa di Santa Chiara a Montelupone nelle Marche.\nLa tela di Montelupone, datata 1695, attribuita nel 1997 dal professor \"Stefano Papetti\", direttore delle Raccolte comunali di Ascoli Piceno, al Gabrieli, viene considerata un tassello importante che permetterebbe di approfondire il soggiorno del pittore ad Ancona.\nUltimamente sono tornati all'antico splendore gli affreschi della villa Borromeo di Padova magistralmente restaurati da \"Donatella Fagioli\" ed attribuiti al Gabrieli.&lt;br&gt;\nGli affreschi, presenti in quattro sale, trattano di numerosi episodi della Bibbia (Abramo, Giacobbe, Giuseppe, Mos\u00e8, Tobia ed Elia) intervallati da figure allegoriche.&lt;br&gt;\nPer numero, stato di conservazione e concetti espressi, gli affreschi, da molta parte della critica sono considerati la produzione pi\u00f9 importante dell'opera pittorica di Onofrio Gabrieli."}
{"id": "916657", "revid": "729019", "url": "https://it.wikipedia.org/wiki?curid=916657", "title": "Battaglia di Anegawa", "text": "La combattutasi nel 1570 fu la reazione agli assalti delle fortezze di Odani e Yokoyama, sedi dei clan Azai e Asakura e lanciati da Oda Nobunaga e dal suo alleato Tokugawa Ieyasu.\nPoich\u00e9 i guerrieri asserragliati all'interno delle fortezze uscirono fuori nel tentativo di una sortita, la battaglia si risolse in uno scontro corpo a corpo nel mezzo del letto asciutto del fiume Ane. Mentre le truppe di Oda Nobunaga fronteggiarono quelle del clan Asai, i guerrieri di Tokugawa si batterono con quelli del clan Asakura poco pi\u00f9 a valle.\nI soldati Tokugawa sconfissero rapidamente gli Asakura e la loro ritirata fu possibile dal famoso samurai Makara J\u016br\u014dzaemon e dal figlio che riuscirono a trattenere i Tokugawa il tempo sufficiente a permettere ai rimanenti Asakura di fuggire.\nDopo aver sbaragliato gli avversari del clan Asakura, i soldati di Togukawa si gettarono contro il fianco destro dello schieramento del clan Azai. Inaba Ittetsu, che era rimasto nelle retrovie, si gett\u00f2 nella mischia a sua volta scagliandosi contro il fianco sinistro del nemico.\nA causa di questo doppio assalto le forze dei clan Azai e Asakura vennero rapidamente battute. \u00c8 da notare che nello scontro Oda Nobunaga fece uso di 500 archibugieri, ed \u00e8 nota la sua predilezione per l'uso tattico delle armi da fuoco, di cui rimase vittima nello stesso anno durante la campagna di Ishiyama Hongan-ji.\nNon esistono fonti storiche attendibili che diano un resoconto sufficiente dello scontro; esso viene vividamente descritto in diverse opere della met\u00e0 e del tardo periodo Edo ma si tratta di opere di finzione per nulla oggettive. L'unica fonte degna di un certo rispetto \u00e8 lo \"Shinchokoki\" che per\u00f2 fa un resoconto molto marginale della battaglia senza descriverne tattiche e strategie."}
{"id": "916658", "revid": "32102", "url": "https://it.wikipedia.org/wiki?curid=916658", "title": "Sistema numerico binario generalizzato", "text": ""}
{"id": "916662", "revid": "767487", "url": "https://it.wikipedia.org/wiki?curid=916662", "title": "Fiore di cactus", "text": "Fiore di cactus (\"Cactus Flower\") \u00e8 un film del 1969 diretto da Gene Saks.\nTrama.\nIl dentista Julian ha una relazione con una giovane e intraprendente ragazza, Toni Simmons, a cui ha raccontato la bugia di essere sposato con tre figli, per continuare ad essere fidanzati/amanti e non dover rischiare di sposare la ragazza. Successivamente lei, disperata per la situazione senza uscita della loro relazione, tenter\u00e0 il suicidio ma verr\u00e0 salvata dal vicino di casa, Igor, uno spiantato scrittore invaghito di lei. Julian, pentito del suo comportamento, le dice di volerla sposare ma che deve prima divorziare dalla moglie.\nToni, che vuole assicurarsi che anche la moglie voglia effettivamente il divorzio, gli impone di fargliela conoscere: a questo punto Julian deve trovare una persona che possa impersonare la moglie inesistente e lo chiede alla sua infermiera Stefania, quella che ritiene essere gelida e poco attraente, tanto che lui la paragona sempre ad una pianta di cactus che lei tiene sulla scrivania dello studio. Stefania in realt\u00e0 \u00e8 solo professionale, perch\u00e9 \u00e8 segretamente innamorata di lui.\nL'incontro tra Toni e Stefania complica di non poco le cose: prima Julian si inventa che la moglie abbia un amante e Stefania ne approfitta per farlo ingelosire; poi Toni regala a Stefania una stola di pelliccia che Julian le aveva regalato con tanto di bigliettino, e, alla fine, a furia di tenerli vicini, Julian si scopre innamorato di Stefania, che \u00e8 \"fiorita\", cos\u00ec come ogni tanto fioriscono anche i cactus. Perduto l'interesse reciproco, Toni si consola con Igor mentre l'impenitente scapolo Julian capitola di fronte a Stefania.\nProduzione.\n\u00c8 il riadattamento di un'opera teatrale scritta da Abe Burrows, presa in prestito dall'originale \"Fleur de cactus\" di Pierre Barillet e Jean-Pierre Gr\u00e9dy, inaugurata a Broadway al Royale Theatre l'8 dicembre 1965 con 1234 repliche; gli interpreti principali erano Lauren Bacall (Stephany) e Barry Nelson (Julian).\nIl film venne girato interamente a New York, tra febbraio e agosto 1969.\nLa realizzazione di questo film ha segnato il ritorno di Ingrid Bergman a Hollywood dagli anni '40; tutti i suoi film successivi fino a quel momento erano stati realizzati in Europa, anche quelli di produzione statunitense.\nGoldie Hawn viene annunciata come all'esordio sul grande schermo; in realt\u00e0 la sua prima interpretazione avvenne nel film \"Una pazza banda di famiglia\" (1968), dove per\u00f2 compare con il nome Goldie Jeanne. La Hawn vinse un Oscar come miglior attrice non protagonista per la sua interpretazione di Toni Simmons (unica candidatura di questo film).\nIl ruolo di Toni venne offerto originariamente a Tuesday Weld, ma lei rifiut\u00f2.\nNella scena del negozio di dischi, un cliente si avvicina a Toni (Goldie Hawn) e le fa una domanda. L'album che sta tenendo \u00e8 la registrazione originale del cast del musical \"Mame\" con Angela Lansbury: \u00e8 un omaggio al regista del film Gene Saks, che diresse \"Mame\" a Broadway nel 1966.\nVerso la fine del film, quando Walter Matthau e Ingrid Bergman entrano dall'edificio per uffici dentistici da lati opposti, Matthau entra al 730 della Fifth Avenue, il Crown Building; l'edificio si trova direttamente di fronte a Tiffany &amp; Co, dove Audrey Hepburn gir\u00f2 \"Colazione da Tiffany\". Jack Weston e Audrey Hepburn apparvero insieme due anni prima in un altro film, \"Gli occhi della notte\" (1967).\nDistribuzione.\nIl film venne distribuito nelle sale cinematografiche americane dalla Columbia Pictures Corporation il 16 dicembre 1969."}
{"id": "916666", "revid": "1711941", "url": "https://it.wikipedia.org/wiki?curid=916666", "title": "Beleg", "text": ""}
{"id": "916667", "revid": "287204", "url": "https://it.wikipedia.org/wiki?curid=916667", "title": "Os de Civis", "text": ""}
{"id": "916672", "revid": "834", "url": "https://it.wikipedia.org/wiki?curid=916672", "title": "A\u00f3s de Civ\u00eds", "text": ""}
{"id": "916674", "revid": "158286", "url": "https://it.wikipedia.org/wiki?curid=916674", "title": "Gestione Autolinee Frosinone", "text": ""}
{"id": "916676", "revid": "1372005", "url": "https://it.wikipedia.org/wiki?curid=916676", "title": "Otto Loewi", "text": "Biografia.\nDocente presso l'Universit\u00e0 di Graz in Austria, si trasfer\u00ec durante il regime nazista negli Stati Uniti, dove insegn\u00f2 presso l'Universit\u00e0 di New York, citt\u00e0 dove mor\u00ec nel 1961.\nI suoi studi si incentrarono sulla farmacologia delle sostanze che agiscono sul sistema nervoso autonomo, sia sul simpatico che sul parasimpatico, scoprendo i mediatori chimici attivi nel funzionamento dei nervi e dei muscoli.\nPer queste scoperte venne insignito del Premio Nobel per la medicina nel 1936."}
{"id": "916677", "revid": "767487", "url": "https://it.wikipedia.org/wiki?curid=916677", "title": "Al primo soffio di vento", "text": "Al primo soffio di vento \u00e8 un film del 2002 diretto da Franco Piavoli.\nIl titolo \u00e8 una citazione dei versi delle Argonautiche di Apollonio Rodio.\nTrama.\n\u00c8 il racconto di una giornata d'agosto vissuta nelle campagne lombarde. Una famiglia si ritrova, annoiata, riunita attorno ad un tavolo dopo un pranzo estivo. Ognuno prosegue il pomeriggio da solo. Chi a leggere, chi a correre al fiume, chi a suonare, chi a pensare: una riflessione sulla condizione di solitudine in cui l'uomo contemporaneo occidentale cade."}
{"id": "916678", "revid": "1718925", "url": "https://it.wikipedia.org/wiki?curid=916678", "title": "Battaglia di Okehazama", "text": "La battaglia di Okehazama (\"Okehazama-no-tatakai\") ebbe inizio nel giugno del 1560 ed in essa Oda Nobunaga sconfisse ed uccise il suo avversario Imagawa Yoshimoto, diventando cos\u00ec uno dei signori della guerra emergenti durante il lungo e travagliato periodo Sengoku.\nTra il maggio e giugno del 1560 Imagawa Yoshimoto con un esercito di circa 25.000 uomini si era messo in marcia verso Ky\u014dto. Entrando del territorio della provincia di Owari sotto il controllo del clan Oda, si impossess\u00f2 delle fortezze di confine di Washizu e Marune, prima di accamparsi in una gola ricca di vegetazione nota come Dengaku-hazama.\nGli scout di Nobunaga rivelarono la posizione del suo avversario che condusse il proprio esercito nei pressi di un tempio di nome Zensh\u014dji, posto a breve distanza dal nemico e dalla famosa via commerciale nota come T\u014dkaid\u014d.\nSe Nobunaga avesse deciso per un attacco frontale le sorti del combattimento sarebbero state facilmente prevedibili, essendo le sue forze in inferiorit\u00e0 numerica rispetto al nemico di una proporzione di dieci a uno. Scartata quindi l'opzione dell'assalto in campo aperto, l'opzione di asserragliarsi all'interno del tempio Zensh\u014dji avrebbe significato solo un suicidio dilazionato. Nobunaga opt\u00f2 allora per una terza tattica, ovvero quella dell'attacco a sorpresa all'accampamento di Imagawa.\nNobunaga lasci\u00f2 un piccolo presidio all'interno del tempio dando loro istruzioni affinch\u00e9 schierassero tutte le insegne e le bandiere di guerra, con lo scopo di dare l'illusione di un maggiore contingente di uomini. Attirando cos\u00ec l'attenzione del nemico riusc\u00ec a distrarlo dal movimento del grosso del suo esercito, forte di 3.000 guerrieri, che si mosse rapidamente verso l'accampamento nemico facendosi scudo della vegetazione circostante e seguendo un tragitto circolare di avvicinamento.\nL'esercito di Imagawa non si aspettava un attacco di sorpresa ed era per questo poco allertato anche a causa del grande caldo e dei bagordi per i festeggiamenti ricchi di cibo e sak\u00e8 per celebrare le loro recenti vittorie.\nL'approssimarsi del nemico venne altres\u00ec celato dallo scoppio di un forte temporale che camuff\u00f2 la gran parte dei rumori. Il 12 giugno 1560, dopo la fine del temporale, le forze di Nobunaga penetrarono di sorpresa all'interno dell'accampamento nemico da nord, mettendo allo sbaraglio gran parte dei guerrieri di Imagawa e avvicinandosi alla tenda di quest'ultimo senza che egli se ne accorgesse affatto.\nQuando usc\u00ec fuori della tenda Imagawa Yoshimoto si diede a dare ordini a destra e a manca pensando che i guerrieri che lo circondavano facessero parte del suo esercito, quando si rese conto della verit\u00e0 della situazione tent\u00f2 una disperata resistenza, ma dopo aver parato diversi colpi venne ferito mortalmente da una lancia.\nAssistendo alla morte del loro capo e di altri ufficiali, i restanti capi militari dello schieramento di Imagawa Yoshimoto si arresero al nemico e l'esercito venne rapidamente sconfitto.\nQuesta vittoria segn\u00f2 per Nobunaga un evento miracoloso e una impresa che gli fece guadagnare molta fama e rispetto, segnando altres\u00ec il primo passo verso il suo progetto di unificazione del Giappone.\nTra gli ufficiali nemici che passarono al servizio dello schieramento di Nobunaga era da annoverare un soldato di nome Matsudaira Motoyasu che pi\u00f9 tardi sarebbe diventato celebre con il nome di Tokugawa Ieyasu."}
{"id": "916679", "revid": "1776051", "url": "https://it.wikipedia.org/wiki?curid=916679", "title": "Trasporti in Mali", "text": "Questa voce raccoglie le principali tipologie di Trasporti in Mali.\nTrasporti su rotaia.\nRete ferroviaria.\nIn totale: 729\u00a0km di linee ferroviarie (dati 2001).\nReti metropolitane.\nIl Mali non dispone di sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 15.100\u00a0km (dati 1996)\nReti filoviarie.\nAttualmente in Mali non esistono filobus. \nAutolinee.\nNella capitale, Bamako, ed in altre zone abitate del Mali, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nIl Mali pu\u00f2 contare su 1.815\u00a0km di acque fluviali navigabili.\nTrasporti aerei.\nAeroporti.\nIn totale: 26 (dati 2002)\na) con piste di rullaggio pavimentate: 7\nb) con piste di rullaggio non pavimentate: 19"}
{"id": "916680", "revid": "1711941", "url": "https://it.wikipedia.org/wiki?curid=916680", "title": "Re di Arnor", "text": ""}
{"id": "916681", "revid": "77358", "url": "https://it.wikipedia.org/wiki?curid=916681", "title": "Mu Fight", "text": ""}
{"id": "916682", "revid": "339392", "url": "https://it.wikipedia.org/wiki?curid=916682", "title": "Gruppo Torinese Trasporti", "text": ""}
{"id": "916683", "revid": "110157", "url": "https://it.wikipedia.org/wiki?curid=916683", "title": "Puderbach", "text": "Puderbach \u00e8 un comune di 2.196 abitanti della Renania-Palatinato, in Germania.\nAppartiene al circondario (\"Landkreis\") di Neuwied (targa NR) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "916686", "revid": "1226", "url": "https://it.wikipedia.org/wiki?curid=916686", "title": "Agenti atmosferici", "text": ""}
{"id": "916687", "revid": "767487", "url": "https://it.wikipedia.org/wiki?curid=916687", "title": "Bennie Maupin", "text": "La notoriet\u00e0 di Maupin deriva principalmente dalla sua partecipazione ai gruppi di Herbie Hancock (il sestetto \"Mwandishi\" e gli Headhunters) e per aver preso parte all'incisione dell'album di Miles Davis \"Bitches Brew\", considerato uno dei primi, album di fusion). Inoltre Maupin ha collaborato con molti altri importanti musicisti jazz, e tra questi si ricordano Horace Silver e Roy Haynes, oltre ad aver suonato in vari album dei Meat Beat Manifesto. Dotato di uno stile di improvvisazione armonicamente molto ardito e \"out\" Maupin ha tuttavia un senso della melodia abbastanza diverso da quello di altri musicisti con tratti stilistici simili (ad esempio Eric Dolphy). Come compositore, crea brevi melodie e canzoni che servono come punto di partenza per vaste costruzioni improvvisative.\nAl momento Bennie Maupin, alla guida di un progetto musicale che porta il suo nome (\"The Bennie Maupin Ensemble\"), frequenta uno stile jazzistico pi\u00f9 classico, basato sulla grande tradizione dei gruppi sassofono-basso-batteria. Il progetto \u00e8 nato dalla collaborazione con il batterista Michael Stephans ed il bassista Darek Oles, ai quali si \u00e8 aggiunto nel 2003 il percussionista Munyungo Jackson.\nIl suo ultimo album, \"Penumbra\", \u00e8 dedicato alla memoria del jazzista Lyle \"Spud\" Murphy."}
{"id": "916689", "revid": "110157", "url": "https://it.wikipedia.org/wiki?curid=916689", "title": "Chiesa della Maddalena (Venezia)", "text": "La chiesa di Santa Maria Maddalena, conosciuta solitamente come La Maddalena, \u00e8 un edificio religioso della citt\u00e0 di Venezia, situato nel sestiere di Cannaregio e costituisce uno degli esempi pi\u00f9 conosciuti di architettura neoclassica veneziana.\nStoria.\nSi ha notizia di un edificio religioso eretto nel 1222, di propriet\u00e0 della patrizia famiglia Baffo (o Balbo), nello stesso luogo. Stabilita nel 1356 la pace tra Genova e Venezia il giorno di Santa Maddalena divenne festivo dalla met\u00e0 del XIV secolo per decisione del Senato veneziano e la chiesa venne ingrandita, includendo anche una torre di guardia adibita a campanile.A partire dal 1763 la chiesa venne interamente ricostruita, a pianta circolare, su disegno di Tommaso Temanza, che ne spost\u00f2 l'orientamento verso il campo. I lavori terminarono nel 1790 sotto la direzione di Giannantonio Selva. Nel 1810 fu revocata dal ruolo di chiesa parrocchiale e nel 1820 fu chiusa, per essere riaperta come oratorio. Nel 1888 venne abbattuto il campanile, ormai pericolante.\nAttualmente \u00e8 una chiesa rettoriale dipendente dalla parrocchia di San Marcuola (vicariato di Cannaregio-Estuario, patriarcato di Venezia).\nDescrizione.\nLa chiesa presenta una pianta circolare piuttosto insolita per Venezia (l'unico altro esempio \u00e8 quella di San Simeon Piccolo), con copertura a cupola emisferica, di chiara ispirazione all'architettura dell'antica Roma ed in particolare al Pantheon, di cui riprende i gradoni all'esterno. Il richiamo va inoltre ad edifici veneti come la Salute e San Simeon Piccolo, opera quest'ultima di Giovanni Scalfarotto, maestro e zio di Tommaso Temanza. Le ceneri di Temanza riposano in questa sua chiesa, appena oltre l'entrata laterale.\nEsterni.\nDi grande valore architettonico il portale, che \u00e8 in realt\u00e0 un pronao accorciato, preceduto da una breve scalinata e formato da un alto timpano triangolare sorretto da due coppie di semicolonne con capitello e trabeazione ionici. Sopra la porta d'ingresso vi \u00e8 una lunetta con un occhio onniveggente entro un triangolo intrecciato con un cerchio in bassorilievo, spesso letto come simbolo massonico (sembra che la famiglia Baffo (o Balbo) appartenesse all'ordine templare).\nEsternamente all'abside era incastonato, nel paramento marmoreo, un bassorilievo di origine quattrocentesca, raffigurante una Madonna col Bambino e santi.\nInterni.\nAll'interno la pianta circolare \u00e8 trasformata in esagonale con l'inserimento di quattro cappelle laterali (gli altri due lati sono formati dalla cappella maggiore e dall'entrata principale), inquadrate da archi a tutto sesto. Il presbiterio quadrato, \u00e8 sviluppato in larghezza con due esedre laterali, richiamando una tradizione veneta iniziata dal Redentore. La trabeazione della grande cupola emisferica con lanterna, \u00e8 sorretta da dodici colonne ioniche binate, tra le quali si aprono nicchiette semicircolari su due livelli, quelle superiori occupate da statue rappresentanti le sante Maddalena e Agnese ed i profeti Isaia e Davide. L'interno \u00e8 concepito da Temanza come un grande spazio bianco, finito a marmorino.\nPatrimonio artistico.\nLa chiesa conserva importanti dipinti del XVIII secolo, tra cui l\"Ultima cena \"di Giandomenico Tiepolo e l\"Apparizione della Vergine a san Simone Stock\" di Giuseppe Angeli oltre ad altre tele settecentesche, opera della scuola di Giovanni Battista Piazzetta.\nNel 2005, nel corso di restauri consistenti nella rimozione dello scialbo, l'imbiancatura che \u00e8 stata data nel XIX secolo, per tirare fuori l'originario marmorino settecentesco, \u00e8 stato scoperto, nella lunetta sopra l'altare, un affresco allegorico a monocromo di Giandomenico Tiepolo rappresentante la Fede e che originariamente sovrastava il dipinto dell'Ultima Cena."}
{"id": "916691", "revid": "125016197", "url": "https://it.wikipedia.org/wiki?curid=916691", "title": "Multiculturalismo", "text": "Il termine multiculturalismo, entrato nell'uso comune verso la fine degli anni ottanta, identifica una societ\u00e0 in cui pi\u00f9 culture, anche molto differenti l'una dall'altra, convivono mantenendo ognuna la propria identit\u00e0. Pur potendo avere interscambi, conservano quindi le peculiarit\u00e0 del proprio gruppo sociale. Le minoranze in particolare mantengono il loro diritto ad esistere, senza omologarsi o fondersi ad una cultura predominante, diluendo o perdendo quindi la propria identit\u00e0.\nDescrizione.\nDefinizione.\nIl termine multiculturalismo pu\u00f2 essere utilizzato in senso descrittivo o normativo: nel primo caso si riferisce a societ\u00e0 in cui pi\u00f9 culture differenti interagiscono in spazi pubblici e luoghi comuni, come ad esempio le scuole e i luoghi di lavoro; nel secondo \u00e8 attribuibile a societ\u00e0, quali quellaaustraliana e quellacanadese, che hanno implementato sistemi normativi atti a favorire un'interazione sociale basata sulla preservazione delle differenti identit\u00e0 culturali interagenti e comunicanti nello spazio pubblico. \nDal punto di vista legislativo, \"la definizione configura le relazioni fra Stato e minoranze - in modo che il primo debba consentire a coloro che si identificano \"\u201cculturalmente\"\u201d con una specifica comunit\u00e0 di mantenere, salvaguardare, promuovere quella differenza culturale, le cui dignit\u00e0 e peculiarit\u00e0 devono essere riconosciute e rispettate anche dagli altri. Questo implica che i pubblici poteri, ma anche l'intera societ\u00e0, riconoscano l'eguale valore di culture diverse\u00bb e che ottemperino alla \u00abrichiesta di non solo caputo sopravvivere, ma di prendere atto che esse sono preziose\u00bb\"\nCanada e Australia.\nIl Canada e l'Australia hanno elaborato sistemi normativi ed istituzionali che inseriscono tra i principi basilari della nazione il rispetto per la diversit\u00e0 culturale. Lo stato nord-americano nello specifico ha implementato nel 1971 la Multiculturalism Policy of Canada, successivamente confermata con il Canadian Multiculturalism Act, adottato dal Parlamento nel 1988, divenendo il primo paese al mondo ad aver \"implementato il multiculturalismo come politica generale dello stato\" per affermare \"il valore e la dignit\u00e0 di tutti i cittadini canadesi, senza distinzione di origini razziali o etniche, lingua e religione\". Per ribadire che \"tutti i cittadini sono uguali. Il Multiculturalismo fa s\u00ec che tutti i cittadini possano mantenere le proprie identit\u00e0, essere orgogliosi dei loro antenati e mantenere un senso di appartenenza\" . In Canada \u00e8 stata istituita la festa del \"Multiculturalism day\" che cade tutti gli anni il 27 giugno.\nPer quanto concerne l'Australia non vi \u00e8 un vero e proprio \"Multiculturalismo Act\", ma ci sono delle politiche che riguardano le \"misure intraprese per far fronte alla diversit\u00e0\" culturale che contraddistingue il paese \"nell'interesse dell'individuo e della societ\u00e0 nel suo insieme\". A tal riguardo i governi hanno identificato \"tre dimensioni delle politiche multiculturali\": l'identit\u00e0 culturale per mantenere \"entro certi limiti cautamente definiti\" l'identit\u00e0 delle differenti culture di origine; giustizia sociale per la rimozione delle barriere sociali connesse alla nazionalit\u00e0 di origine; efficienza economica, ovvero il bisogno di utilizzare al meglio le risorse, le capacit\u00e0 e i talenti dei cittadini australiani. \nStati Uniti d'America.\nGli Stati Uniti non hanno implementato politiche multiculturali, a causa anche del fatto che la societ\u00e0 statunitense \u00e8 caratterizzata dal cosiddetto melting pot che, a differenza dal cosiddetto modello patchwork multiculturale canadese, prevede come proprio fondamento il principio dell'assimilazione.\nEuropa.\nPer quanto riguarda l'Europa, la Gran Bretagna ha adottato delle misure nel corso degli anni per creare coesione sociale in una delle societ\u00e0 con la pi\u00f9 vasta diversit\u00e0 culturale, ma non ha mai implementato un vero e proprio sistema normativo improntato al multiculturalismo come sistema sociale basato su differenti culture interagenti e comunicanti tra loro. In anni recenti si \u00e8 inoltre sviluppata una polemica molto forte sull'efficacia del multiculturalismo e si \u00e8 iniziato a parlare di interculturalismo. \nLa Francia non ha mai adottato delle vere e proprie politiche multiculturali, la prima volta che un governo ha istituito un ministero per l'Immigrazione, l'Integrazione, l'Identit\u00e0 nazionale e il Co-sviluppo \u00e8 stato nel 2007 sotto la presidenza Sarkozy.\nLa Germania non ha implementato delle politiche per il multiculturalismo a livello nazionale ma vi sono delle azioni specifiche per l'integrazione a livello comunale. \nIl Belgio, che ha tre lingue ufficiali, ha effettivamente implementato delle politiche per il riconoscimento delle minoranze etniche e per l'\"interculturalismo\". La Svezia gi\u00e0 nel 1974 inseriva nella propria Costituzione dei riferimenti specifici al rispetto delle differenze, mentre la Finlandia ha atteso il 2003 per implementare politiche che facessero riferimento diretto al multiculturalismo. Spagna e Portogallo hanno, nel corso degli anni, implementato politiche 'interculturali'. .\nPer quanto concerne il Medio Oriente, lo Stato di Israele ha affrontato la questione delle differenti nazionalit\u00e0 coesistenti in uno stesso stato mediante l'istituzione del Ministero per l'assorbimento degli immigrati dopo meno di tre anni dalla sua fondazione, adottando una serie di misure ed istituendo appositi centri per l'integrazione sociale di persone provenienti dai vari angoli del pianeta, seppure la maggioranza sia di cultura ebraica. \nMultirazzismo.\nIl termine multirazzismo, indicante la condizione in cui pi\u00f9 etnie (rilevanti dal punto di vista numerico) convivono all'interno di un singolo Stato, viene solitamente utilizzato negli ambienti di estrema destra in una chiave dispregiativa nonch\u00e9 complottista, proponendo che tale condizione porterebbe al fallimento degli Stati nazionali nella tutela dei propri cittadini."}
{"id": "916693", "revid": "304077", "url": "https://it.wikipedia.org/wiki?curid=916693", "title": "Bram Cohen", "text": "\u00c8 l'autore del programma e protocollo BitTorrent peer-to-peer (P2P) di condivisione file. \u00c8 anche il cofondatore di CodeCon, organizzatore degli incontri degli hacker-P2P dell'Area della Baia di San Francisco meeting e coautore di Codeville.\nVive attualmente a San Francisco con la moglie Jenna ed i loro due figli.\nVita giovanile e carriera.\nCohen \u00e8 cresciuto nella parte nord-ovest di Manhattan, a New York. Ha imparato il linguaggio di programmazione BASIC all'et\u00e0 di 5 anni sul computer Timex Sinclair della sua famiglia d'origine. Cohen pass\u00f2 gli American Invitational Mathematics Examination per qualificarsi per le Olimpiadi di Matematica degli Stati Uniti d'America (USAMO) mentre frequentava la scuola superiore Stuyvesant High School nella citt\u00e0 di New York City.\nSi \u00e8 diplomato a Stuyvesant nel 1993 e si \u00e8 iscritto all'Universit\u00e0 di Stato di Buffalo e di New York. Pi\u00f9 tardi ha abbandonato l'universit\u00e0 per diverse \"compagnie dot com\" tra la met\u00e0 e la fine degli anni novanta, lavorando per ultimo alla MojoNation, un progetto ambizioso ma sfortunato al quale ha lavorato con Jim McCoy.\nMojoNation permette alla gente di suddividere file confidenziali in pezzetti criptati e distribuire tali pezzetti a computer che fanno girare tale software. Se qualcuno vuole scaricare una copia di questi file criptati, dovr\u00e0 scaricarli simultaneamente da diversi computer. Questo concetto, Cohen pens\u00f2, era il software per condivisione file per eccellenza, poich\u00e9 programmi come KaZaA impiegano una grande quantit\u00e0 di tempo per scaricare un grosso file poich\u00e9 la provenienza \u00e8 da una sola sorgente (o \"peer\" ovvero \"pari\" in italiano). Cohen ha strutturato BitTorrent, che \u00e8 stato scritto in linguaggio di programmazione Python, per essere capace di scaricare file da sorgenti differenti, accelerando il tempo di download, specialmente per utenti con velocit\u00e0 di download e upload veloci. Quindi pi\u00f9 un file \u00e8 popolare pi\u00f9 rapida sar\u00e0 la sua ricomposizione, poich\u00e9 molti altri utenti, condividendo lo stesso file, possono contribuire tutti insieme con i pezzi mancanti nei confronti degli utenti interessati.\nBitTorrent.\nNell'aprile 2001, Cohen abbandon\u00f2 MojoNation e cominci\u00f2 a lavorare a BitTorrent. Cohen svel\u00f2 le sue idee originali alla prima conferenza CodeCon, per il quale lui ed il suo compagno di stanza Len Sassaman crearono un evento-simbolo per la tecnologia di punta dopo essere rimasto disilluso con altri tipi di conferenze similari. Quest'ultima rimane ancora un evento da seguire per coloro i quali vanno alla ricerca di informazioni riguardo alle nuove tendenze dei software di ultima generazione, bench\u00e9 BitTorrent continua a rivendicare la \"pi\u00f9 famosa presentazione\".\nNell'estate del 2002, Cohen collezion\u00f2 pornografia gratuita per \"fare da esca\" ai beta tester ed invogliarli all'utilizzo del software. BitTorrent conquist\u00f2 la sua fama per la sua abilit\u00e0 di poter condividere velocemente grandi quantit\u00e0 di musica e film online.\nCohen stesso ha rivendicato di non aver mai violato le leggi sui diritti d'autore utilizzando il suo software, e sospetta che la Motion Picture Association of America sarebbe ben felice di produrre una prova legale se avesse tentato qualcosa del genere."}
{"id": "916694", "revid": "834", "url": "https://it.wikipedia.org/wiki?curid=916694", "title": "Contratti per differenza", "text": ""}
{"id": "916696", "revid": "547034", "url": "https://it.wikipedia.org/wiki?curid=916696", "title": "Volvo Serie 400", "text": "La Volvo serie 400 \u00e8 un modello di automobile costruito dalla casa automobilistica Volvo, disponibile solamente con carrozzeria berlina di medie dimensioni. Prodotta dal 1987 al 1997, era l'erede della serie 300, e come questa veniva prodotta negli ex stabilimenti DAF in Belgio, a Gand.\nEra disponibile nella versione a cinque porte, 440 e a quattro porte 460, esteticamente molti simili. Sulla piattaforma di questi due modelli era realizzata anche la Volvo 480.\n440.\nLa Volvo 440 era la versione a cinque porte con portellone posteriore della serie.\nDotata di motori di origine Renault, come la serie 300, disposti anteriormente in posizione trasversale, e la trazione era anteriore.\nA richiesta era disponibile il sistema di antibloccaggio dei freni ABS.\nVenne sottoposta ad un restyling nel 1994 con la modifica del frontale, del posteriore e dei gruppi ottici.\n460.\nLa Volvo 460 era la versione berlina a quattro porte della 440, entrata in produzione nel 1989 e uscita di scena nel 1996.\nLeggermente pi\u00f9 lunga della 440, 4.400 mm contro 4.300 mm, condivideva con essa gran parte della meccanica e dei motori.\nAnalogamente alla 440, anche la 460 venne sottoposta a restyling nel 1994.\nVennero prodotte in tutto 220.415 Volvo 460.\nL'auto \u00e8 sempre stata considerata la sorella minore della Volvo 850. Disponeva di una discreta abitabilit\u00e0 e di finiture accurate. L'affidabilit\u00e0 era uno dei suoi punti forti. L'autovettura disponeva di un sistema di chiusura centralizzata dell'azienda tedesca HUF, con sistema di chiavi a pistoncini."}
{"id": "916697", "revid": "158286", "url": "https://it.wikipedia.org/wiki?curid=916697", "title": "APAM-Mantova", "text": ""}
{"id": "916698", "revid": "30610", "url": "https://it.wikipedia.org/wiki?curid=916698", "title": "Jeanne Wakatsuki Houston", "text": "Jeanne \u00e8 la figlia minore dei 10 figli della famiglia Wakatsuki , frequent\u00f2 la Long Beach Polytechnic High School. Trascorse un'infanzia normale e serena fino al 1942, quando, in seguito al bombardamento di Pearl Harbor il presidente Roosevelt firm\u00f2 l'Ordine Esecutivo 9066 con il quale venne decretato l'internamento di tutte le famiglie di origine giapponese.\nLa famiglia Wakatsuki venne internata nel campo di Manzanar dove trascorse i successivi tre anni. Diversi anni dopo il rilascio Jeanne frequent\u00f2 il San Jose St. College, studi\u00f2 sociologia e giornalismo ed incontr\u00f2 James D. Houston che divenne suo marito nel 1957. \nI suoi scritti trattano principalmente la diversit\u00e0 etnica negli Stati Uniti. Nel suo famoso \"Farewell to Manzanar\" del 1973 J.W. Houston presenta la sua esperienza in un campo di internamento giapponese-americano durante la Seconda guerra mondiale.\nAltre pubblicazioni sono \"Don't Cry, It's Only Thunder\" (1984), scritto insieme a Paul G. Hensler, e \"Beyond Manzanar and Other Views of Asian-American Womanhood\" (1985)."}
{"id": "916700", "revid": "125128164", "url": "https://it.wikipedia.org/wiki?curid=916700", "title": "Bobuleno di Bobbio", "text": "Forse di origine greca, prende il nome dalla citt\u00e0 di Bobbio, dove prende i voti monacali.\nBiografia.\nSuccede al terzo abate san Bertulfo nel 639.\nIl 23 novembre 642 prepara la canonizzazione di san Colombano, partecipando alla stesura dell'Editto di Rotari che in omaggio a san Colombano entrer\u00e0 in vigore alla mezzanotte tra il 22 ed 23 novembre 643; inoltre viene nominato abate mitrato.\nI buoni rapporti che legano il monastero di Bobbio alla corte di Pavia, sotto il sovrano Rotari, proseguono migliorando notevolmente tanto che per intercessione del sovrano presso il papa fa ottenere al monastero notevoli privilegi. Papa Teodoro riconferma la protezione della Santa Sede e proibisce a tutti i vescovi di usurpare i beni dell'abbazia, a pretendere decime o alcunch\u00e9 da essa, vietandone ogni possibile ingerenza, specialmente in caso di elezione dell'abate. Il pontefice conclude prevedendo a carico di coloro che intendano trasgredire la privazione dal grado, la scomunica e l'esclusione dalla Chiesa, offrendo inoltre ai re futuri la possibilit\u00e0 di infliggere pene ai trasgressori.\nEgli riforma, con il consenso di papa Teodoro, la vita monastica: alla \"regola colombaniana\" viene affiancata in forma mista quella benedettina, ed \u00e8 anche autore di una regola che fondeva i precetti del monachesimo italiano con quelli del monachesimo irlandese, talvolta erroneamente identificata con la famosa \"Regula Magistri\", la quale per\u00f2 risale al secolo precedente e accomuna soprattutto i precetti di sant'Agostino e san Pacomio, e con il cui autore (forse l'abate Servando del Protocenobio di San Sebastiano) san Benedetto strinse un rapporto particolare per la stesura della sua Regola.\nSotto di lui il monastero si amplia notevolmente, i monaci raggiungono il numero di 150 ed insieme alla scuola interna monacale, cura anche una scuola esterna, uno dei primissimi esempi di istruzione dedicata ai ragazzi, tanto da essere definito il \"maestro dei fanciulli\".\nAnche re Rodoaldo, succeduto al padre nel 652, conferma i diritti e i privilegi concessi al monastero in un diploma redatto a Pavia il 4 novembre 652, riaffermandone la diretta sottoposizione alla Santa Sede e proibendo qualunque interferenza da parte di vescovi, duchi, gastaldi e \"actionarii\". Si stabilisce che i monaci abbiano il diritto, alla morte dell'abate, d'eleggerne liberamente un altro scegliendolo tra di loro. \nSempre di questo periodo \u00e8 testimoniato un privilegio di papa San Martino, del quale si \u00e8, per\u00f2, perduta traccia.\nMor\u00ec nel 653 ed a lui successe come quinto abate san Cumiano (653-725-744).\nCulto.\nLe sue spoglie riposano nella cripta dell'abbazia di San Colombano, accanto a san Colombano, sant'Attala, san Bertulfo, san Cumiano, 18 monaci (fra cui sant'Allo) e 3 sante vergini monache.\nViene ricordato il 16 dicembre."}
{"id": "916701", "revid": "26630", "url": "https://it.wikipedia.org/wiki?curid=916701", "title": "Lino (fibra)", "text": "Il lino \u00e8 una fibra composta e ricavata dal libro del \"Linum usitatissimum\" composta per circa il 70% da cellulosa.\nCome tutte le fibre liberiane, il lino ha una lunghezza media delle fibre elementari che varia dai 20 ai 30\u00a0mm; la sua finezza si aggira dai 20 ai 30 micron; la fibra presenta una sezione poligonale.\nIl numero di fibre presenti nella corteccia di una singola pianta pu\u00f2 variare da 20 a 50.\nLa fibra ha un aspetto lucido, si presenta con una mano fredda e scivolosa. In presenza di umidit\u00e0 questa fibra ne assorbe rigonfiandosi moderatamente; essendo di origine cellulosica, se bruciata produce una finissima polvere nero-grigia.\nIl lino ha una tenacit\u00e0 di circa 6-7 grammi/denaro e ha un tasso di ripresa del 12% \u00e8 una fibra gualcibile e poco allungabile.\nAspetto al microscopio.\nAl microscopio ogni singola fibra \u00e8 chiaramente visibile e presenta degli anelli orizzontali a pari distanza. Con il reattivo di Herzberg d\u00e0 una colorazione rossastra.\nCampi d'impiego.\nLe fibre del lino sono contenute nella parte interna della corteccia, chiamata comunemente tiglio. Per ricavarla gli steli, essiccati, si mettono a macerare per qualche giorno in bacini d'acqua, oppure, con metodo pi\u00f9 rapido, si sottopongono all'azione del vapore acqueo o di speciali batteri: le sostanze che legano tra loro le fibre si decompongono e si dissolvono, liberando cos\u00ec le fibre.\nGli steli vengono poi fatti essiccare, quindi sottoposti alla maciullatura per mezzo di martelli detti gr\u00e0mole, azionati a mano o meccanicamente, che schiacciano e frantumano la parte legnosa. L'operazione successiva \u00e8 la scotolatura, che consiste nell'asportare i frantumi legnosi e separare le fibre. L'insieme di tutte queste operazioni viene chiamato stigliatura.\nSi arriva pertanto al lino grezzo, che viene sottoposto alla pettinatura per separare le fibre lunghe dalle fibre corte e spezzate, che costituiscono la stoppa.\nIl lino si classifica secondo il grado di finezza delle fibre: lini fini, che servono per filati sottili, adatti alla produzione di tele pregiate (tela batista) di pizzi e merletti, lini mezzani che si tessono per tele comuni; lini grossi per tele ordinarie.\nI tessuti di lino vengono utilizzati per la confezione di biancheria per la casa (tovaglie, lenzuola, asciugamani) e per l'abbigliamento estivo sia maschile che femminile. Essendo una fibra rigida i capi assumono un aspetto stropicciato, caratteristica principale che contraddistingue i manufatti.\nOltre ai tessuti, la stoppa del lino viene utilizzata per la creazione di corda e spago e per la produzione della carta.\nTessuti di lino sono utilizzati nel ricamo a Punto croce e in altri ricami a fili contati. Alle fibre di lino possono essere mischiate fibre di cotone, che danno al tessuto maggiore resistenza e migliore regolarit\u00e0 di trama.\nIl lino \u00e8 un tessuto che viene ancora coltivato in modo naturale ed \u00e8 eco sostenibile e completamente riciclabile."}
{"id": "916705", "revid": "158286", "url": "https://it.wikipedia.org/wiki?curid=916705", "title": "Azienda Provinciale Autotrasporti Mantovani", "text": ""}
{"id": "916707", "revid": "339392", "url": "https://it.wikipedia.org/wiki?curid=916707", "title": "Societ\u00e0 Pubblica Trasporti-Como", "text": ""}
{"id": "916712", "revid": "23671", "url": "https://it.wikipedia.org/wiki?curid=916712", "title": "Teschio rosso", "text": ""}
{"id": "916722", "revid": "223320", "url": "https://it.wikipedia.org/wiki?curid=916722", "title": "Mezzi di trasporto", "text": ""}
{"id": "916737", "revid": "47767", "url": "https://it.wikipedia.org/wiki?curid=916737", "title": "Cumiano di Bobbio", "text": "Biografia.\nFu dapprima monaco in Irlanda e poi vescovo in Scozia, dopo le invasioni normanne decise di recarsi a Bobbio, richiamato dalla vita monastica del monastero di Bobbio e dalla regola colombaniana; vi venne a vivere da semplice monaco nel cenobio.\nNel 653 successe al quarto abate San Bobuleno.\nPer la sua saggezza e fama divenne in seguito precettore del futuro re Liutprando che comp\u00ec gli studi e la preparazione nelle scuole della biblioteca del monastero.\nProbabilmente sotto il suo abbaziato si iniziarono i grandi lavori di ristrutturazione del monastero poi ultimati nel 747 all'epoca dell'abate Anastasio, si ebbe quindi la nuova dedicazione del monastero a San Colombano che andr\u00e0 ad affiancare la precedente agli apostoli Pietro e Paolo.\nMor\u00ec a 95 anni e 4 mesi di et\u00e0. La data della morte \u00e8 incerta, si aggira tra il 725 e il 744. \nPi\u00f9 tardi il re Liutprando, che lo venerava, gli far\u00e0 dono di una stupenda lapide sepolcrale marmorea ricca di fregi, oggi conservata al museo dell'Abbazia di San Colombano. L\u2019epigrafe voluta dallo stesso sovrano e commissionata al \"magister Iohannes\", documenta il periodo ed \u00e8 quasi l\u2019unica fonte di biografia di Cumiano. Vi si legge: \"Cumiano divent\u00f2 famoso per grandi virt\u00f9, fu pio con i confratelli, prudente, mite, pacificatore, fedele al sommo alla osservanza della regola\". \nA lui successero come abati:\nCulto.\nLe sue spoglie riposano nella cripta dell'Abbazia di San Colombano accanto ai suoi predecessori San Colombano, Sant'Attala, San Bertulfo, San Bobuleno, 18 monaci (fra cui Sant'Allo) e 3 sante vergini monache; il suo corpo qui sepolto, secondo una \"passio\" scozzese, pare essere stato traslato in Scozia trattenendo solo la sua lapide, ma dai ritrovamenti postumi ci\u00f2 sembra definitivamente escluderlo.\nViene ricordato il 12 gennaio."}
{"id": "916738", "revid": "599013", "url": "https://it.wikipedia.org/wiki?curid=916738", "title": "Cupido (astronomia)", "text": "Cupido o Urano XXVII, \u00e8 un satellite naturale del pianeta Urano che ha preso il nome da un personaggio della tragedia \"Timone d'Atene\" di William Shakespeare.\nStoria.\n\u00c8 stato scoperto dal immagini prese attraverso il telescopio spaziale Hubble.\nLa sonda spaziale Voyager 2 non lo ha potuto rilervare attraverso le proprie macchine fotografiche in quanto aveva una luminosit\u00e0 troppo debole, essendo un corpo molto scuro.\nHa ricevuto la designazione provvisoria S/2003 U 2.\nParametri orbitali.\n\u00c8 il pi\u00f9 piccolo satellite interno di Urano.\nFuturo di Cupido.\nRecenti calcoli indicano che in un periodo compreso tra 100.000 e 10 milioni di anni l'orbita di Cupido intersecher\u00e0 quella di Belinda, fatto che comporter\u00e0 la collisione tra i due corpi celesti con conseguente distruzione di uno o entrambi i corpi o la loro fusione in un unico nuovo satellite che entrer\u00e0 in collisione a sua volta con Perdita in un tempo dell'ordine del miliardo di anni ."}
{"id": "916741", "revid": "1226", "url": "https://it.wikipedia.org/wiki?curid=916741", "title": "Tasso di interesse", "text": ""}
{"id": "916747", "revid": "125411080", "url": "https://it.wikipedia.org/wiki?curid=916747", "title": "Malm\u00f6 Fotbollf\u00f6rening", "text": "Il Malm\u00f6 Fotbollf\u00f6rening o Malm\u00f6 FF \u00e8 una societ\u00e0 calcistica svedese con sede a Malm\u00f6. Milita in Allsvenskan, la massima divisione del campionato svedese.\nVanta in bacheca 22 campionati svedesi e 14 Coppe di Svezia, per un totale di 38 trofei. A livello internazionale ha raggiunto la finale della Coppa dei Campioni nel 1978-1979, perdendola contro il ; ad oggi \u00e8 l'unica squadra svedese ad aver raggiunto la finale del massimo torneo calcistico europeo per squadre di club maggiori maschili.\nPrima squadra svedese ad aver introdotto calciatori professionisti, \u00e8 considerata una delle grandi del calcio svedese. Il Malm\u00f6 FF, inoltre, \u00e8 l'unica squadra svedese ad aver raggiunto la finale della Coppa dei Campioni, finale persa per 1-0 contro il Nottingham Forest. Proprio per il raggiungimento di questo risultato il club ricevette la Medaglia d'oro dello Svenska Dagbladet, unico club calcistico a ricevere questo premio. Nel 1979 disput\u00f2, come vicecampione continentale, la Coppa Intercontinentale in sostituzione del Nottingham Forest, Campione d'Europa, che rifiut\u00f2 di parteciparvi.\nStoria.\nFondato il 24 febbraio 1910, il Malm\u00f6 gioca inizialmente a livello regionale, e nel 1917 partecipa per la prima volta alla Svenska M\u00e4sterskapet, una sorta di coppa che assegnava il titolo svedese. La strada in questa competizione, per\u00f2, si \u00e8 interrotta nelle qualificazioni. Nel 1920 partecipa al secondo livello del campionato nazionale vincendolo, e venendo cos\u00ec promosso in massima serie. Dopo un solo campionato viene per\u00f2 retrocesso al termine del campionato 1922-23.\nDopo alcuni anni lontano dalla massima serie, il Malm\u00f6 fa il suo esordio nella Allsvenskan nel campionato 1931-32. Al termine del campionato 1933-34 la squadra viene retrocessa in quanto colpevole di pagare i propri giocatori, cosa contraria alle regole del dilettantismo..\nIl Malm\u00f6 torna nel massimo campionato nella stagione 1936-37, mentre al termine della stagione 1943-44 vince i primi trofei, campionato e coppa nazionale, realizzando cos\u00ec il primo \"double\" della sua storia. Vince di nuovo il campionato nelle stagioni 1948-49, 1949-50, 1950-51 e 1952-53.\nAll'inizio degli anni sessanta iniziano ad emergere nuovi talenti, tra i quali quello di Bo Larsson, pi\u00f9 volte capocannoniere del campionato, nonch\u00e9 maggior realizzatore di tutti i tempi del Malm\u00f6 FF. Nel frattempo nascono le competizioni europee, e la squadra vi partecipa per la prima volta nella Coppa dei Campioni 1964-1965. Il cammino nella competizione \u00e8 tuttavia breve: viene infatti eliminato al primo turno dai bulgari del Lokomotiv Sofia, che nelle due partite vincono per 8-5. Nel prosieguo degli anni sessanta partecipa altre due volte alla Coppa dei Campioni, ma viene sempre eliminato al primo turno: in particolare nell'edizione 1968-69 incontra il Milan e, dopo aver vinto la partita di andata in casa per 2-1, viene sconfitto 4-1 dai rossoneri a San Siro.\nGli anni settanta cominciano con due titoli consecutivi, nel 1970 e nel 1971. Intanto, dopo altre due partecipazioni in Coppa dei Campioni concluse al primo turno, il Malm\u00f6 gioca per la prima volta in Coppa delle Coppe nella stagione 1973-74, e per la prima volta passa il turno in Europa, travolgendo i ciprioti del Pezoporikos Larnaca per 11-0 nella gara casalinga, dopo che l'andata si era conclusa sullo 0-0. Il cammino nella competizione si arresta poi nel turno successivo per mano dello Zurigo, che tuttavia ha la meglio solo grazie alla regola dei gol fuori casa.\nNel 1974 viene assunto come allenatore l'inglese Bob Houghton il quale, grazie al modulo 4-4-2 allora innovativo in Svezia, fa guadagnare al Malm\u00f6 una nuova dimensione europea. Nella Coppa delle Coppe 1974-1975 raggiunge i quarti di finale dove viene eliminato dal Ferencv\u00e1ros. La stagione successiva, in Coppa dei Campioni, supera il primo turno eliminando il Magdeburgo ai rigori. Il cammino del Malm\u00f6 nella competizione \u00e8 per\u00f2 interrotto al turno successivo dal Bayern, che alla fine vincer\u00e0 quell'edizione.\nDopo una poco fortunata partecipazione alla Coppa dei Campioni 1976-1977 dove viene eliminato subito dal Torino, si arriva alla Coppa dei Campioni 1978-1979: il Malm\u00f6 elimina in successione il Monaco, la Dinamo Kiev, il Wisla Cracovia e l'Austria Vienna prima di disputare la finale all'Olympiastadion contro il Nottingham Forest. Gli inglesi per\u00f2 si impongono 1-0, aggiudicandosi quindi il prestigioso trofeo. Tuttavia, a causa della rinuncia degli inglesi, il Malm\u00f6 partecipa alla Coppa Intercontinentale 1979 in qualit\u00e0 di vicecampione. L'avversario \u00e8 la squadra paraguaiana dell'Olimpia Asunci\u00f3n che, dopo aver vinto la partita in Svezia per 1-0, vince anche il ritorno in patria per 2-1 e si aggiudica il trofeo.\nDurante il campionato 1980 Houghton abbandona l'incarico dopo aver vinto tre titoli nazionali e quattro Svenska Cupen nei sei anni in cui era alla guida della squadra. Nella prima met\u00e0 degli anni ottanta il Malm\u00f6 vince solo una coppa, mentre in campo europeo arriva al massimo al secondo turno.\nNel 1985 viene ingaggiato un altro allenatore a tutt'oggi molto amato, Roy Hodgson. Sotto la sua guida il Malm\u00f6 vince per cinque volte l'Allsvenskan. Tuttavia il titolo era assegnato alla squadra vincitrice dei play-off, cosicch\u00e9 il campionato viene vinto solo nel 1986 e nel 1988. A livello europeo si segnala il raggiungimento dei quarti di finale nella Coppa delle Coppe 1986-1987, quando viene eliminato dai futuri campioni dell'Ajax. In questo periodo incontra due volte l'Inter nelle competizioni europee: nella Coppa UEFA 1988-1989 i nerazzurri hanno la meglio al secondo turno, mentre l'anno successivo, nella Coppa dei Campioni 1989-1990, la squadra di Hodgson riesce ad eliminare quella di Trapattoni al primo turno, vincendo 1-0 la partita di andata in casa e pareggiando 1-1 il ritorno a San Siro. I campioni belgi del Mechelen eliminano per\u00f2 gli svedesi al turno successivo.\nSegue poi un periodo buio durato per tutti gli anni novanta, culminato con la retrocessione nel 1999, la prima dopo sessantaquattro anni di permanenza in Allsvenskan. La squadra, facendo leva sui giovani del vivaio, tra cui un giovane Zlatan Ibrahimovi\u0107, ritorna prontamente in massima serie nel 2001. Riesce ben presto a tornare competitiva per la vittoria finale del campionato, che arriva al termine della stagione 2004, e nuovamente nel 2010.\nAl termine del campionato 2013 gli \"himmelsbl\u00e5tt\" si laureano campioni di Svezia per la diciassettesima volta, successo che, unito alle vittorie nei preliminari dell'anno successivo, permette la partecipazione alla fase a gironi della UEFA Champions League 2014-2015. Nel 2014 viene bissata la vittoria in campionato: era dal 2003 che la squadra campione in carica non difendeva il titolo. Anche in questo caso, il trionfo in Allsvenskan e nei turni preliminari consente la qualificazione alla fase a gironi UEFA Champions League 2015-2016. Nel frattempo per\u00f2 il Malm\u00f6 FF chiude l'Allsvenskan 2015 con un deludente quinto posto. L'astinenza dura un anno, visto che sia nel 2016 che nel 2017 gli azzurri ottengono rispettivamente il titolo numero 19 e numero 20. A seguito di un biennio privo di risultati di rilievo (ad eccezione del raggiungimento dei sedicesimi della UEFA Europa League 2018-2019 persi contro il ), la stagione 2020 vede la squadra riaffermarsi a livello nazionale. Nell'estate seguente supera poi le qualificazioni per la UEFA Champions League 2021-2022, tornando cos\u00ec a partecipare alla fase a gironi, in cui pareggia una sola partita, con lo Zenit, e perde le restanti 5 con punteggi di 0-3 e 0-1 con la Juventus, 0-4 e 0-1 con il Chelsea e 0-4 con lo Zenit. Grazie al pareggio all'ultima giornata vince il campionato svedese 2021, a parit\u00e0 di punti con l'Aik, ma con una miglior differenza reti, +28 a +20.\nColori e simbolo.\nI colori sociali del Malm\u00f6 FF (introdotti nel 1920 al posto dei precedenti, rosso e bianco) sono bianco e celeste: da qui derivano anche i soprannomi della squadra, ovvero \"Di bl\u00e5e\" (\"I blu\") e \"Himmelsbl\u00e5tt\" (i \"Celesti\"). La divisa con cui la squadra disputa le gare interne, costituita da maglia azzurra, calzoncini bianchi e calzettoni azzurri, \u00e8 rimasta invariata nel corso degli anni, salvo alcune modifiche marginali apportate per ragioni di sponsor tecnico (sul finire degli anni settanta la maglia presentava delle righe bianche sulle spalle). Le divise con cui la squadra disputa le gare esterne utilizzano gli stessi colori sociali delle origini, essendo rosse con strisce bianche.\nIl simbolo della squadra, introdotto negli anni quaranta, \u00e8 costituito da uno scudo diviso in tre bande di cui quella a destra e quella a sinistra sono di colore azzurro, con quella centrale bianca. La parte superiore dello scudo \u00e8 ornata da una merlatura simile a quella delle torri e presenta le lettere \"MFF\" Questo elemento \u00e8 accompagnato inoltre da una stella a sei punte e dalla dicitura \"Malm\u00f6 FF\".\nStrutture.\nStadio.\nFino al 1957 il Malm\u00f6 disputava le partite interne nel Malm\u00f6 Idrottsplats, impianto all'epoca capace di ospitare spettatori.\nA partire dal 1957 la squadra, finora costretta a condividere lo stadio con il club rivale dell'IFK Malm\u00f6, pass\u00f2 al Malm\u00f6 Stadion, costruito in occasione dei mondiali del 1958 ed ampliato per i campionati europei del 1992.\nNel 2009 il Malm\u00f6 si trasfer\u00ec infine nello Swedbank Stadion, aperto dopo due anni di lavori (la costruzione inizi\u00f2 nel 2007): l'impianto, inaugurato in occasione della prima gara disputata in casa dal Malm\u00f6 nella stagione 2009, pu\u00f2 ospitare spettatori ( seduti e in piedi).\nAllenatori.\nL'inglese Bob Houghton detiene il record di allenatore pi\u00f9 longevo (allen\u00f2 il Malm\u00f6 dal 1974 al 1980 e in seguito dal 1990 al 1992) e pi\u00f9 vincente della storia della squadra (con tre edizioni dell'Allsvenskan e quattro della Coppa di Svezia).\nNell'elenco di seguito sono riportati gli allenatori che hanno vinto almeno un trofeo durante il loro periodo sulla panchina del Malm\u00f6 FF.\nCalciatori.\nNumeri ritirati.\n12 - Dedicato ai tifosi.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021.\n\"Aggiornata al 4 marzo 2021.\""}
{"id": "916748", "revid": "131358", "url": "https://it.wikipedia.org/wiki?curid=916748", "title": "Malmo FF", "text": ""}
{"id": "916753", "revid": "2118296", "url": "https://it.wikipedia.org/wiki?curid=916753", "title": "Monti Cornicolani", "text": "I Monti Cornicolani sono dei modesti rilievi carbonatici che sorgono tra la Valle del Tevere e la Valle dell'Aniene, circa 20\u00a0km a nord-est di Roma, delimitati dai Monti Lucretili a est, dalla pianura del Tevere a ovest, da Roma a sud-ovest e dalla Piana delle Acque Albule a sud.\nIl territorio si sviluppa nei comuni di Sant'Angelo Romano, Guidonia Montecelio e Mentana.\nDescrizione.\nLe cime pi\u00f9 elevate sono le seguenti:\nCostituiscono, insieme al Monte Soratte (con il quale sono perfettamente allineati in direzione Nord-Ovest Sud-Est), la cosiddetta \"Dorsale Tiberina\", cio\u00e8 un'elevazione del substrato calcareo che \u00e8 affiorata nel periodo meso-cenozoico nella Valle del Tevere. In periodi successivi la dorsale ha subito fratture sui lati ed al centro dove si \u00e8 creata la depressione attraversata oggi dal Tevere.\nIl toponimo deriva dall'antica citt\u00e0 preromana di \"Corniculum\", chiamata cos\u00ec in quanto i due colli di Montecelio (Montecelio e Montalbano) osservati da Roma assumono la forma di due corni.\nNel territorio sono presenti due aree naturali protette: la Riserva Naturale Macchia di Gattaceca e Macchia del Barco e la Zona Speciale di Conservazione (ZSC) IT6030015 \u201cMacchia di Sant\u2019Angelo Romano\u201d."}
{"id": "916756", "revid": "124115538", "url": "https://it.wikipedia.org/wiki?curid=916756", "title": "Pesa", "text": "Il Pesa \u00e8 un torrente toscano lungo 53\u00a0km, affluente di sinistra del fiume Arno, che attraversa le province di Siena e Firenze.\nL'altitudine media del bacino \u00e8 286\u00a0m s.l.m. Il fiume ha regime torrentizio e dagli ultimi decenni del 1900 rimane privo d'acqua nel suo tratto finale durante il periodo estivo.\nIl percorso.\nNasce dalla confluenza di pi\u00f9 rami nell'area situata tra la Badiaccia a Montemuro (675\u00a0m s.l.m.) e Badia a Coltibuono (628\u00a0m\u00a0s.l.m.) a cavallo delle provincie di Siena e di Firenze. Dopo essere disceso in direzione sud-ovest fino al cosiddetto Palazzo di Radda, il fiume svolta a nord-ovest e mantiene questa direzione toccando Sambuca nel comune di Tavarnelle Val di Pesa, quindi Bargino e Cerbaia nel comune di San Casciano in Val di Pesa, San Vincenzo a Torri nel comune di Scandicci, Ginestra Fiorentina nel comune di Lastra a Signa e infine traversa l'abitato di Montelupo Fiorentino dove si getta nell'Arno.\nEmanuele Repetti cita nel suo Dizionario gli storici ponti in pietra che erano situati lungo il suo corso a partire da quello ubicato nei pressi del Fosso delle Stinche proseguendo con quelli sulla via Chiantigiana all'altezza del Poggio di Monte Bernardi, con quello di Romagliano situato a Sambuca Val di Pesa sulla via Senese-Romana, il \"grandioso\" Ponte Nuovo anch'esso sulla Senese-Romana ai piedi di Tavarnelle Val di Pesa, quello di San Casciano ubicato sulla strada per San Pancrazio e infine quello di Cerbaia.\nLa foce del torrente a Montelupo Fiorentino nell'Arno, viene citata da Francesco Redi nel proprio sonetto XLVIII.\nIl 2 febbraio 2019 presso le cantine Antinori nel Chianti Classico \u00e8 stato sottoscritto il contratto di fiume del torrente Pesa.\nIl bacino della Pesa.\nIl suo bacino ricade nei comuni di: "}
{"id": "916772", "revid": "1576347", "url": "https://it.wikipedia.org/wiki?curid=916772", "title": "Contea del Bronx", "text": ""}
{"id": "916773", "revid": "158286", "url": "https://it.wikipedia.org/wiki?curid=916773", "title": "Azienda Mobilit\u00e0 e Trasporti Bari Servizio", "text": ""}
{"id": "916778", "revid": "640389", "url": "https://it.wikipedia.org/wiki?curid=916778", "title": "Imagawa Yoshimoto", "text": "Appartenente al clan Imagawa e residente nella provincia di Suruga, fu uno dei tre daimy\u014d (signori feudali) che dominavano sulla parte orientale del Giappone, e uno dei pi\u00f9 importanti daimy\u014d della prima parte del sotto periodo Sengoku.\nBiografia.\nQuinto figlio di una famiglia numerosa fu mandato ancora bambino in un tempio dove il suo nome venne cambiato in Baigaku Sh\u014dh\u014d, ma quando suo fratello maggiore Ujiteru mor\u00ec, forse avvelenato, i suoi diritti ereditari vennero minacciati dal suo fratellastro Genkou Etan provocando cos\u00ec una spaccatura all'interno della sua famiglia in due fazioni contrapposte a sostegno dei due pretendenti.\nLa fazione favorevole a Yoshimoto sosteneva che poich\u00e9 la madre di quest'ultimo era la legittima consorte del capo clan, egli fosse il diretto erede; d'altro canto la fazione a sostegno di Genk\u014d Etan, sosteneva che essendo questi il pi\u00f9 anziano fosse il pi\u00f9 appropriato a guidare la famiglia. \nDopo essere riuscito ad ottenere il controllo della sua famiglia, Yoshimoto spos\u00f2 la figlia di Takeda Nobutora alleandosi con la sua famiglia e guadagnando cos\u00ec il controllo di una vasta area comprendente le province di Suruga, Totomi e Mikawa.\nIn seguito strinse una triplice alleanza con il clan Takeda, gli H\u014dj\u014d e con Tokugawa Ieyasu, con il quale mosse verso la capitale Ky\u014dto. Tuttavia, nonostante fosse a capo di un imponente esercito, venne arrestato lungo la marcia dall'allora giovane ma astuto Oda Nobunaga che lo sconfisse ed uccise nella battaglia di Okehazama. \nTradito dallo stesso Tokugawa, il clan di quest'ultimo, i Matsudaira, si dichiararono indipendenti dal clan di Imagawa alleandosi con Nobunaga e il clan Oda."}
{"id": "916788", "revid": "31886", "url": "https://it.wikipedia.org/wiki?curid=916788", "title": "Circolante", "text": "In economia il circolante \u00e8 l'insieme delle banconote e delle monete metalliche in circolazione in un determinato momento nel sistema economico che devono, per legge, essere accettate in pagamento in quanto costituenti moneta legale. Rappresenta solo una parte dei mezzi di pagamento esistenti in un sistema economico (altro scritture contabili, titoli di Stato ecc...). \nDescrizione.\nTale parte infatti unitamente alle altre attivit\u00e0 finanziarie che possono fungere da mezzo di pagamento, quali i depositi in conto corrente trasferibili \"a vista\" mediante assegno o allo stesso modo rimborsabili in contanti, costituisce la \"liquidit\u00e0 primaria\" del sistema economico, nota anche come aggregato monetario \"M1\" (se, invece, si considerano tutti i tipi di depositi bancari, si ottiene l'aggregato monetario \"M2\" o \"liquidit\u00e0 secondaria\"). Si noti che non rientrano nel circolante, quindi n\u00e9 in M1 n\u00e9 M2, le banconote e monete non in circolazione in quanto depositate presso le banche, per evitare il doppio conteggio, una volta come circolante, l'altra come deposito. Il deposito in banca di monete e banconote determina, quindi, l'aumento dell'ammontare complessivo dei depositi e la diminuzione, in uguale misura, del circolante, lasciando invariata la liquidit\u00e0 complessiva del sistema (misurata da M1 o M2); solo nel momento in cui la banca reimmette in circolazione le banconote e le monete depositate (ad esempio, prestandole alla clientela) determina un nuovo aumento del circolante e, quindi, della liquidit\u00e0 complessiva (aumento che non si verificherebbe se, invece, la banca trattenesse le banconote e monete o le depositasse presso la banca centrale come riserva).\nUnitamente alle altre attivit\u00e0 finanziarie convertibili in moneta legale rapidamente e senza costi - costituite da passivit\u00e0 della banca centrale verso le banche e, in certi paesi, verso altri soggetti - il circolante entra nella definizione della \"base monetaria\" o aggregato monetario \"M0\". Va, peraltro, tenuto presente che la Federal Reserve statunitense adotta una diversa definizione, facendo rientrare in \"M0\" le sole monete e bancononte in circolazione, ossia il circolante, e definendo, invece, \"MB\" l'aggregato che comprende M0 pi\u00f9 le altre componenti della base monetaria.\nIl rapporto tra liquidit\u00e0 complessiva del sistema e base monetaria prende il nome di \"moltiplicatore monetario\". Il suo valore dipende, tra l'altro, dal rapporto tra circolante e volume complessivo dei depositi bancari, che rappresenta la propensione del pubblico a detenere la liquidit\u00e0 sotto forma di monete e banconote anzich\u00e9 depositi bancari ed \u00e8 a sua volta funzione dei costi di intermediazione bancaria, vale a dire dai costi (non solo monetari, anche, ad esempio, il dispendio di tempo) per prelevare la liquidit\u00e0 dalle banche: pi\u00f9 sono alti, maggiore sar\u00e0 la propensione a tenere scorte di moneta legale; \u00e8 ragionevole ipotizzare che tali costi siano andati riducendosi con l'evoluzione tecnologica (si pensi al bancomat o all'\"home banking\"). Si ritiene anche che il rapporto presenti una certa stagionalit\u00e0, aumentando nei periodi dell'anno in cui vi \u00e8 una maggiore concentrazione di pagamenti (si pensi al periodo natalizio), e che sia inversamente correlato al costo opportunit\u00e0 di detenere liquidit\u00e0 non investita, rappresentato dal tasso di rendimento dei titoli e dal tasso d'inflazione.\nNell'area dell'euro il circolante \u00e8 costituito dalle banconote emesse dall'Eurosistema e dalle altre istituzioni finanziarie monetarie, pi\u00f9 le monete metalliche coniate dall'Eurosistema e dai governi nazionali, esclusi gli stock di banconote non ancora emesse e le monete commemorative. A fine novembre 2012 ammontava a 862,5 miliardi di euro, meno di un sesto dell'intero aggregato M1, ammontante a 5.117,8 miliardi di euro, e meno di un decimo dell'aggregato M2, ammontante a 8.991,0 miliardi di euro. Per raffronto, negli Stati Uniti, sempre a fine novembre 2012, il circolante ammontava a 1.081,7 miliardi di dollari, a fronte di un aggregato M1 ammontante a 2.395,8 miliardi di dollari e di un aggregato M2 ammontante a 10.269,2 miliardi di dollari."}
{"id": "916793", "revid": "124622376", "url": "https://it.wikipedia.org/wiki?curid=916793", "title": "Wachet auf, ruft uns die Stimme (Bach)", "text": "Wachet auf, ruft uns die Stimme (\"Destatevi, ci chiama la voce\") BWV 140 \u00e8 una cantata sacra di Johann Sebastian Bach.\nDescrizione.\nScritta per la ventisettesima domenica dopo la Santissima Trinit\u00e0 (occasione che si present\u00f2 a Bach nel 1731 e nel 1742), domenica in cui il vangelo narra la parabola delle Vergini sagge e stolte (). \u00c8 una cantata corale su testo di Picander e corale di Philipp Nicolai, inframezzato da passi madrigalistici, con citazioni bibliche e tratte dal Cantico dei cantici di Salomone. Lo schema poetico riconcilia le tendenze ortodosse con quelle pietiste: strofe di corale e aggiunte poetiche di recitativo e aria. \u00c8 presente un recitativo secco e Ges\u00f9 \u00e8 accompagnato dagli archi come nella Passione secondo san Matteo."}
{"id": "916794", "revid": "838137", "url": "https://it.wikipedia.org/wiki?curid=916794", "title": "Aleandro Longhi", "text": "Biografia.\nEsponente dei Comunisti Italiani, \u00e8 stato eletto alla Camera dei deputati nella XV legislatura nella lista de l'Ulivo della circoscrizione Liguria.\nNella precedente legislatura era stato eletto senatore, sempre nella lista dell'Ulivo.\nEx dipendente delle Ferrovie dello Stato, con la qualifica di capotreno, segue tutta la trafila degli incarichi politici partendo dal basso.\nSi iscrive all'allora PCI nel 1970. Segretario di sezione per cinque anni e poi coordinatore delle otto sezioni di Sestri Ponente, nel 1985 viene eletto presidente del Consiglio di circoscrizione di Sestri Ponente e quando, nel 1990 viene eletto nel Consiglio comunale di Genova, non accetta la carica e rimane alla guida del suo quartiere.\nNel 1993 \u00e8 nuovamente eletto consigliere comunale e viene nominato assessore ai lavori pubblici e al patrimonio. Nel 1997 \u00e8 eletto Presidente del Consiglio comunale di Genova carica che mantiene fino al 2001, anno della sua elezione a senatore per i Democratici di Sinistra nella XIV Legislatura. Nel 2006 viene eletto deputato nella XV Legislatura.\nL'8 marzo del 2007, dopo 37 anni di militanza ininterrotta, lascia il partito dei DS per fondare Movimento per la Sinistra; annuncia inoltre che in occasione delle elezioni amministrative il suo movimento sosterr\u00e0 il Partito dei Comunisti Italiani. Il 19 luglio aderisce al gruppo parlamentare dei Comunisti Italiani.\nNella primavera del 2009 \u00e8 stato candidato alle elezioni europee nella circoscrizione Nord-Ovest, per la lista formata dai Comunisti Italiani, da Rifondazione Comunista e da Socialismo 2000.\n\u00c8 stato presidente della Pubblica Assistenza Croce Verde Sestri Ponente dal 2000 al 2007.\nHa firmato interventi in cui ha sostenuto l'illegittimit\u00e0 dell'annessione della Liguria all'Italia."}
{"id": "916795", "revid": "124437297", "url": "https://it.wikipedia.org/wiki?curid=916795", "title": "Michele D'Anca", "text": "Biografia.\nFiglio di siciliani, nativi di Valguarnera Caropepe, \u00e8 bolognese di nascita e romano d'adozione. Il suo debutto risale al 1981 con \"Grandi firme anni '30\", musical in onda su Rai 3. Terminata questa esperienza studia recitazione per un anno presso la scuola teatrale \"La Scaletta\", diretta da Giovanni B. Diotaiuti. Nel 1985 si diploma all'Accademia d'arte drammatica \"Silvio d'Amico\".\nDebutta in teatro con \"Il sogno\" di August Strindberg, con la regia di Luca Ronconi. Partecipa a numerosi stages: tra tutti determinanti le esperienze con John Strasberg, figlio di Lee Strasberg, e con i docenti dell'Accademia Russa d'Arte Teatrale. Calca i palcoscenici dei pi\u00f9 noti teatri italiani, quasi senza interruzioni, fino al 2001, anno in cui recita in \"Zio Vanja\" di Anton \u010cechov. Parallelamente al lavoro teatrale, in particolar modo a partire dal 1998, partecipa a varie produzioni televisive, tra cui la serie tv \"Incantesimo 3\", la soap opera, in onda su Rai Uno, \"Ricominciare\", \"La squadra 3\" e varie miniserie tv, tra le quali: \"E poi c'\u00e8 Filippo\", \"Caterina e le sue figlie\", \"Il maresciallo Rocca 5\", \"Provaci ancora prof 2\", \"Il generale Dalla Chiesa\" e \"Don Matteo 6\".\nPer il cinema ha partecipato al film \"Li chiamarono... briganti!\" di Pasquale Squitieri, girato nel 1999, anno in cui inizia la sua attivit\u00e0 come doppiatore.\nNel 2009 gira la miniserie \"Caccia al Re - La narcotici\", regia di Michele Soavi, e nello stesso anno entra a far parte del cast fisso della soap opera di Canale 5, \"CentoVetrine\", dove dall'anno successivo appare nel ruolo di \"Sebastian Castelli\"."}
{"id": "916798", "revid": "767487", "url": "https://it.wikipedia.org/wiki?curid=916798", "title": "Kathy Whitworth", "text": "Nella sua carriera di giocatrice ha vinto 88 tornei del LPGA Tour, pi\u00f9 di chiunque altro nel circuito femminile e nel PGA Tour maschile. Nel 1981 \u00e8 diventata la prima donna a vincere premi per oltre 1 milione di dollari nel LPGA Tour.\nWhitworth cominci\u00f2 a giocare a golf all'et\u00e0 di 15 anni, diventando professionista a 19, raggiungendo il LPGA nel dicembre 1958. Vinse il suo primo torneo nel 1962, il Kelly Girl Open. \u00c8 stata eletta per sette volte giocatrice dell'anno fra il 1966 e il 1973. Ha vinto il Vare Trophy per la miglior media di punteggio fra i giocatori LPGA per un record di sette volte fra il 1965 e il 1972. Nel 1975 \u00e8 entrata nel World Golf Hall of Fame."}
{"id": "916802", "revid": "729019", "url": "https://it.wikipedia.org/wiki?curid=916802", "title": "Chigiriki", "text": "Il Chigiriki o Chigirichi \u00e8 un'arma giapponese costituita da un bastone della lunghezza di circa 60 centimetri, munito di una catena della stessa lunghezza montata ad un'estremit\u00e0; tale catena termina con una palla o cilindro di legno chiodato.\n\u00c8 simile al mazzafrusto della tradizione occidentale."}
{"id": "916803", "revid": "767487", "url": "https://it.wikipedia.org/wiki?curid=916803", "title": "Athy", "text": "Athy (, in gaelico Baile \u00c1tha \u00cd) \u00e8 un centro abitato della contea di Kildare, in Irlanda, situato sulla corvengenza del fiume Barrow e del Grand Canal, a 72 chilometri di distanza da Dublino.\nIl villaggio prende il nome da un condottiero del II secolo d.C. che fu ucciso mentre attraversava il fiume: il nome gaelico significa \"il villaggio del guado di Ae\".\nIl villaggio \u00e8 citato nella celebre canzone tradizionale irlandese Johnny I Hardly Knew Ye."}
{"id": "916804", "revid": "2091133", "url": "https://it.wikipedia.org/wiki?curid=916804", "title": "Svenska Cupen", "text": "La Svenska Cupen, conosciuta anche come Coppa di Svezia \u00e8 la Coppa nazionale di calcio svedese, assegnata dalla Federazione calcistica svedese. \u00c8 il secondo torneo calcistico svedese per importanza dopo l\"'Allsvenskan\". Con il termine Svenska Cupen ci si riferisce, nella maggior parte dei casi, al torneo maschile, anche se \u00e8 disputato anche a livello femminile. Ogni anno vi partecipano 98 squadre, 16 dall'Allsvenskan, 16 dalla Superettan e le restanti 68 dalle serie inferiori. La squadra vincitrice ottiene la qualificazione ai turni di qualificazione di UEFA Europa League, oltre ad ottenere il Gustaf VI Adolfs Pokal.\nRispetto alle coppe di altri paesi, la Svenska Cupen, attira molto meno pubblico e raramente la finale ottiene il tutto esaurito, perci\u00f2 la finale viene disputata nello stadio nazionale, in modo tale ad aumentarne il profilo. Nel 2013 la finale si svolger\u00e0 nella nuova Friends Arena, ma non \u00e8 stato reso noto se l'impianto ospiter\u00e0 anche i futuri eventi.\nLa coppa \u00e8 stata giocata per la prima volta nel 1941. Il campione in carica \u00e8 l'Elfsborg, che ha battuto l'Helsingborg nella finale 2013-14. Il club pi\u00f9 titolato \u00e8 il Malm\u00f6 FF, con 14 coppe, l'ultima delle quali conquistata nel 1989.\nEsiste anche una versione femminile del torneo, la Svenska Cupen damer.\nTurni e squadre.\nLa squadra vincitrice si aggiudica l'accesso al secondo turno di qualificazione della UEFA Europa League. Nel caso questa sia gi\u00e0 qualificata in UEFA Champions League in quanto vincitrice dell'Alsvenskan, il posto viene assegnato alla squadra finalista. Tuttavia, quest'ultima acceder\u00e0 al primo turno di qualificazione, mente la seconda classificata in Allsvenskan acceder\u00e0 il secondo turno. Se la squadra vincitrice, o finalista (per il caso precedente) \u00e8 gi\u00e0 qualificata al primo turno di qualificazione di Europa League, passer\u00e0 al secondo turno, mentre la quarta classificata in Allsvenskan potr\u00e0 accedere al primo turno di qualificazione.\nPrestazioni delle squadre.\nVittorie per club.\nSedici squadre hanno vinto la Svenska Cupen, ventidue club si sono qualificati secondi, dei quali nove non hanno mai vinto il trofeo. Quattro delle squadre vincenti non hanno mai perso la partita decisiva, ma nessuna ha pi\u00f9 raggiunto la finale dopo l'ultima vittoria.\nVittorie per citt\u00e0.\nLe squadre vincitrici provengono da 16 differenti citt\u00e0. La citt\u00e0 pi\u00f9 titolata \u00e8 Malm\u00f6, tutti i titoli della quali sono stati vinti dal .\nVittorie per regione.\nLe squadre vincitrici provengono da 7 differenti regioni. La regione pi\u00f9 titolata \u00e8 la Scania, con 21 titoli, vinti da , Helsingborgs IF, R\u00e5\u00e5 IF e Landskrona BoIS."}
{"id": "916805", "revid": "4711", "url": "https://it.wikipedia.org/wiki?curid=916805", "title": "Coppa di Svezia (calcio)", "text": ""}
{"id": "916806", "revid": "1842072", "url": "https://it.wikipedia.org/wiki?curid=916806", "title": "Fukidake", "text": "Il fukidake (o fukizutsu) era una sorta di cerbottana giapponese usata dai ninja per lanciare dardi o polveri accecanti.\nLa distanza massima del tiro era approssimativamente 10 metri.\nCollegamenti esterni.\nPag. 341"}
{"id": "916809", "revid": "767487", "url": "https://it.wikipedia.org/wiki?curid=916809", "title": "Blarney", "text": "Blarney (\"An Bhl\u00e1rna\" in irlandese) \u00e8 un villaggio dell'Irlanda meridionale, 8 km a nord-ovest di Cork. Situato, pertanto, nella contea di Cork, \u00e8 ben conosciuto per essere il sito dell'omonimo castello, che contiene anche la leggendaria \"Blarney Stone\" (\"Pietra di Blarney\" o \"Pietra dell'Eloquenza\").\nBlarney Stone.\nTradizione vuole che chiunque baci la Blarney Stone, nel Castello di Blarney, riceva \"the Gift of the Gab\" (cio\u00e8 il \"dono dell'Eloquenza\" o dell'\"Adulazione\"). La leggenda ha le proprie radici nella presunta risposta che la Regina di Inghilterra, Elisabetta I diede ai ripetuti tentativi di blandirla posti in essere da Cormac Teige McCarthy durante i negoziati riguardanti l'occupazione del castello da parte delle forze militari britanniche. Altre tradizioni popolari sostengono che la pietra sia stata creata da una strega durante il medioevo.\nEconomia.\nTurismo.\nIl villaggio di Blarney in Irlanda \u00e8 la maggiore attrazione turistica della contea di Cork. Molte persone vengono per visitare il castello, baciare la pietra e fare compere.\nIl centro del villaggio \u00e8 denominato \"The Square\" (la Piazza) - un appezzamento ricoperto d'erba: vari tentativi di abbellire la piazza si sono sempre scontrati con la ferma opposizione degli abitanti di Blarney. Un tempo utilizzata come mercato, oggi \u00e8 meta di svago dei cittadini di Cork che vi sostano per prendere il sole e svagarsi durante il periodo estivo"}
{"id": "916810", "revid": "729019", "url": "https://it.wikipedia.org/wiki?curid=916810", "title": "Hachiwari", "text": "L', noto anche come , era una sorta di stiletto, (\"coltello-pugnale\"), a sezione triangolare e a lama smussata usato in Giappone nel periodo feudale.\nLungo circa 30-35cm (anche se alcune versioni pi\u00f9 lunghe raggiungevano i 45cm), era incurvato ed presentava un uncino sul dorso, vicino alla base dell'impugnatura. In certi casi la fattura dell'hachiwari era cos\u00ec simile a quella di un tant\u014d da essere considerato un vero e proprio coltello, piuttosto che un randello a lama smussata.\nUso.\nRiguardo al suo utilizzo, si ritiene fosse del tutto simile a quello del \"jitte\": portato al fianco come fosse un pugnale, in combattimento veniva solitamente usato insieme alla spada, impugnata nella mano destra, tenendolo nella mano sinistra con lo scopo di parare i colpi dell'arma avversaria e tentare, se possibile, di spezzarne la lama con l'uncino. In alternativa poteva essere usato per sfondare l'elmo o, come appare pi\u00f9 probabile, per penetrare di punta negli interstizi dell'armatura dell'avversario.Sembrano infatti pi\u00f9 leggenda che altro i racconti di samurai che siano riusciti a rompere il \"kabuto\" di una \"O-yoroi\" con un hachiwari: il kabuto era costituito da numerose lamine di metallo, per lo pi\u00f9 ferro, ribattute e inchiodate, che avrebbero richiesto un'enorme pressione per essere spaccate. D'altro canto, sembrerebbe probabile riuscire a deformare l'elmo o a staccarne un pezzo agganciandolo con l'uncino e facendo leva.\nArmi simili erano conosciute anche in Europa, dove erano chiamate \"daghe mano sinistra\" o \"rompispade\". Tuttavia, anche se la funzione e il modo di usarle erano in pratica gli stessi, la loro forma era molto diversa da quella dell'hachiwari: esse erano grossi coltelli a doppio filo in cui una o anche tutte e due le lame erano \"a pettine\" cos\u00ec che, parando la lama avversaria, era possibile bloccarla tra i denti e, mediante una torsione, tentare di disarmare l'avversario o addirittura di spezzarne l'arma.\nSembra che Munisai Shinmen, padre di Musashi Miyamoto, fosse un maestro nell'uso del kabutowari al punto di ricevere i complimenti dello sh\u014dgun Ashikaga per la sua abilit\u00e0.\nL'hachiwari oggi.\nAl giorno d'oggi non si conoscono discipline di arti marziali specifiche per l'uso dell'hachiwari, tuttavia alcune scuole di Bujinkan ne prevedono l'insegnamento come estensione del jittejutsu. Per questo, \u00e8 ancora possibile trovare hachiwari in alcuni piccoli negozi di armi giapponesi."}
{"id": "916812", "revid": "1982", "url": "https://it.wikipedia.org/wiki?curid=916812", "title": "Antropico", "text": ""}
{"id": "916813", "revid": "767487", "url": "https://it.wikipedia.org/wiki?curid=916813", "title": "Dungarvan", "text": "Dungarvan (\"D\u00fan Garbh\u00e1in\" in irlandese) \u00e8 un centro abitato e un porto della costa meridionale dell'Irlanda, situato nella contea di Waterford.\n\u00c8 il capoluogo (\"county town\") e centro amministrativo della contea.\nIl nome irlandese della citt\u00e0 significa \"forte di Garbhan\", in riferimento al Santo Garvan che vi fond\u00f2 una chiesa nel VII secolo.\nLa citt\u00e0 si trova sulla N25 (Strada Europea E30) che collega Cork, Waterford ed il Rosslare Europort.\nStoria.\nDungarvan nacque probabilmente come un piccolo centro portuale nel VI o VII secolo, favorito dalla vicinanza al monastero di Ardmore, Dungarvan sub\u00ec la dominazione celtica fino al 1200 quando il conte di Strongbow e gli inglesi sottomisero l'isola, di cui rimane oggi il castello di Re John, e l'abbazia romanica (oggi in rovina) sorta sulla precedente chiesa paleocristiana. La citt\u00e0 segu\u00ec poi le vicende della storia irlandese fino ad oggi, prima sotto gli inglesi e poi indipendente dal 1949, con stretti contatti con le vicine Waterford, Ardmore e Youghal. Fino agli anni '50, la citt\u00e0 era attraversata da una ferrovia adiacente al porto, che fu spazzata via da una forte tempesta che colp\u00ec le coste circostanti. Della ferrovia oggi rimane un sentiero pedonale.\nGeografia fisica.\nDungarvan sorge sul delta del fiume Corrib, che forma un'ampia laguna. Come la maggior parte della zona, \u00e8 interessata dai fenomeni di alta e bassa marea. In direzione di Youghal il territorio \u00e8 occupato da dolci colline sulle quali sorgono piccoli centri abitati come Piltown e Kinsalebeg."}
{"id": "916819", "revid": "1543377", "url": "https://it.wikipedia.org/wiki?curid=916819", "title": "Oggetti artificiali su Marte", "text": "La seguente tabella \u00e8 una lista degli oggetti artificiali sulla superficie di Marte. La maggior parte degli oggetti oggi presenti sul suolo di Marte sono ormai da tempo non pi\u00f9 operativi. La lista comprende interamente i moduli di discesa, quindi oltre ai lander/rover, nel calcolo della massa vengono considerati anche il carburante (disperso comunque in atmosfera durante la fase di atterraggio) e gli oggetti pi\u00f9 piccoli come paracadute e scudi termici, comunque atterrati sulla superficie."}
{"id": "916820", "revid": "1318658", "url": "https://it.wikipedia.org/wiki?curid=916820", "title": "Regione Amministrativa Cordillera", "text": "La Regione Amministrativa Cordillera (in tagalog: \"Rehiyong Administratibo ng Cordillera\"; in inglese: \"Cordillera Administrative Region\") \u00e8 una regione del nord delle Filippine. La citt\u00e0 di Baguio \u00e8 il capoluogo regionale. Le province che fanno capo a questa regione, definita spesso dal solo acronimo CAR, sono, da nord a sud: Apayao, Abra, Kalinga, Mountain Province, Ifugao e Benguet. Quando vennero istituite le regioni, quella della Cordillera doveva essere autonoma, ma il fallimento di due plebisciti ha fatto s\u00ec che rimanesse una regione amministrativa regolare.\nGeografia fisica.\nSi trova nell'interno della parte pi\u00f9 settentrionale dell'isola di Luzon e risulta l'unica regione filippina a non avere uno sbocco sul mare. \u00c8 stretta tra le regioni di Ilocos ad ovest, Valle di Cagayan ad est e Luzon Centrale a sud.\n\u00c8 attraversata e contenuta nell'area della catena montuosa della Cordillera Central.\nSuddivisioni politiche.\nLa regione si suddivide in 6 province. Vi \u00e8 una sola citt\u00e0, e 76 municipalit\u00e0.\nEconomia.\nLa Cordillera ha un sottosuolo molto ricco. Vi si estraggono oro, rame, argento e zinco. Vi sono poi anche cave di zolfo, sabbia e ghiaia. Queste ricchezze naturali caratterizzano un po' tutte le province e in particolare quella di Benguet.\nUn'altra risorsa della regione \u00e8 il turismo. Ci sono quattro parchi nazionali e tra le varie attrattive naturalistiche meritano un'attenzione particolare gli spettacolari Terrazzamenti di Banaue, creati 2000 anni fa per la coltivazione del riso e che rientrano tra i patrimoni dell'umanit\u00e0 posti sotto la salvaguardia dell'UNESCO."}
{"id": "916827", "revid": "81195", "url": "https://it.wikipedia.org/wiki?curid=916827", "title": "Acido scichimico", "text": ""}
{"id": "916829", "revid": "766932", "url": "https://it.wikipedia.org/wiki?curid=916829", "title": "Enrico Opocher", "text": "Biografia.\nNacque da Enrico Giovanni, ginecologo di fama, e da Ida Cini. Durante la Grande Guerra la famiglia, timorosa dei bombardamenti, si trasfer\u00ec dapprima nella periferia di Treviso, quindi a Pistoia presso una parente. Gli anni successivi riportarono un clima di serenit\u00e0 e agiatezza, nel quale Enrico crebbe, dividendosi tra la citt\u00e0 natale e Vittorio Veneto, meta delle sue vacanze estive.\nDopo il liceo fu avviato, secondo il volere del padre, agli studi giuridici, bench\u00e9 fosse decisamente pi\u00f9 inclinato verso la filosofia. Nel 1931 si iscrisse alla facolt\u00e0 di giurisprudenza dell'Universit\u00e0 di Padova, ma continu\u00f2 a coltivare i propri interessi personali seguendo le lezioni di filosofia del diritto tenute da Adolfo Rav\u00e0. Sotto la guida di quest'ultimo stil\u00f2 una tesi su \"La propriet\u00e0 nella filosofia del diritto di G. A. Fichte\", con la quale si laure\u00f2 brillantemente nel 1935.\nOttenuta nel 1942 la libera docenza, vinse nel 1948 il concorso per la cattedra di filosofia del diritto presso la facolt\u00e0 di giurisprudenza dell'Universit\u00e0 di Padova, succedendo a Bobbio che in Veneto era divenuto segretario regionale del Partito d'Azione.\nNell'ateneo padovano insegn\u00f2 ininterrottamente per quarant'anni, tenendo lezioni per i corsi di filosofia del diritto, di storia delle dottrine politiche e di dottrina dello stato Italiano.\n\u00c8 ricordato in maniera particolare per i suoi studi sull'idea di giustizia, e sul rapporto tra diritto e valori, nonch\u00e9 per la redazione di un celebre manuale, \"Lezioni di filosofia del diritto\", prima edizione 1949, usato da generazioni di allievi.\nFu magnifico rettore dell'Universit\u00e0 negli anni 1968 - 1972. e Presidente della Societ\u00e0 Italiana di Filosofia Giuridica e Politica dal 1976 al 1983. La sera del 15 aprile 1969, un ordigno posizionato da militanti di estrema destra legati alla cellula di Franco Freda, esplose nel suo ufficio presso l'Universit\u00e0 di Padova, provocando ingenti danni. L'attacco \u00e8 considerato una delle prime tappe del processo di escalation che porter\u00e0 alla strage di Piazza Fontana, nel contesto della strategia della tensione.\nInfluenzato dall'amicizia con il cattolico Capograssi e col laico Bobbio, fu azionista con Bobbio e Trentin, condividendo (a Palazzo del Bo) le attivit\u00e0 cospirative della Resistenza locale. Nel dopoguerra rimase amico stretto di Visentini (Trentin era morto nel 1944), divenendo a sua volta il maestro di Toni Negri."}
{"id": "916830", "revid": "1543377", "url": "https://it.wikipedia.org/wiki?curid=916830", "title": "Locus HTT Plethore", "text": "La HTT Plethore \u00e8 un prototipo di automobile ad alte prestazioni presentato dalla casa automobilistica canadese HTT Automobile che avrebbe dovuto essere la prima vettura sportiva prodotta in Canada dopo la Bricklin SV1 la cui produzione era terminata con la chiusura della Bricklin avvenuta nel 1976. \nIl contesto.\nPresentata al salone dell'automobile di Montr\u00e9al del 2007 allo stadio di prototipo, era stata ventilato che la produzione sarebbe iniziata in breve tempo.\nEsteticamente la vettura si presentava con una configurazione coup\u00e9 a 3 posti, simile a quella della McLaren F1 con pilota centrale, passeggeri retrocessi a destra e sinistra.\nLa carrozzeria e il telaio venivano dichiarati come completamente di fibra di carbonio, mentre la motorizzazione prevista, montata in posizione centrale longitudinale, derivava da quella della Chevrolet Corvette con un V8 da 8.200 cm\u00b3 di cilindrata, 750 CV di potenza, 766 Nm di coppia motrice massima.\nL'auto era dotata di trazione posteriore e di un cambio manuale in alluminio a sei rapporti con automatico opzionale.\nDopo la presentazione non si sono avuti ulteriori sviluppi per 3 anni, fino al 2010, quando venne nuovamente dichiarata un'imminente produzione e in un secondo tempo che la vettura aveva ottenuto l'omologazione ed era in procinto di iniziare la produzione in una serie limitata a 10 esemplari al mese; alcuni mesi pi\u00f9 tardi vennero annunciate le prime consegne per il termine del 2011.\nDopo una seconda presentazione al salone dell'automobile nel 2011, negli anni successivi non ci sono state ulteriori notizie sull'effettiva produzione della vettura."}
{"id": "916834", "revid": "32102", "url": "https://it.wikipedia.org/wiki?curid=916834", "title": "Numero di Mersenne", "text": ""}
{"id": "916836", "revid": "125385091", "url": "https://it.wikipedia.org/wiki?curid=916836", "title": "Licio Giorgieri", "text": "Biografia.\nLaureatosi presso l'universit\u00e0 di Trieste in ingegneria navale e meccanica nel 1949 con 110 e Lode, vinse il concorso per l'arruolamento come Tenente del Genio aeronautico nel 1950. \nDiventa quindi Capo Reparto Tecnico del 6\u00ba Stormo, dal 16 Novembre 1953 va all\u2019Ufficio Sorveglianza Tecnica di Torino, nel 1955 diventa Capitano, alla fine del 1956 va Direzione Generale delle Costruzioni e degli Approvvigionamenti dove viene inserito nella 2\u00aa Divisione \u201cStudi\u201d per poi diventare Capo della 2\u00aa Sezione \u201cSviluppo Prototipi\u201d insegnando anche \u201cPropulsione a razzo\u201d presso la Scuola di Ingegneria Aeronautica di Roma.\nNel 1961 diventa Maggiore in qualit\u00e0 di Capo della Seconda Sezione della 2\u00aa Divisione, nel 1962 insegna Propulsione Aerea sia all\u2019Universit\u00e0 di Roma che a Trieste e nel 1963 insegna anche \u201cPropulsione Missilistica\u201d diventando Capo della 1\u00aa Sezione \u201cRicerca Scientifica\u201d della 2\u00aa Divisione.\nNel 1969 diventa Colonnello, la Direzione Generale veniva ridenominata COSTARMAEREO ed assume l\u2019incarico di Capo della 2\u00aa Divisione.\nArrivato a Maggior generale diventa Capo del 2\u00ba Reparto e poi Capo Ufficio di Coordinamento Tecnico e nel 1978 \u00e8 Tenente generale.\nNel 1983 raggiunse il grado di generale ispettore, massimo grado del corpo di appartenenza, ricevendo gli incarichi di \"Capo del corpo del Genio aeronautico\" e di \"Direttore Generale della Direzione generale delle Costruzioni delle Armi e degli Armamenti aeronautici\", una delle 19 direzioni generali del Ministero della difesa. Alla carriera militare affianc\u00f2 anche incarichi universitari a Roma e Trieste, quali la libera docenza in \"Razzi e propulsione spaziale\" e la nomina a professore associato presso la facolt\u00e0 di ingegneria dell'universit\u00e0 di Trieste.\nOmicidio.\nIl 20 marzo 1987 a Roma il generale, mentre rientrava nella propria abitazione a bordo dell'auto di servizio, venne affiancato in via del Fontanile Arenato da esponenti delle Brigate rosse - Unione Comunisti Combattenti a bordo di un motociclo. I terroristi esplosero cinque colpi e uccisero il generale, lasciando illeso l'autista, Simone Narcelli, un aviere di leva. Era stato scelto come obiettivo essendo un possibile riferimento italiano al progetto di scudo spaziale di Reagan.\nIl 9 o il 10 dicembre dell'anno precedente, il generale aveva segnalato un possibile fallito tentativo di attentato alla sua persona nello stesso luogo. Chiese maggiore protezione, ma non gli venne concessa.\nIl generale Giorgieri lasci\u00f2 la moglie Giorgia Pellegrini, preside di scuola media a Roma deceduta a gennaio 2014 e una figlia, Luisa Gioia Giorgieri, deceduta il 13 maggio 1994 per un tumore.\nL'omicidio suscit\u00f2 vasta emozione dopo che per alcuni anni le violenze terroristiche erano parse scemare e a seguito della tragica morte, la salma del generale fu esposta in una camera ardente presso il Ministero dell'Aeronautica Militare a Roma, dove ricevette l'omaggio della cittadinanza prima dello svolgimento dei funerali.\nAlla sua memoria \u00e8 dedicato il caccia Lockheed F-104G esposto come \"gate guardian\" presso l'aeroporto di Trento.\nProcesso.\nGli autori dell'attentato, rivendicato dalla organizzazione \"Brigate Rosse per l'Unione dei Comunisti Combattenti\", o \"BR - UCC\", non furono mai individuati con esattezza. I collaboratori di giustizia Daniele Mennella e Claudio Nasti, pur avendo partecipato alla preparazione dell'attentato non furono in grado di indicare chi avesse portato a termine l'azione perch\u00e9 estromessi dalle fasi finali. Dopo esiti processuali alterni, nel novembre 1991 vennero comunque condannati con sentenza definitiva della cassazione a pene superiori ai 20 anni Claudia Gioia, Francesco Maietta, Maurizio Locusta e Paolo Persichetti, mentre i collaboratori di giustizia Daniele Mennella e Claudio Nasti subirono sanzioni di molto inferiori. La Cassazione, prima sezione presieduta da Corrado Carnevale, annull\u00f2 con rinvio le condanne per Paolo Cassetta, Geraldina Colotti e Fabrizio Melorio perch\u00e9 detenuti al momento del fatto. Dopo un secondo processo d'appello anche per loro subentrarono condanne a pene superiori a 20 anni, confermate in via definitiva dalla cassazione. Serafino Turchetti, il presidente della terza corte d'assise che aveva assolto dalle accuse pi\u00f9 gravi diversi imputati nel corso del processo di primo grado, alcuni dei quali scomparvero definitivamente dal procedimento penale, dopo essere stato oggetto di polemiche venne sottoposto a inchiesta interna e successivamente trasferito d'incarico al Tribunale civile.\nClaudia Gioia, condannata a 27 anni di carcere per l'omicidio del generale Giorgieri e per il ferimento dell'economista Da Empoli, \u00e8 attualmente una delle dirigenti del Museo d'arte contemporanea di Roma ed \u00e8 docente della fondazione Don Sturzo.\nNel 2002, la signora Giorgieri, ormai settantenne, si oppose ad una richiesta di grazia per Maietta dopo aver espresso perplessit\u00e0 nel 1998 per la partecipazione del senatore Francesco Cossiga al matrimonio del Maietta con una volontaria appartenente ad una organizzazione per il recupero dei detenuti del carcere di Rebibbia.\nMaurizio Locusta, imputato anche nel processo Moro ter, venne condannato a 24 anni di pena. Estradato il 15 marzo 1988 dalla Francia dove si era rifugiato, lavora attualmente per la fondazione Lelio Basso-Issoco come \u00abassistente di sala consultazione\u00bb.\nPaolo Persichetti, assolto in primo grado dalla complicit\u00e0 nell'attentato, scarcerato nel dicembre 1989 per aver oltrepassato di oltre un anno i termini per la detenzione cautelare, \u00e8 condannato in appello, a seguito di nuovi elementi probatori, a 22 anni e sei mesi per partecipazione morale all'omicidio. Scappa in Francia nel 1991 per non essere arrestato e qui si inserisce nel mondo universitario, ottenendo anche un incarico come assistente all'. \u00c8 stato consegnato all'Italia, a differenza di altri terroristi riparati e tutelati in Francia come Cesare Battisti che \u00e8 riusc\u00ec a scappare in Brasile successivamente, il 25 agosto 2002. Nel giugno 2008, dopo aver scontato ben oltre met\u00e0 della pena ha ottenuto la semilibert\u00e0. Ha lavorato come giornalista per il manifesto e altre testate. \u00c8 autore di diversi libri sul conflitto sociale, alcuni scritti insieme a Oreste Scalzone, pubblicati in Francia e in Italia.\nGeraldina Colotti, condannata per partecipazione morale dopo l'annullamento della Cassazione poich\u00e9 gi\u00e0 detenuta e impossibilitata fisicamente a partecipare al delitto, \u00e8 giornalista, ha lavorato anche lei al Manifesto dal 1987 al 2017, e si occupa di tematiche legate all'America Latina, essendo anche corrispondente dal Venezuela dal 2000. Cura l'edizione italiana di Le Monde diplomatique."}
{"id": "916854", "revid": "1528507", "url": "https://it.wikipedia.org/wiki?curid=916854", "title": "Crowdsourcing", "text": "In economia, il crowdsourcing (da \"crowd\" 'folla' e \"sourcing\" 'origine') \u00e8 lo sviluppo collettivo di un progetto \u2013 in genere su base volontaria, o su invito \u2013 da parte di una moltitudine di persone esterne all'azienda ideatrice.\nDescrizione.\nQuesto modello operativo, in genere reso possibile grazie a Internet, non riguarda necessariamente la scrittura di codice in linguaggi di programmazione: per la variet\u00e0 di progetti, basti pensare a Wikipedia stessa (le cui voci sono redatte e rifinite dai propri lettori).\nIn ambito economico pu\u00f2 essere definito come \"esternalizzazione di una parte delle proprie attivit\u00e0\", \u00e8 un modello di business nel quale un'azienda o un'istituzione affida la progettazione, la realizzazione o lo sviluppo di un progetto, oggetto o idea a un insieme indefinito di persone non organizzate precedentemente. Questo processo viene favorito dagli strumenti che mette a disposizione il web. Solitamente il meccanismo delle open call viene reso disponibile attraverso dei portali presenti sulla rete internet.\nAd esempio, al pubblico pu\u00f2 essere richiesto di sviluppare nuove tecnologie, portare avanti un'attivit\u00e0 di progettazione, definire o sviluppare un algoritmo, o aiutare a registrare, sistematizzare o analizzare grandi quantit\u00e0 di dati.\nIl crowdsourcing inizialmente si basava sul lavoro di volontari ed appassionati, che dedicavano il loro tempo libero a creare contenuti e risolvere problemi. La community open source \u00e8 stata la prima a trarne beneficio. L'enciclopedia Wikipedia viene considerata da molti un esempio di crowdsourcing volontario. Altri esempi comuni sono i portali che accettano recensioni libere, sia nel campo dei prodotti (come per esempio Amazon) che dei servizi (come per esempio TripAdvisor).\nOggi il crowdsourcing \u00e8 per le aziende un nuovo modello di \"open enterprise\", per i freelance diventa la possibilit\u00e0 di offrire i propri servizi su un mercato globale e per i ricercatori universitari un modo per raccogliere dati importanti e fare nuove scoperte o rivelazioni, come nel caso della ricerca linguistica.\nQuesto termine \u00e8 usato spesso da aziende, giornalisti e altre categorie per riferirsi alla tendenza a strutturare la collaborazione di massa, resa possibile dalle nuove tecnologie del Web 2.0, per raggiungere determinati obiettivi. Ciononostante, sia il termine che i modelli di business che sottintende sono oggetto di controversie e critiche.\nJames Surowiecki, con il suo libro \"La saggezza della folla\", si ispira nel titolo a quello ben pi\u00f9 pessimista di Charles Mackay (\"La pazzia delle folle. Ovvero le grandi illusioni collettive\"), ed \u00e8 da considerare fra gli osservatori pi\u00f9 ottimisti del fenomeno, nonostante ponga paletti ben definiti. Fra altri perch\u00e9 la folla sia superiore al gruppo degli esperti e non cada facilmente in errori grossolani e catastrofici deve essere rispettato un principio d'attitudine all'abilit\u00e0 quanto alla diversit\u00e0 come dimostra scientificamente Scott E. Page nel suo Teorema.\nOrigini.\nIl termine crowdsourcing fu usato per la prima volta da Jeff Howe in un articolo del giugno 2006 per la rivista \"Wired\", dal titolo \"The Rise of Crowdsourcing\". Secondo Howe, la potenzialit\u00e0 del crowdsourcing si basa sul concetto che, siccome si tratta di una richiesta aperta a pi\u00f9 persone, si potranno riunire quelle pi\u00f9 adatte a svolgere determinate attivit\u00e0, a risolvere problemi di una certa complessit\u00e0, e a contribuire con idee nuove e sempre pi\u00f9 utili. Grazie ai recenti sviluppi tecnologici, si \u00e8 assistito a una grande diminuzione dei costi dei computer e di altri apparecchi digitali, che ha portato a una riduzione del divario fra professionisti e amatori del settore. In questo modo le aziende hanno la possibilit\u00e0 di sfruttare il talento della grande massa di utenti. Nel settembre 2010, Henk van Ess ha dato una definizione meno \"commerciale\" del termine; secondo lui, infatti, il crowdsourcing consiste nell'indirizzare il desiderio degli esperti di risolvere un problema e poi condividere liberamente la risposta con chiunque.\nDi recente la rete Internet \u00e8 stata usata per pubblicizzare e gestire varie attivit\u00e0 di crowdsourcing, ma molti altri progetti basati sull'utilizzo dell'intelligenza collettiva sono stati portati avanti ben prima dell'introduzione di questo neologismo.\nIl problema della definizione.\nA causa della definizione imprecisa fornita da Jeff Howe e altri autori, si \u00e8 arrivati al punto in cui il complesso delle attivit\u00e0 collaborative, online o meno, sono state identificate con il crowdsourcing in maniera erronea. Tralasciando l'implicita imprecisione della definizione, si presenta il problema che nella letteratura scientifica riguardante il crowdsourcing esistono attualmente pi\u00f9 di quaranta definizioni distinte del termine. Diversi autori hanno fornito definizioni del crowdsourcing basandosi solo sulle sue specialit\u00e0, andando cos\u00ec a perdere la visione del termine nel suo complesso.\nEstell\u00e9s e Gonz\u00e1lez (2012), avendo effettuato uno studio approfondito di oltre quaranta definizioni del termine crowdsourcing propongono una nuova definizione integratrice:\nSviluppo dell'intelligenza collettiva.\nScelta casualmente, una folla rimane caotica se non soddisfa precisi requisiti, tali da renderla intelligenza collettiva:\nCaratteristiche.\nIl crowdsourcing pu\u00f2 essere visto essenzialmente come un modello di produzione e risoluzione dei problemi. Nell'accezione classica del termine, viene richiesta la risoluzione di un determinato problema a un gruppo non definito di persone. Gli utenti, la \"crowd\" (folla), solitamente si riuniscono in comunit\u00e0 online, le quali forniscono una serie di soluzioni, che vengono poi vagliate dal gruppo stesso alla ricerca delle soluzioni pi\u00f9 adatte. Queste soluzioni appartengono all'istituzione o all'individuo che ha inizialmente presentato il problema e gli utenti che hanno contribuito a trovarle in alcuni casi vengono ricompensati in denaro o con premi o riconoscimenti, in altri con la semplice soddisfazione intellettuale. Grazie al crowdsourcing, le soluzioni possono provenire da utenti non professionisti o volontari che lavorano al problema nel loro tempo libero, o da esperti e piccole imprese che erano sconosciute all'istituzione committente.\nJeff Howe distingue quattro diverse strategie di crowdsourcing:\nIl termine viene spesso usato anche per riferirsi a situazioni in cui le aziende non si rivolgono alla massa intera di utenti ma solo ad alcuni individui.\nBenefici del crowdsourcing rispetto ai tradizionali metodi di \"problem solving\":\nNel suo articolo intitolato \"The Power of Crowdsourcing\", Matt H. Evans sostiene che il crowdsourcing sfrutta le idee presenti a livello globale, aiutando il lavoro delle aziende attraverso un rapido iter progettuale a costo minimo, dato che gli utenti sono sempre desiderosi di condividere le loro idee su scala globale.\nLa pratica del crowdsourcing viene spesso accusata di non produrre sempre ottimi risultati a livello qualitativo e di essere usata per ottenere del lavoro a costo minimo o addirittura nullo. Entrambe le critiche furono rivolte anche agli amministratori di Facebook quando, nel 2008, chiesero l'aiuto degli utenti per tradurre varie parti del noto social network.\nPer questo motivo il \"crowdsourcing\" viene sempre pi\u00f9 spesso impiegato all'interno di un modello pi\u00f9 ampio di \"scambio di servizi creativi\", dove gli utenti sono stati previamente selezionati e viene affidato a delle agenzie di mediatori il compito di agevolare lo scambio delle istruzioni in merito al progetto tra l'azienda e il pubblico.\nLa differenza principale fra il crowdsourcing e la tradizionale esternalizzazione consiste nel fatto che il progetto o il problema viene esternalizzato ad un gruppo indefinito di persone invece che ad una specifica entit\u00e0. Il crowdsourcing si distingue anche dalle produzioni open source perch\u00e9 in quest'ultimo caso si tratta di attivit\u00e0 di cooperazione iniziate e portate avanti volontariamente da taluni individui. Nell'esternalizzazione, invece, il progetto viene iniziato da un committente e in seguito sviluppato da un altro individuo o gruppo.. Altre differenze fra le attivit\u00e0 open source e quelle di crowdsourcing riguardano le diverse motivazioni che spingono gli individui a partecipare.\nIl crowdsourcing \u00e8 un meccanismo di risoluzione dei problemi potenzialmente molto utile anche per le organizzazioni governative e senza scopo di lucro. Tra il 2008 e il 2009, negli Stati Uniti, la citt\u00e0 di Salt Lake City ha sviluppato un progetto di pianificazione del traffico per testare la partecipazione dei cittadini.\nUna recente evoluzione del crowdsourcing ha preso il nome di \"buddysourcing\", e consiste nella combinazione dei principi del crowdsourcing e del passaparola. Secondo Magagna, questa situazione si ha quando un'attivit\u00e0, generalmente svolta da un'azienda o da un dipendente, viene \"inoltrata\" alla rete di amici di un individuo.\nCrowdsourcing via Web.\nGrazie al recente aumento delle potenzialit\u00e0 delle applicazioni Internet, sono migliorate anche le tecniche di crowdsourcing, e ora il termine si riferisce quasi esclusivamente ad attivit\u00e0 svolte via Web. Il potenziale per sviluppare progetti tramite crowdsourcing usando la rete Internet esisteva gi\u00e0 in precedenza, ma solo recentemente lo si \u00e8 potuto cominciare a sfruttare appieno.\nIn un'intervista per la rivista \"Wired\", Andrea Grover, la curatrice della mostra del 2006 sul crowdsourcing dal titolo \"Phantom Captain: Art and Crowdsourcing\", afferma che gli individui tendono ad essere pi\u00f9 \"aperti\" quando lavorano a progetti di crowdsourcing perch\u00e9 non si sentono fisicamente giudicati. Questo permette la realizzazione di progetti artistici di ottimo livello in quanto gli individui ignorano o non sono del tutto consapevoli del fatto che il loro lavoro \u00e8 sottoposto a giudizio. In un contesto di lavoro su Internet, viene data maggiore importanza al progetto che alla comunicazione con altre persone.\nUn esempio importante di crowdsourcing sul Web, citato dallo stesso Howe nel suo libro, \u00e8 rappresentato dal social bookmarking. Grazie ai sistemi di social bookmarking gli utenti possono assegnare dei tag a delle fonti condivise con altri utenti in modo da organizzare le informazioni.\n\"Collaboratition\".\n\"Collaboratition\" (\"collaboratizione\") \u00e8 un neologismo per descrivere un tipo di crowdsourcing usato per progetti che richiedono un sforzo collaborativo per essere portati avanti con successo, ma in cui la competizione spinge ad una maggiore partecipazione nonch\u00e9 ad un miglior risultato. Un esempio di collaborazione \u00e8 dato dall'esperimento condotto dalla DARPA, l'agenzia statunitense per lo sviluppo di progetti di ricerca avanzata nel campo della difesa. Nel 2009 la DARPA ha distribuito dieci palloni segnaletici in tutto il territorio degli Stati Uniti e ha sfidato varie squadre a riferire per prime la posizione di tutti i palloni. Per concludere la gara in modo veloce era necessario uno sforzo cooperativo, che insieme allo spirito di competizione dell'intera gara ha portato alla creazione del giusto contesto \"collabora-competitivo\" che ha permesso alla squadra del MIT di vincere in meno di nove ore.\nCrowdfunding.\nUn'altra forma di collaborazione \u00e8 rappresentata dal \"crowdfunding\", termine derivato da crowdsourcing. In questo caso la collaborazione consiste nel raccogliere fondi, generalmente sul web, per sostenere le iniziative di determinate persone o organizzazioni. Si possono sviluppare progetti di crowdfunding per vari scopi, dagli aiuti umanitari alle vittime di disastri, al finanziamento di artisti da parte dei fan, alle campagne politiche. Uno dei pi\u00f9 noti esempi di crowdfunding \u00e8 rappresentato dalla produzione, nel 2009, del film-documentario \"The Age of Stupid\" di Franny Armstrong: la produzione del film ha ricevuto sovvenzioni pari a 1,2 milioni di dollari e la pellicola \u00e8 stata in seguito distribuita e proiettata in tutto il mondo grazie al crowdsourcing.\nPrimi esempi.\nLa realizzazione dell'Oxford English Dictionary (OED) \u00e8 forse uno dei primi esempi di crowdsourcing. Il progetto part\u00ec con una richiesta, aperta a tutta la comunit\u00e0, di volontari che volessero contribuire a catalogare tutte le parole della lingua inglese e a fornire esempi per ogni loro singolo uso. Nei settant'anni di durata del progetto sono stati ricevuti pi\u00f9 di sei milioni di contributi. La creazione dell'OED \u00e8 raccontata in modo dettagliato nel saggio di Simon Winchester dal titolo \"L'assassino pi\u00f9 colto del mondo\" (\"The Surgeon of Crowthorne\").\nIl Teatro dell'oppresso del regista brasiliano Augusto Boal pu\u00f2 essere considerato un primo esempio di crowdsourcing applicato all'arte teatrale. Nei suoi spettacoli Boal vuole dare enfasi ai partecipanti, e all'influenza che la loro collaborazione ha sulle loro performance.\nUn altro dei primi esempi di crowdsourcing risale al 1994, quando la Northeast Consulting realizz\u00f2 un database delle tendenze del mercato raccogliendo dati da numerose fonti.\nAspetti positivi.\nIn un'intervista Andrea Grover ha spiegato che il crowdsourcing \u00e8 in grado di eliminare l'ostacolo finanziario che impedisce alla maggior parte delle persone di entrare a far parte del mondo dell'arte, in quanto il patrimonio di Internet \u00e8 fondamentalmente di tutti. Secondo la Grover, l'aspetto maggiormente positivo del crowdsourcing \u00e8 la soddisfazione ottenuta dal lavoro all'interno di un gruppo.\nGli individui che partecipano a progetti di crowdsourcing rimangono spesso anonimi, e la Grover afferma che le persone rivelano di pi\u00f9 quando non si trovano faccia a faccia perch\u00e9 il fatto di non essere fisicamente presenti d\u00e0 loro una certa sicurezza, il che \u00e8 un altro dei vantaggi del crowdsourcing.\nNel suo articolo \"Crowdsourcing: 5 reasons it's not just for start-ups anymore\", Dion Hinchcliff elenca vari motivi per cui il crowdsourcing rappresenta una grande attrattiva per molte aziende, e non solo per quelle che si trovano agli inizi e non dispongono di molti fondi.. Tra gli altri cita la possibilit\u00e0 di smaltire un po' di lavoro in situazioni di forte richiesta, di avere validi contributi a minor costo, di ottenere risultati migliori, e di affrontare problemi che sarebbero risultati troppo difficili da risolvere internamente. Il crowdsourcing permette alle aziende di presentare richieste di risoluzione di problemi in vari ambiti, scientifico, manifatturiero, tecnologico, medico, ecc., e di ottenere una ricompensa in denaro a chi collabora fornendo un'adeguata soluzione. L'esternalizzazione di progetti molto complessi risulta essere difficile, ma semplici attivit\u00e0 possono venire esternalizzate in modo economico ed efficiente. Altri esempi dell'applicazione del crowdsourcing includono il web design, la valutazione di software, e il servizio di assistenza ai clienti, in cui sono i clienti stessi ad occuparsi delle richieste di altri clienti.\nAspetti negativi.\nLe implicazioni etiche, sociali ed economiche del crowdsourcing sono oggetto di varie discussioni. Ad esempio, l'autore e critico Douglas Rushkoff, in un'intervista pubblicata su \"Wired News\", ha espresso la sua indecisione riguardo al termine e alle sue implicazioni. A criticare aspramente il termine \u00e8 anche Jimmy Wales, uno dei fondatori di Wikipedia: egli afferma di trovare il termine incredibilmente irritante, e che \"un'azienda che ritiene di poter costruire un sito delegando tutto il lavoro ai suoi utenti non solo non rispetta gli utenti stessi ma non ha assolutamente compreso cosa dovrebbe fare\".\nI risultati di alcune indagini hanno evidenziato alcuni effetti negativi del crowdsourcing per i proprietari delle aziende, in particolare il fatto che un progetto sviluppato tramite crowdosurcing pu\u00f2 talvolta venire a costare all'azienda pi\u00f9 di un progetto che prevede un'esternalizzazione tradizionale di certe attivit\u00e0 cos\u00ec facendo la produzione e inesistente.\nAlcuni possibili svantaggi del crowdsourcing includono:\nNonostante alcuni critici ritengano che il crowdsourcing sfrutti gli individui per il loro lavoro, finora nessuno studio sulle motivazioni delle persone ha dimostrato che esse si sentano sfruttate. Al contrario, molti individui all'interno del gruppo traggono importanti benefici dalla loro partecipazione a progetti di crowdsourcing. Altri autori discutono sia dei rischi che dei vantaggi dell'usare il crowdsourcing come strumento per bilanciare le disuguaglianze a livello globale.\nNegli ultimi anni, progetti quali il \"Mechanical Turk\" (il \"Turco Meccanico\", prende il nome dal famoso Turco, l'automa costruito nel XVIII secolo che doveva simulare un giocatore di scacchi), realizzato da Amazon.com, hanno tuttavia fatto grandi passi avanti nella risoluzione di questi dibattiti. Il progetto, chiamato anche \"The Turk\", mira a far avere maggior controllo alle aziende, agli sviluppatori o a qualsiasi tipo di produttore rendendo pi\u00f9 facili le relazioni fra questi e il resto dei collaboratori. Il raggiungimento di questo scopo \u00e8 reso possibile dalla creazione di una piattaforma virtuale in cui gli individui e le aziende possono comunicare e portare avanti transazioni in modo sicuro per entrambe le parti.\nDurante l'intervista di Leah DeVun ad Andrea Grover, alla domanda \"Lei ritiene che il crowdsourcing sia in grado di eliminare l'ostacolo economico che impedisce alle persone di entrare a far parte del mondo dell'arte?\" la Grover ha risposto in modo affermativo. La Grover ha inoltre spiegato che il crowdsourcing era stato ideato per motivi economici, per permettere alle aziende di abbassare le spese ed essere redditizie.\nLa Grover ha anche fornito un esempio di un progetto di \"crowdsourcing\" che non \u00e8 andato a buon fine: si tratta del sito web \"Justcurio.us\", dove gli utenti potevano pubblicare domande e ricevere risposte dagli altri visitatori, che alla fine \u00e8 diventato un sito di annunci di tipo pornografico. Come ha commentato la Grover, \"forse fare solo una domanda \u00e8 troppo semplice. forse \u00e8 necessario un maggior livello di complessit\u00e0.\"\nBrand marketing.\nIl \"crowdsourcing\" ha catturato l'attenzione anche degli esperti di \"brand marketing\" come strumento per attirare clienti tramite i nuovi mezzi di comunicazione. La campagna pubblicitaria \"Crash the Super Bowl\", operata dal marchio di patatine Doritos, \u00e8 un significativo esempio di un progetto di successo: i fan delle Doritos dovevano creare il loro annuncio pubblicitario per poter vincere il viaggio per andare a vedere la partita, 25\u00a0000 dollari in contanti, e la soddisfazione di aver creato una pubblicit\u00e0 per il Super Bowl. Nel 2011, ben quattro annunci creati da clienti di Doritos e Pepsi Max si sono piazzati fra i primi dieci posti nella classifica di \"USA Today\".\nTuttavia il \"crowdsourcing\" non funziona sempre bene per quanto riguarda il lancio sul mercato di un marchio. La Levia, un'azienda produttrice di apparecchiature mediche, non \u00e8 riuscita a sviluppare un progetto di crowdsourcing basato su una promozione simile per mancanza di collaboratori, di motivazione e di adeguato impegno produttivo."}
{"id": "916857", "revid": "228587", "url": "https://it.wikipedia.org/wiki?curid=916857", "title": "Partnering", "text": "Non esiste un'unica definizione del concetto Il partnering. Questo \u00e8 in generale \"la disciplina che ha per effetto l'aumento del vantaggio competitivo dei partner, basata sull'acquisizione di buone prassi e che consiste nello sviluppare relazioni di successo nel medio termine tra clienti e fornitori o tra fornitori e fornitori\".\nMissione.\nIl partnering in economia viene detto anche \"business partnering\" ed \u00e8 applicato tanto al settore dei prodotti quanto a quello dei servizi. La sua missione consiste nell'aumentare i risultati ottenuti dalla direzione d'impresa e territoriale nell'unit\u00e0 di tempo e a parit\u00e0 di budget.\nTipi di partenariati.\nUn partenariato pu\u00f2 assumere diverse forme caratteristiche:\nLe caratteristiche assunte da un partenariato in base a questi fattori determinano una maggiore o minore eterogeneit\u00e0 nelle necessit\u00e0, negli obiettivi, nel modus operandi e quindi la complessit\u00e0 organizzativa e nei metodi di facilitazione del partenariato stesso.\nObiettivi.\nIl partnering ha l'obiettivo di aiutare le organizzazioni-partner a ridurre questa complessit\u00e0 e ottenere i vantaggi individuati dalla teoria economica in organizzazioni tra loro diverse. Ad esempio:\nPartnering turistico: fasi, variabili, imperativi e strumenti di partnering.\nIl turismo rappresenta uno dei settori economici in cui collaborare in modo sempre pi\u00f9 produttivo tra privati, pubblico e associazionismo \u00e8 pi\u00f9 importante. In questo settore \u00e8 stato formalizzato il metodo, definito \"partnering turistico\" il cui fine \u00e8 migliorare la produttivit\u00e0 del partenariato, ossia l'efficienza espressa in generale dal rapporto Costi / Risultati. Il partnering turistico individua 10 \"colli di bottiglia\" che oltre 350 partenariati nel mondo hanno dovuto superare per diventare sempre pi\u00f9 produttive. A questi colli di bottiglia corrispondono altrettante variabili. Le variabili di \"Partnering\" iniziano con la lettera \"A\", per facilitarne la memorizzazione e costituiscono le \"10A\" di \"partnering\". Nelle fasi di impostazione, caratterizzazione, organizzazione e consolidamento, queste includono:\nAd oggi queste iniziative sono spesso avviate in modo scollegato da una visione d'insieme e come tali hanno una produttivit\u00e0 sub-ottimale. Allo stesso modo in cui il \"marketing mix\" \u00e8 importante, il \"\"partnering\" \"mix\" (Droli, 2007) \u00e8 l'insieme delle decisione adottate dal partenariato sulle \"10A\" volto a sommarne o moltiplicarne gli effetti\".\"\nLivelli di \"partnering\".\nIl partnering propone tre tipi di soluzioni diverse suddivise in base al periodo di tempo entro cui queste sono in grado di produrre risultati:\nVantaggi apportati dalle attivit\u00e0 di partnering.\nIn generale, il vantaggio principale apportato dalle attivit\u00e0 di partnering consiste in un migliore rapporto tra i Risultati ottenuti dalle attivit\u00e0 del partenariato e i Costi sostenuti per ottenerli, quindi in una maggiore produttivit\u00e0 delle risorse economiche e umane disponibili.\nl tipo dei vantaggi varia anche di molto in base alla strategia e quindi alle attivit\u00e0 svolte dal partenariato: marketing (co-marketing), gestionali-manageriali (\"co-management\"), condivisione delle risorse ambientali (\"resource sharing\") e di altro tipo. \nSappiamo gi\u00e0 che il marketing migliora la produttivit\u00e0 delle relazioni tra domanda e offerta attraverso il marketing mix e il management migliora la produttivit\u00e0 delle relazioni tra management e dipendenti attraverso le decisioni aziendali e la leva dell'autorit\u00e0.\nIl partnering pu\u00f2 rende pi\u00f9 produttive le interazioni tra sistemi di offerta anche ampi come distretti industriali, STL, consorzi, ecc. e mercati.\nQuesti vantaggi consentono ad un partenariato di lavorare insieme in modo sempre pi\u00f9 produttivo e simile a quello in cui funziona un'unica, ma pi\u00f9 grande impresa. L'insieme dei risultati ottenuti \u00e8 detto vantaggio \"partnering\" o 'coopetitivo'.\nRuolo.\nIl partnering integra i compiti svolti da due scienze di riferimento quali il marketing (relazioni domanda-offerta) ed il management (processo di produzione aziendale) necessarie ma insufficienti a risolvere problemi legati al \"coinvolgimento\", alla creazione di valore \"dal basso\", alla coesione fra imprese, ecc.\nGrazie ad un metodo lavoro per coordinare la cooperazione pi\u00f9 semplice, ma rigoroso:\nNegli Stati Uniti d'America, uno dei paesi che hanno dato vita a pi\u00f9 alleanze fra grandi industrie, esiste da tempo un'espressione che definisce il partenariato: \"the dark side of business\" (il lato nascosto degli affari).\nStatus scientifico.\nIl partnering turistico ad un livello pi\u00f9 evoluto:\nIl \"partnering\" turistico a questo livello propone gli strumenti per il \"Coordinamento scientifico del partenariato\"."}
{"id": "916858", "revid": "834", "url": "https://it.wikipedia.org/wiki?curid=916858", "title": "Oscillatori (finanza)", "text": ""}
{"id": "916863", "revid": "47767", "url": "https://it.wikipedia.org/wiki?curid=916863", "title": "Angelo Bianchi (cardinale)", "text": "Biografia.\nNacque a Roma il 19 novembre 1817.\nPapa Leone XIII lo elev\u00f2 al rango di cardinale nel concistoro del 25 settembre 1882.\nMor\u00ec il 22 gennaio 1897 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "916869", "revid": "46291", "url": "https://it.wikipedia.org/wiki?curid=916869", "title": "Eryngium amethystinum", "text": "La calcatreppola ametistina (nome scientifico Eryngium amethystinum ) \u00e8 una pianta erbacea perenne dai fiori a forma di stella, molto spinosa e dal colore azzurro-violetto appartenente alla famiglia delle Apiaceae.\nEtimologia.\nIl nome del genere (\u201cEryngium\u201d) fa probabilmente riferimento alla parola che ricorda il riccio: \u201cerinaceus\u201d (in particolare dal greco \u201cerungion\u201d = \u201ceringio\u201d); ma potrebbe anche derivare da \u201ceruma\u201d (= difesa), in riferimento alle foglie spinose delle piante di questo genere.\nIl nome della specie deriva dal particolare colore bluastro-violetto dell'infiorescenza.\nDescrizione.\nLa forma biologica della pianta \u00e8 emicriptofita scaposa (H scap): si tratta quindi di una pianta perennante tramite gemme situate sul terreno e con asse fiorale pi\u00f9 o meno privo di foglie.\nRadici.\nLa radice \u00e8 del tipo a fittone.\nFusto.\nIl fusto \u00e8 eretto ed ascendente, ad andamento zigzagante, glabro e striato tendente all'azzurro\u00a0\u2013 violetto nella parte apicale (mentre alla base tende al verde scuro) e pu\u00f2 arrivare fino a 70\u00a0cm di altezza. Alla base inoltre, negl'individui pi\u00f9 sviluppati, il fusto pu\u00f2 essere legnoso, mentre in alto \u00e8 ramificato a pannocchia; alla fine di ogni rametto \u00e8 presente il capolino fiorale.\nFoglie.\nLe foglie sono in genere coriacee con un breve picciolo.\nInfiorescenza.\nL'infiorescenza \u00e8 composta da ombrelle contratte in capolini di forma ovoide di un cm. L'involucro \u00e8 formato da lunghe brattee (larghe 3\u00a0mm e lunghe 40\u00a0mm; in numero di 5 - 9) di colore violetto, lineari e pungenti. Le bratteole dell'involucretto (a protezione di ogni singolo fiore) sono tri - forcate (solamente quelle esterne) e a disposizione embricata.\nFiori.\nI fiori sono ermafroditi, attinomorfi, pentameri e molto piccoli (attorno ai 2\u00a0mm)\nFrutti.\nIl frutto \u00e8 di tipo achenio spinescente di circa 5\u00a0mm.\nSistematica.\nIl genere \"Eryngium\" comprende oltre cinquanta specie, alcune delle quali (una dozzina) appartengono alla flora italiana.\nNelle classificazioni pi\u00f9 vecchie la famiglia del genere \"Eryngium\" \u00e8 chiamata Ombrelliferae o anche Umbelliferae.\nVariabilit\u00e0.\nPer questa specie la variabilit\u00e0 maggiore \u00e8 data dall'aspetto delle foglie basali.\nUna variante interessante \u00e8 diffusa in Sicilia (e nel bacino del Mediterraneo meridionale):\nSinonimi.\nPer questa specie sono indicati i seguenti sinonimi:\nUsi.\nCucina.\nLa radice \u00e8 commestibile, se bollita a lungo.\nGiardinaggio.\nQuesta pianta spesso \u00e8 usata per composizioni floreali secche in quanto mantiene il suo bel colore per diverso tempo. Ma \u00e8 anche usata nel giardino roccioso (le prime notizie sulla sua introduzione nei giardini europei risalgono al 1650) in quanto richiede poche cure: pu\u00f2 sopportare senza problemi temperature minime anche molto rigide.\nCuriosit\u00e0.\nIl celebre pittore tedesco Albrecht Durer (1471-1528) si raffigur\u00f2 in un autoritratto giovanile (1493) con un fiore di Eringio (Autoritratto con fiore d'Eringio, Parigi, Louvre)."}
{"id": "916885", "revid": "1762097", "url": "https://it.wikipedia.org/wiki?curid=916885", "title": "Max Bruch", "text": "Biografia.\nStudi\u00f2 con Carl Reinecke, Ferdinand Breuning e Ferdinand Hiller.\nFu un celebre direttore d'orchestra e comp\u00ec numerose tourn\u00e9e negli Stati Uniti e in Russia.\nFu direttore stabile a Coblenza dal 1865 al 1867, a Berlino dal 1878 al 1880, a Liverpool dal 1880 al 1883, a Breslavia dal 1883 al 1890.\nDal 1890 al 1911 ottenne la cattedra di composizione presso l'Accademia di Berlino ed ebbe tra i suoi allievi Ottorino Respighi.\nMentre la sua produzione strumentale ebbe un successo grandissimo, non altrettanta fortuna ebbero i suoi lavori teatrali.\nFu un esponente del tardoromanticismo musicale tedesco all'interno del quale manifest\u00f2 tendenze conservatrici. Si tenne lontano dalle nuove esperienze di Franz Liszt, Richard Wagner per rifarsi piuttosto ai modelli mendelssonhiani che molto amava.\nLa sua fama \u00e8 oggi legata al famoso \"Concerto per violino e orchestra\" op. 26 che scrisse trentenne e a \"Kol Nidrei\" per violoncello e orchestra, opera ispirata a melodie ebraiche risalenti al VII-VIII secolo."}
{"id": "916886", "revid": "119113376", "url": "https://it.wikipedia.org/wiki?curid=916886", "title": "Amandla (Miles Davis)", "text": "Amandla \u00e8 un album di Miles Davis pubblicato nel 1989.\nIl disco.\nIl titolo del disco deriva dalla parola zulu che significa \"potere\", e veniva usata come slogan nelle manifestazioni politiche contro l'Apartheid in Sudafrica.\nIl titolo significa \"libert\u00e0\", come scrive nell'autobiografia Miles Davis, pag.449. minimum fax, 2001"}
{"id": "916889", "revid": "1543377", "url": "https://it.wikipedia.org/wiki?curid=916889", "title": "Anne Hutchinson", "text": "Teneva riunioni di studio della Bibbia per le donne, che divennero presto popolari anche presso gli uomini. And\u00f2 oltre lo studio delle Scritture ed estese le sue tesi religiose alla vita politica. Ne segu\u00ec un dibattito pubblico, in cui fu accusata soprattutto di antinomismo. Fu processata ed esiliata dalla colonia come eretica.\nAnne Hutchinson \u00e8 una figura chiave nello studio dello sviluppo della libert\u00e0 politica e religiosa nelle colonie americane della Gran Bretagna. Nel 1987 il governatore del Massachusetts Michael Dukakis riabilit\u00f2 Anne Hutchinson, revocando dopo 350 anni l'ordine di esilio.\nBiografia.\nPrimi anni.\nAnne Hutchinson nasce il 17 luglio 1591 ad Alford, Lincolnshire, Inghilterra. \u00c8 la primogenita di Bridget Dryden (1563-1645) e del reverendo Francis Marbury (1555-1611), un ecclesiastico istruito a Cambridge, di tendenza riformata e puritano.\nNel 1605 si trasferisce con la famiglia da Alford a Londra. All'et\u00e0 di 21 anni sposa William Hutchinson, un agiato commerciante di abbigliamento. La coppia torna ad Alford, dove si considera parte del movimento puritano: in particolare seguono gli insegnamenti del reverendo John Cotton, loro guida spirituale.\nI Puritani, come altri gruppi dissidenti dall'anglicanesimo, sono costretti a conformarsi alla religione imposta dallo Stato e sono limitati nella libert\u00e0 di culto, di istruzione ed economica. Cominciano allora a emigrare in America per cercarvi la libert\u00e0 sospirata. Gli Hutchinson e dieci dei loro bambini partono alla volta del Massachusetts nel 1634 a bordo della nave \"Griffin\", senza l'approvazione di John Cotton. Anne Hutchinson perde quattro bambini piccoli, uno dei quali nato in America.\nConflitto con i puritani.\nIl conflitto fra Anne Hutchinson e l'istituzione religiosa puritana coloniale comincia con una serie di lezioni sullo studio della Bibbia. Come si usava fra le donne puritane della sua epoca e dei suoi luoghi, Hutchinson invita i suoi amici e vicini, inizialmente donne, a discutere a casa sua passi della Bibbia e gli insegnamenti dei ministri locali. Hutchinson esplora le Scritture come un autentico ministro di culto, con scandalo della chiesa di Boston, guidata da John Wilson, non solo perch\u00e9 alle donne era vietato insegnare e predicare, ma anche per gli insegnamenti eterodossi.\nIspirata dal suo padre spirituale John Cotton, Anne Hutchinson sembra sfidare i codici morali e legali dei puritani e l'autorit\u00e0 del clero in favore di quello che sembrava loro antinomismo, cio\u00e8 disprezzo per la legge morale di Dio. Con la diffusione dei suoi insegnamenti, aumentano i suoi seguaci: i rapporti dei contemporanei parlano di pi\u00f9 di ottanta persone presenti alle sue sessioni domestiche di studio della Bibbia. Tra questi figura sir Henry Vane, che sarebbe diventato il governatore della colonia nel 1636.\nAlcuni dei suoi seguaci tentano di sostituire il reverendo Wilson con il fratellastro di Anne, John Wheelwright. Nel 1637 Vane perde il governatorato a favore di John Winthrop, amico del reverendo Wilson, che \u00abla considerava una minaccia alla sua citt\u00e0\u00bb e descrive le sue riunioni come \u00abuna cosa non tollerabile n\u00e9 per Dio, n\u00e9 per il sesso [femminile]\u00bb. Winthrop e le autorit\u00e0 religiose considerano i suoi commenti alle Scritture osservazioni eretiche.\nNell'agosto del 1637 Anne Hutchinson \u00e8 condannata come eretica da un sinodo di pastori. Per la commistione tra autorit\u00e0 religiosa e civile tipica delle colonie puritane, \u00e8 processata anche dalla corte generale del Massachusetts, presieduta da Winthrop, che la giudica colpevole e la sottopone agli arresti domiciliari in attesa del processo religioso. Nel marzo 1638 la Prima Chiesa di Boston vota per la sua scomunica per dissenso dall'ortodossia puritana. Accusa Hutchinson di blasfemia e di comportamento lascivo, per avere ospitato uomini e donne in casa sua durante le riunioni domenicali delle chiese.\nUltimi anni.\nNel 1642, dopo la morte del marito William, Anne si trasferisce nella colonia olandese di Nuova Amsterdam a Pelham Bay, futura New York (la nuova citt\u00e0 olandese aperta a tutti). Nell'agosto 1643 \u00e8 massacrata con cinque dei suoi figli (una figlia riesce a mettersi in salvo) e la servit\u00f9 durante una razzia compiuta da nativi americani della trib\u00f9 dei Mohicani, che contendevano loro il territorio.\nDiscendenti.\nFra i suoi discendenti figurano i presidenti degli Stati Uniti Franklin Delano Roosevelt, George Bush e George W. Bush; il governatore Mitt Romney; il senatore Stephen Arnold Douglas il procuratore generale Elliot Richardson e i giudici Oliver Wendell Holmes Jr. e Melville Weston Fuller; l'ammiraglio Oliver Hazard Perry; le \"first lady\" Lucretia Garfield e Frances Cleveland; gli scrittori Robert Lowell, J.P.Marquand, Louis Stanton Auchincloss e Dubose Heyward; gli attori Chevy Chase, Ted Danson, Jane Wyatt e (presumibilmente) Marilyn Monroe.\nInterpretazioni storiografiche.\nIndicata come simbolo di libert\u00e0 religiosa, di pensiero liberale e di femminismo, Anne Hutchinson resta una figura controversa, oggetto di continua reinterpretazione da parte di storici e letterati.\nProtofemminista.\nAnne Hutchinson era una donna, che con la sua attivit\u00e0 incarnava un'evoluzione della condizione femminile nelle colonie inglesi. Esponeva il suo pensiero liberamente e aveva assunto autorit\u00e0 dottrinale in un contesto ecclesiastico e politico caratterizzato da una gerarchia maschile, che non accettava il ruolo pubblico e la libert\u00e0 di parola delle donne in forza di una lettura restrittiva delle Sacre Scritture. Inoltre accoglieva uomini in casa sua per insegnare loro, secondo una promiscuit\u00e0 insolita in una societ\u00e0 puritana. Fu vittima dei conestabili coevi, che limitavano il ruolo delle donne nella societ\u00e0 puritana.\nChiesa e politica.\nLa condanna della Hutchinson \u00e8 attribuita pi\u00f9 alla sua crescente influenza fra i credenti locali che ai suoi insegnamenti eterodossi. In un articolo sulla rivista \"Forerunner\", Rogers scrive che le sue interpretazioni non erano \u00abantitetiche a quel che i puritani propriamente credevano. Quello che era cominciato come un commento a temi particolari della dottrina cristiana, si era concluso con un confronto sul ruolo dell'autorit\u00e0 politica nella colonia\"\u00bb.\"\nHutchinson potrebbe aver criticato le autorit\u00e0 religiose ufficiali, come facevano altri, ma in modo militante. Le sue dottrine religiose erano abbastanza fondate da diventare una forza significativa nella societ\u00e0 del tempo. Hutchinson potrebbe aver causato la propria condanna tanto per il suo forte rapporto sociale col governatore Vane, poi sostituito da Winthrop, che istru\u00ec il suo processo civile, tanto per il contenuto specifico della sua dottrina religiosa.\nLetteratura.\nAlcuni critici letterari vedono nel personaggio femminile di Hester Prynne ne \"La lettera scarlatta\" di Nathaniel Hawthorne un riflesso della persecuzione della Hutchinson nella colonia della baia del Massachusetts.\nMemoriali moderni.\nNella parte meridionale dello Stato di New York, il fiume Hutchinson \u00e8 uno dei rari fiumi che prende il nome da una donna. Le sono dedicate alcune scuole elementari, come quelle nelle citt\u00e0 di Portsmouth, Pelham ed Eastchester, nel Rhode Island e nella contea di Westchester.\nUna statua di Anne Hutchinson fu eretta nel 1922 di fronte alla Memorial State House in Massachusetts. L'iscrizione sul piedistallo di marmo recita:"}
{"id": "916890", "revid": "167080", "url": "https://it.wikipedia.org/wiki?curid=916890", "title": "Eringio", "text": "Il termine Eringio pu\u00f2 riferirsi a varie specie botaniche del genere \"Eryngium\" come, ad esempio:"}
{"id": "916891", "revid": "767487", "url": "https://it.wikipedia.org/wiki?curid=916891", "title": "La grande estasi dell'intagliatore Steiner", "text": "La grande estasi dell'intagliatore Steiner (\"Die gro\u00dfe Ekstase des Bildschnitzers Steiner\") \u00e8 un documentario del 1974 diretto da Werner Herzog.\nIl soggetto del film \u00e8 ispirato alla vicenda umana e sportiva dello svizzero Walter Steiner, medaglia d'oro al mondiale di volo con gli sci nel 1972 a Planica in Slovenia e nel 1977 a Vikersund in Norvegia. Il suo record mondiale di 179 metri, ottenuto a Planica nel 1974, rest\u00f2 imbattuto per cinque anni.\nTrama.\nUno sciatore decolla da un trampolino su immagini al rallentatore. Quel saltatore \u00e8 Walter Steiner, campione svizzero di volo con gli sci, protagonista del documentario. La figura di Steiner \u00e8 presentata inizialmente attraverso un'altra sua passione, quella dell'intagliatore. Il ragazzo, in abiti da artigiano, mostra le proprie sculture ricavate dal legno, e spiega l'origine delle sue creazioni.\nDopo alcune sequenze di repertorio di rovinose cadute, Steiner stesso spiega i rischi potenziali del volo con gli sci e la psicologia dei saltatori rispetto ai pericoli del salto. Di come il livello di precauzione stia diventando insufficiente, essendosi spinti sempre pi\u00f9 avanti i limiti mentre gli sciatori sono alle prese con agenti esterni come il vento, gli sci e la consistenza della neve, difficilmente governabili. L'ultima caduta mostrata \u00e8 quella dello stesso Steiner nel 1973 all'inaugurazione del trampolino gigante di Oberstdorf.\n\u00c8 proprio nel punto in cui cadde Steiner che compare per la prima volta, Werner Herzog, nelle vesti di giornalista sportivo. Il regista spiega che solo 10 metri oltre questo punto lo sciatore sarebbe atterrato su una superficie piana da 110 metri d'altezza, e le conseguenze sarebbero state ben pi\u00f9 gravi.\nIl grande appuntamento \u00e8 a Planica in Slovenia (all'epoca ancora Jugoslavia). Dopo aver seguito tutti gli allenamenti, la troupe di Herzog \u00e8 pronta a filmare i saltatori con cineprese \"super high speed\", che permettono di riprodurre le immagini di dieci o venti volte rallentate restando nitide.\nIl primo salto di Steiner \u00e8 gi\u00e0 un record della pista: 169 metri. Il secondo salto per\u00f2, seppure lunghissimo, si conclude con una brutta caduta. Steiner rimane in stato di choc dopo aver battuto la testa a 140\u00a0km/h. Medicato dalle escoriazioni (all'epoca si saltava senza casco protettivo), si inoltra solitario nel bosco per decidere se proseguire o meno. Il campione avverte il pericolo, ma sente che la cosa migliore da fare \u00e8 riprendere subito. Cos\u00ec, con il terzo salto, di ben 166 metri, scaccia tutte le ansie e conquista definitivamente il pubblico.\n16 marzo 1973, primo giorno di gara. Accorrono nella valle 50.000 persone, assiepate ovunque per poter vedere questo grande spettacolo. Walter Steiner, ancora con i segni della caduta sul volto, decide di sua iniziativa di partire dalla sbarra pi\u00f9 bassa del trampolino. Il secondo giorno di gara Steiner \u00e8 in testa alla classifica e, nonostante sia sempre partito pi\u00f9 in basso rispetto agli altri atleti, vince la competizione. Il suo salto di 166 metri viene valutato dalla giuria con il punteggio pi\u00f9 alto e entra a far parte dei voli migliori nella storia di questo sport.\nIl ritratto di Steiner si conclude con il racconto che lui stesso fa della sua amicizia con un corvo, che accud\u00ec fin da molto piccolo. Quando il corvo impar\u00f2 a volare rest\u00f2 comunque legato allo sciatore, andandogli incontro quando lo vedeva camminare all'aperto. Un giorno per\u00f2, forse a causa del cibo che il ragazzo gli dava, il corvo inizi\u00f2 a perdere le penne e a non essere pi\u00f9 in grado di volare. Constatando che ormai non riusciva pi\u00f9 a staccarsi dal suolo e vedendo che gli altri corvi lo tormentavano per questo, Steiner un giorno decise di abbatterlo.\nLa chiusura \u00e8 affidata all'immagine al rallentatore di un salto impeccabile di Steiner sul quale appare una poesia di Robert Walser che riassume idealmente la filosofia di vita del saltatore/intagliatore.\nProduzione.\nRegia.\nHerzog non si limita a fare da narratore, ma entra in scena microfono alla mano, secondo un canone documentaristico che si conf\u00e0 pi\u00f9 ad un giornalista che non ad un autore cinematografico. Questa scelta segue e sottolinea il coinvolgimento emotivo del regista che, tra l'altro, in passato aveva praticato questo sport.\nCome il film \"Fata Morgana\" (1971) si apriva con la ripetitiva sequenza di aerei che atterravano su una pista afosa, cos\u00ec \"La grande estasi dell'intagliatore Steiner\", in uno scenario completamente opposto, si apre insistendo sul volo con gli sci nel suo momento pi\u00f9 magico.\nLe riprese dei salti spesso sono proposte a velocit\u00e0 naturale e poi rallentate o viceversa. Nel momento del salto l'audio \u00e8 escluso o si percepiscono le note rarefatte di Florian Fricke, mentre quando il saltatore atterra al suolo si crea un \"fade in\" per l'audio diegetico del film, con applausi e grida del pubblico.\nColonna sonora.\nAlla sua seconda collaborazione con il regista, Florian Fricke, fondatore del gruppo Popol Vuh nel 1970, realizz\u00f2 i brani inediti per il film. Forse proprio per rimarcare l'indissolubilit\u00e0 fra immagini e suoni non venne mai in seguito pubblicata la colonna sonora. L'arrangiamento \u00e8 firmato insieme a Daniel Fichelscher. Le sonorit\u00e0 spaziano dall'elettronica dei sintetizzatori moog all'arrangiamento per organo suonato dallo stesso Fricke, d'ispirazione bachiana.\nOrdine dei brani:\nDistribuzione.\nIn Italia \u00e8 stato distribuito all'interno del DVD di \"Cuore di vetro\" della Ripley's Home Video."}
{"id": "916893", "revid": "648716", "url": "https://it.wikipedia.org/wiki?curid=916893", "title": "Sanguem", "text": "Il Sanguem era una festivit\u00e0 romana, connessa con il mito di Cibele e di suo figlio Attis. Era celebrato tra il 15 e il 28 marzo. La celebrazione era di origine frigia, in quanto il culto di Cibele era stato importato da quella terra nel 204 a.C., ed era officiato da sacerdoti stranieri, detti \"galli\".\n\"Canna intrat\".\nLe celebrazioni iniziavano il 15 marzo, quando una processione, detta \"Canna intrat\" (\"Entra la canna\"), raggiungeva il tempio di Cibele sul Palatino. I partecipanti erano i \"cannofori\", che portavano al tempio fusti di canne, allo scopo di commemorare l'esposizione di Attis bambino in un canneto. Si ritiene che questa cerimonia sia collegata ad antichi rituali propiziatori della pioggia di \u00e0mbito agricolo.\n\"Arbor intrat\".\nI sette giorni seguenti la \"Canna intrat\" venivano considerati di espiazione, ed erano noti come \"Castus Matris\" (\"Digiuno della Madre\").\nIl 22 marzo avveniva la processione dell'\"Arbor intrat\" (\"Entra l'albero\"), celebrante la morte di Attis. Quel giorno si tagliava il pino, simbolo del dio, se ne fasciava il tronco con sacre bende di lana rossa, lo si ornava di viole e strumenti musicali e sulla sua sommit\u00e0 si ponevano le effigi del dio giovanetto. L'albero veniva portato dai \"dendrofori\" fino al tempio di Cibele, dove avveniva la commemorazione funebre di Attis.\n\"Sanguem\".\nIl 24 marzo era il \"Sanguem\", o anche \"Dies Sanguinis\": iniziavano le cerimonie funebri e i fedeli culminavano il compianto per la morte di Attis.\nL'\"arcigallo\", il gran sacerdote, si tagliava le carni con cocci e si lacerava la pelle con pugnali per spargere sull'albero-sacro il sangue che usciva dalle ferite, in ricordo del sangue versato dal dio da cui nacquero le viole. Il gesto veniva imitato dagli altri sacerdoti, poi gli uomini che seguivano la scena iniziavano una danza frenetica e nell'eccitazione sguainavano le spade per ferirsi.\nIl pino decorato veniva chiuso nel sotterraneo del tempio, da cui sarebbe stato rimosso l'anno successivo. La notte era poi passata nella veglia.\n\"Hilaria\", \"Requetio\" e \"Lavatio\".\nIl giorno seguente, 25 marzo, il dio era risorto: si celebravano allora le feste chiamate \"Hilaria\" e per le strade vi erano cortei gioiosi. In epoca imperiale le celebrazioni prevedevano una processione della statua di Cibele.\nDopo un giorno di riposo, il \"Requetio\", il 27 marzo giungeva il momento della \"Lavatio\" (\"Abluzione\") della statua di Cibele. La statua della dea, che recava incastonata nella testa la pietra giunta da Megalesia nel 204 a.C., veniva messa su un carro e portata fino al fiume Almone e spinta nel fiume: qui l'arcigallo lavava la statua, asciugandola e cospargendola di cenere. Canti e danze riaccompagnavano la statua al Palatino.\n\"Initium Caiani\".\nL'\"Initium Caiani\" era la cerimonia di iniziazione ai misteri di Attis, che veniva praticata il 28 marzo.\nL'iniziazione veniva praticata in un santuario frigio situato sul colle Vaticano, fuori dalle mura cittadine. Gli iniziandi consumavano un pasto negli strumenti musicali, cimbali e timpani. Poi veniva una processione, in cui veniva portato il \"kernos\", un cratere contenente dei lumi. Infine avveniva una ierogamia, in cui gli iniziati, identificandosi con Attis, celebravano le nozze mistiche con la dea Cibele."}
{"id": "916894", "revid": "729019", "url": "https://it.wikipedia.org/wiki?curid=916894", "title": "Strada statale 283 delle Terme Luigiane", "text": "La strada statale 283 delle Terme Luigiane (SS 283) \u00e8 una strada statale italiana della Calabria che collega la costa tirrenica nei pressi di Guardia Piemontese con l'Autostrada A3 Napoli-Reggio Calabria e la piana di Sibari.\nStoria.\nIl tracciato originario lungo km 2,650: Terme Luigiane - innesto con la strada statale 18 Tirrena Inferiore - Scoglio della Regina \u00e8 stato classificato con D.M. 16/11/1959 - G.U. 41 del 18/02/1960.\nPercorso.\nLa strada ha origine dalla strada statale 283 dir Raccordo di Acquappesa presso Pantana-Santa Rosalia, nel comune di Acquappesa, vicino alla localit\u00e0 di Guardia Piemontese Marina. La strada si allontana dalla costa in direzione delle Terme Luigiane: alle porte di questa localit\u00e0 inizia un nuovo tracciato di costruzione pi\u00f9 recente a scorrimento veloce, in sostituzione del precedente tracciato che conduceva all'abitato di Guardia Piemontese.\nIl percorso supera cos\u00ec agevolmente la Catena Costiera, giungendo agli svincoli di Fagnano Castello e San Marco Argentano, dove termina il tratto scorrevole.\nDa qui il percorso procede con lo storico tracciato, fino ad incrociare la strada statale 533 di Fagnano con cui condivideva una porzione di tracciato di circa 10\u00a0km fino a Cimino. La strada riprende quindi all'altezza della stazione di San Marco Argentano proseguendo in direzione nord-est fino a raggiungere lo svincolo Tarsia Nord/Spezzano Albanese dell'Autostrada A3 Napoli-Reggio Calabria. Il percorso procede oltre fino ad incrociare la ex strada statale 19 delle Calabrie vicino a Spezzano Albanese e innestandosi infine sulla strada statale 534 di Cammarata e degli Stombi, non lontano dalla stazione di Cassano allo Ionio.\nIn passato parte della storico tracciato venne dismesso mantenendo statale solamente i tratti dal km 0,000 (innesto ex SS 18) al km 2,294 (Terme Luigiane) e dal km 36,777 (San Marco Argentano) al km 46,973 (svincolo Tarsia Nord dell'A3).\nLa strada, come gi\u00e0 detto, \u00e8 stata oggetto quindi di un processo di riammodernamento volto a creare un pi\u00f9 veloce collegamento tra i due versanti della regione. Il progetto risulta completato fino a San Marco Argentano, mentre \u00e8 stato aperto al traffico il tratto tra San Marco Argentano (senza connessione con il tracciato veloce gi\u00e0 aperto) e Roggiano Gravina, provvisoriamente classificato come nuova strada ANAS 307 della Stazione San Marco-Roggiano e successivamente come strada statale 283 var della Stazione di San Marco-Roggiano. Resta da completare il tratto tra Roggiano Gravina e l'innesto con la SS 534, in fase di progettazione.\nStrada statale 283 var della Stazione di San Marco-Roggiano.\nLa strada statale 283 var della Stazione di San Marco-Roggiano (SS 283 var), gi\u00e0 \"nuova strada ANAS 307 della stazione San Marco-Roggiano (NSA 307)\", \u00e8 una strada statale italiana parte integrante del progetto di ammodernamento della SS 283.\nIl tracciato di circa 6\u00a0km si sviluppa all'interno del comune di San Marco Argentano, correndo parallelo allo storico tracciato della SS 283, ma evitando l'attraversamento dei centri abitati che vi insistono. L'inaugurazione \u00e8 avvenuta il 24 gennaio 2007, venendo provvisoriamente classificato come nuova strada ANAS 307 della stazione San Marco-Roggiano (NSA 307), fino alla definitiva classificazione avvenuta nel 2012.\nStrada statale 283 dir Raccordo di Acquappesa.\nLa strada statale 283 dir Raccordo di Acquappesa (SS 283 dir), gi\u00e0 parte della \"strada statale 18 Tirrena Inferiore (SS 18)\" e successivamente \"nuova strada ANAS 355 Raccordo di Acquappesa (NSA 355)\", \u00e8 una strada statale italiana di collegamento tra la SS 283 e la strada statale 18 Tirrena Inferiore.\nLa strada altro non \u00e8 che un vecchio tratto della stessa SS 18 declassificato a seguito della costruzione di una variante al centro abitato di Guardia Piemontese. Viene provvisoriamente classificata come nuova strada ANAS 355 Raccordo di Acquappesa (NSA 355) nel 2011, mentre l'attuale classificazione risale al 2012."}
{"id": "916896", "revid": "161374", "url": "https://it.wikipedia.org/wiki?curid=916896", "title": "Caecina", "text": ""}
{"id": "916897", "revid": "1543377", "url": "https://it.wikipedia.org/wiki?curid=916897", "title": "Benedetto Giuseppe Labre", "text": "Biografia.\nNacque in una famiglia numerosa, nella quale i genitori riuscivano a tirare avanti a fatica coltivando un pezzetto di terra e gestendo una piccola merceria. Uno zio parroco si incaric\u00f2 di dargli i primi insegnamenti scolastici.\nFece domanda per entrare in un monastero trappista ma non fu accolto, prov\u00f2 con altri monasteri ma fu sempre respinto, fece un mese di prova in un monastero certosino ma fu giudicato non idoneo. Riusc\u00ec a entrare come novizio nell'abbazia trappista di Sept-Fons, ma dopo otto mesi dovette lasciare il monastero.\nNel 1770, mentre si trovava a Chieri, cap\u00ec che la sua reale vocazione era di essere come \"vagabondo di Dio\", predicando il Vangelo con l'esempio di un'umilt\u00e0 e povert\u00e0 estreme. Cominci\u00f2 cos\u00ec a viaggiare per visitare i pi\u00f9 famosi santuari europei, e fece pellegrinaggi in Germania, Francia, Spagna e Italia: si calcola che in poco meno di 14 anni abbia percorso circa 30.000 chilometri.\nIn Italia, il santuario a cui era pi\u00f9 legato era quello di Loreto, ma visit\u00f2 spesso anche Assisi e Bari, per vedere le spoglie di San Nicola. Nel 1771 si rec\u00f2 a Leuca, per pregare presso il famoso santuario di Santa Maria de Finibus Terrae.\nDormiva per strada, vivendo di offerte anche se non chiedeva l'elemosina, e donava ad altri tutto quello che considerava superfluo. Si vestiva in maniera semplice, sulle spalle portava un sacco in cui aveva qualcosa da mangiare e le uniche cose che possedeva erano: un Vangelo, un breviario, il libro \"Imitazione di Cristo\", alcuni libri di devozione spirituale e il rosario che portava al collo.\nIl 3 dicembre 1770 arriv\u00f2 per la prima volta a Roma, dove si ferm\u00f2 stabilmente dal 1777, stabilendosi sotto un'arcata del Colosseo. In breve tempo la sua fama spirituale si diffuse nella citt\u00e0 e i suoi consigli spirituali furono richiesti da nobili e cardinali. Un abate, che gestiva un ospizio per vagabondi vicino alla chiesa di San Martino ai Monti, lo convinse tempo dopo a stabilirsi l\u00ec.\nI romani lo conoscevano come \"il pellegrino della Madonna\", o \"il povero delle Quarantore\", o \"il penitente del Colosseo\". Lo si poteva incontrare nelle chiese dove si svolgevano le quarantore. Secondo i trinitari apparteneva anche al terzo Ordine della Santissima Trinit\u00e0.\nViste le condizioni di stenti in cui era vissuto, la sua salute peggior\u00f2 e il giorno di mercoled\u00ec santo del 1783 si sent\u00ec male nella chiesa di Santa Maria ai Monti. Fu trasportato nel retrobottega di un macellaio di via dei Serpenti, Francesco Zaccarelli, il quale provvide a chiamare prima un medico, poi un prete. Verso le otto di quella sera il Labre mor\u00ec, a soli 35 anni.\nI suoi funerali videro la presenza di un'enorme folla di ogni ceto. Tanta fu la gente che si rec\u00f2 a visitare le sue spoglie nella chiesa di Santa Maria ai Monti, dove fu esposto il suo corpo, che non fu possibile la celebrazione degli uffici della Settimana Santa. Subito dopo i romani cominciarono a invocarne l'intercessione, recandosi in pellegrinaggio presso la sua tomba. \nLa sua fama di santit\u00e0 si diffuse rapidamente in tutta Europa, tanto che il processo di beatificazione incominci\u00f2 un anno dopo la sua morte. L'8 luglio 1796 fu effettuata la ricognizione giuridica del corpo, per invocare la protezione del futuro santo in vista dell'imminente e temuto arrivo delle truppe francesi. Il giorno dopo, 9 luglio, incominciarono i noti miracoli mariani del 1796. \u00c8 stata sottolineata la contiguit\u00e0 delle due date. Fu beatificato il 20 maggio 1860 e canonizzato l'8 dicembre 1881 da papa Leone XIII. La sua memoria liturgica \u00e8 il 16 aprile.\nPatronati.\nNella Chiesa cattolica san Benedetto Giuseppe Labre \u00e8 ricordato come il santo patrono dei pellegrini e dell'Hospitalit\u00e8 de Notre Dame de Lourdes."}
{"id": "916901", "revid": "1305772", "url": "https://it.wikipedia.org/wiki?curid=916901", "title": "Madonna dell'Orto", "text": "Madonna dell'Orto pu\u00f2 indicare diversi luoghi di culto:"}
{"id": "916904", "revid": "486946", "url": "https://it.wikipedia.org/wiki?curid=916904", "title": "TEN-T", "text": ""}
{"id": "916905", "revid": "59912", "url": "https://it.wikipedia.org/wiki?curid=916905", "title": "Iperplasia prostatica benigna", "text": "L'iperplasia prostatica benigna (IPB o BPH - \"benign prostatic hyperplasia\"), conosciuta anche come adenoma prostatico, \u00e8 una condizione caratterizzata dall'aumento di volume della ghiandola prostatica (BEP - \"benign enlargement of the prostate\"). Non \u00e8 una neoplasia maligna.\nL'aumento di volume infatti non \u00e8 dovuto a una ipertrofia, ma a una iperplasia della componente parenchimale e stromale della ghiandola. Anche se entrambe le condizioni comportano un aumento volumetrico globale, il termine \"ipertrofia\" indica l'aumento di volume delle singole cellule componenti un organo, che mantengono invariato il loro numero, mentre \"iperplasia\" indica l'aumento del numero delle cellule. In questo caso l'aumento del numero delle cellule ha luogo nella zona centrale della prostata, che si trova a contatto con l'uretra prostatica, o nelle ghiandole periuretrali e nella zona di transizione.\nInizia generalmente con lo sviluppo di noduli microscopici (quadro dell'iperplasia nodulare) costituiti principalmente da elementi stromali e parenchimali, che col passare degli anni, aumentando in numero e dimensioni, comprimono e distorcono l'uretra prostatica producendo un'ostruzione che ostacola la fuoriuscita dell'urina.\n\u00c8 anche erroneamente chiamata ipertrofia prostatica benigna.\nEpidemiologia.\nNel 2010, a livello globale, l'iperplasia prostatica benigna interessava circa 210 milioni di maschi (il 6% della popolazione).\nA livello microscopico, l'IPB pu\u00f2 essere notata nelle cellule prostatiche di buona parte degli uomini anziani, particolarmente dopo i 70 anni, in tutto il mondo. Per un uomo senza sintomi di 46 anni, il rischio di sviluppare la condizione nei prossimi 30 anni \u00e8 del 45%. I tassi di incidenza aumentano da 3 casi per 1000 anni/uomo in et\u00e0 45-49 anni, a 38 casi per 1000 anni/uomo dall'et\u00e0 di 75-79 anni. Mentre il tasso di prevalenza \u00e8 del 2,7% per gli uomini di et\u00e0 compresa tra 45-49, aumenta al 24% all'et\u00e0 di 80 anni.\nIl grado dei sintomi significativi della patologia varia notevolmente in funzione dello stile di vita del paziente. Gli uomini che conducono uno stile di vita di tipo occidentale, hanno una maggiore incidenza nella sintomatologia dell'IPB, rispetto a chi conduce una vita tradizionale e pi\u00f9 rurale. Questo \u00e8 confermato da ricerche condotte in Cina, che dimostrano come uomini che vivono in aree rurali hanno minori frequenze della patologia, mentre chi vive in grandi citt\u00e0, nella stessa nazione, mostra una incidenza molto maggiore, anche se ancora molto inferiore agli uomini che vivono in occidente.\nSebbene possa esistere in tali soggetti un aumento del rischio di carcinoma prostatico, adenoma e carcinoma non sono correlati e si impiantano su zone diverse della prostata: mentre l'adenoma colpisce prevalentemente le zone centrali, il carcinoma \u00e8 di pertinenza prevalentemente della zona periferica.\nEziologia.\nSono escluse componenti ambientali nell'eziologia della malattia, mentre si \u00e8 ipotizzato il ruolo di fattori ereditari per l'aumentato rischio di incidenza in parenti di soggetti colpiti dalla patologia.\nIl diidrotestosterone (DHT) e gli estrogeni hanno un ruolo nell'insorgenza dell'IPB. La presenza degli androgeni \u00e8 necessaria per l'instaurarsi dell'IPB, ma non \u00e8 necessariamente la causa diretta della patologia. Questo \u00e8 dimostrato dal fatto che gli eunuchi non sviluppano la patologia quando raggiungono l'et\u00e0 adulta. Inoltre, la somministrazione di testosterone non \u00e8 associata all'aumento significativo dei sintomi dell'IPB. Il DHT, un metabolita del testosterone, \u00e8 un mediatore critico della crescita della prostata. Il DHT viene sintetizzato nella prostata a partire dal testosterone in circolo.\nIl DHT \u00e8 localizzato principalmente nelle cellule dei tessuti connettivi prostatici. Una volta sintetizzato, il DHT giunge alle cellule epiteliali. In entrambe le tipologie di cellule il DHT si lega al recettore degli androgeni e segnala la trascrizione del fattore della crescita al mitogene dei due tipi di cellula. L'importanza del DHT \u00e8 supportata dalle osservazioni cliniche su pazienti con ipertrofia benigna ai quali la somministrazione di un inibitore della 5\u03b1-reduttasi provoca una notevole riduzione del contenuto di DHT nella prostata. In questi pazienti si riduce il volume della prostata e di conseguenza i sintomi dell'ipertrofia.\nEsiste una notevole evidenza sul fatto che gli estrogeni svolgono un ruolo nell'eziologia dell'IPB. Questo \u00e8 basato sul fatto che l'IPB si verifica in uomini con elevati livelli di estrogeni e relativamente ridotti livelli di testosterone libero (questa sostanza ha quindi, se non convertita in altri ormoni, un'azione benefica e salutare nei confronti della prostata) e quando i tessuti prostatici diventano pi\u00f9 sensibili agli estrogeni e meno rispondenti al DHT. Cellule prese dalla prostata di uomini affetti da IPB hanno mostrato una pi\u00f9 elevata risposta agli alti livelli di estradiolo nel caso di bassi livelli di androgeni.\nOccorre comunque ancora uno studio molto pi\u00f9 approfondito per comprendere le cause della ipertrofia prostatica benigna.\nSintomatologia.\nLe manifestazioni cliniche non sono correlate con le dimensioni della ghiandola: una prostata di piccole dimensioni pu\u00f2 provocare sintomi ostruttivi molto pi\u00f9 gravi di una prostata dalle dimensioni maggiori. La sintomatologia deriva infatti dalla somma di due componenti: quella statica, determinata dalla massa della ghiandola, e quella dinamica, dovuta al tono della muscolatura liscia del collo vescicale, della prostata e della sua capsula.\nI sintomi sono di due tipi: quelli urinari di tipo ostruttivo, e quelli di tipo irritativo.\nFra gli ostruttivi si ricordano la difficolt\u00e0 a cominciare la minzione, l'intermittenza di emissione del flusso, l'incompleto svuotamento della vescica, il flusso urinario debole e lo sforzo nella minzione.\nFra i sintomi irritativi si annoverano la frequenza nell'urinare (pollachiuria), la nicturia, cio\u00e8 un aumentato bisogno durante la notte, l'urgenza minzionale (la necessit\u00e0 impellente di svuotare la vescica) e il bruciore a urinare.\nQuesti sintomi, ostruttivi e irritativi, vengono valutati usando il questionario dellInternational Prostate Symptom Score\" (IPSS), formulato per verificare la severit\u00e0 della patologia.\nL'IPB pu\u00f2 essere una patologia progressiva, specialmente se non viene curata. L'incompleto svuotamento della vescica pu\u00f2 portare all'accumulo di batteri aumentando i rischi di uretriti e anche alla formazione di calcoli dovuti alla cristallizzazione di sali nel residuo post-minzionale. La ritenzione urinaria, acuta o cronica, \u00e8 un'altra forma di progressione della patologia. La ritenzione urinaria acuta \u00e8 l'incapacit\u00e0 a vuotare completamente la vescica, mentre quella cronica vede il progressivo aumentare del residuo e della distensione della muscolatura della vescica. Chi soffre di ritenzione urinaria cronica, pu\u00f2 andare incontro a una patologia di compromissione renale detta uropatia ostruttiva.\nL'ipertrofia prostatica benigna non \u00e8 in grado di provocare disfunzione erettile, ma le due condizioni spesso possono coesistere nello stesso soggetto.\nDiagnosi.\nL'esplorazione rettale, (palpazione della prostata attraverso il retto), pu\u00f2 rivelare un marcato ingrossamento della ghiandola e un aumento della sua consistenza. Maggiore precisione al fine della valutazione del volume prostatico \u00e8 dato dall'ecografia sia sovrapubica sia transrettale. L'ecografia dei testicoli, della vescica e dei reni viene spesso effettuata per valutare le condizioni dell'intero apparato urogenitale.\nSpesso viene eseguito un esame del sangue per escludere la coesistenza di un carcinoma della prostata: livelli elevati di antigene prostatico specifico (PSA) devono farne sospettare la presenza. In tal caso pu\u00f2 rendersi necessaria l'esecuzione di una biopsia ecoguidata per dirimere il sospetto diagnostico, in quanto numerosi fattori, anche un semplice esame rettale, possono far aumentare il livello di PSA anche in assenza di patologie neoplastiche.\nIn pazienti con difficolt\u00e0 nella minzione, l'ostruzione al flusso urinario pu\u00f2 essere quantificata tramite l'esecuzione di una uroflussometria.\nTrattamento.\nMedico.\nGli alfa-bloccanti (\u03b11-recettori adrenergici antagonisti) procurano un sostanziale miglioramento dei sintomi dell'IPB, rilassando la muscolatura della prostata e del collo vescicale e aumentando la portata del flusso urinario. Molecole come doxazosina, terazosina, alfuzosina, silodosina e tamsulosina vengono impiegate con successo. Vecchie molecole come fenossibenzamina e prazosin non sono raccomandate per il trattamento dell'IPB. Gli alfa-bloccanti possono tuttavia causare eiaculazione retrograda.\nGli inibitori della 5\u03b1-reduttasi, (finasteride e dutasteride) sono un altro trattamento praticato. Quando vengono usati in abbinamento agli alfa-bloccanti, si \u00e8 notata una drastica riduzione del volume della prostata in persone con ghiandole molto ipertrofiche.\nIl Sildenafil mostra alcuni sintomatici benefici mostrando una possibile concomitante eziologia con la disfunzione erettile.\nAnche la mepartricina, grazie alla sua azione antiestrogena, ha dimostrato una discreta efficacia nel ridurre la sintomatologia.\nRimedi fitoterapici che sono stati indagati per il trattamento dell'ipertrofia prostatica sono l'estratto del frutto della \"Serenoa repens\", il \u03b2-sitosterolo tratto dalla \"Hypoxis rooperi\", la pigelina estratta da \"Prunus africana\", i semi di zucca e di ortica e il polline del fiore della segale. Tuttavia, nessun rimedio fitoterapico ha sinora dimostrato un'efficacia superiore al placebo.\nChirurgico.\nIn caso di fallimento del trattamento medico, pu\u00f2 rendersi necessario un trattamento chirurgico di resezione endoscopica della prostata (TURP). Questo prevede la resezione di parte della prostata attraverso l'uretra. Esistono anche alcune nuove tecniche per ridurre il volume della prostata ipertrofica, alcune delle quali non sono ancora abbastanza sperimentate per stabilire i loro effetti definitivi. Esse prevedono vari metodi per distruggere parte del tessuto ghiandolare senza danneggiare quello che rimarr\u00e0 in sito. Fra queste si ricordano: la \"vaporizzazione transuretrale della prostata\" (TVP), \"la bipolare TURP\", la \"visual laser ablation\" (VLAP), la \"Transurethral Microwave Thermo Therapy\" (TUMT), la Transurethral needle ablation of the prostate (TUNA) e la sua evoluzione tecnologica Prostiva, microiniezioni di etanolo o di tossina botulinica in situ e altre ancora allo studio o in via di sperimentazione.\nNuove tecniche.\nNuove tecniche che comportano l'impiego del laser in urologia, sono state sperimentate negli ultimi 10 anni. Si \u00e8 iniziato con la VLAP, tecnica che usa uno YAG laser a contatto con il tessuto prostatico.\nUna tecnologia altamente innovativa, \u00e8 chiamata \"Photoselective Vaporization of the Prostate\" (PVP) e usa un laser (\"GreenLight Laser\") a luce verde (LBO, Litio Triborato). Questa procedura utilizza un laser ad alta potenza di 180 Watt, con una fibra laser di circa 7 French inserita nella prostata mediante uno strumento adeguato. Essa \u00e8 usata per vaporizzare il tessuto adenomatoso, rispettando la capsula prostatica. GreenLight Laser ha una profondit\u00e0 di vaporizzazione di 0,8\u00a0mm e una lunghezza onda espressamente dedicata alla vaporizzazione dei tessuti. La dimissione \u00e8 precoce.\nUn'altra procedura chiamata \"Holmium Laser Enucleation of the Prostate\" (HoLEP). Il laser per l'HoLEP \u00e8 un dispositivo con una sonda di 550 micrometri con una potenza di 100 Watt e un angolo di riflessione di 70 gradi. La sua profondit\u00e0 di passata \u00e8 di 2,140\u00a0nm, che cade nella zona invisibile dell'infrarosso e non pu\u00f2 essere visto a occhio nudo. La profondit\u00e0 di penetrazione del laser a olmio \u00e8 inferiore a 0,5\u00a0mm. Questa tecnica \u00e8 utilizzabile solamente per prostate con piccoli adenomi.\nLa tecnica laser pi\u00f9 recente utilizza un laser Tullio (2010\u00a0nm) con il quale \u00e8 possibile utilizzare sia la tecnica di enucleazione \"ThuLEP (Thulium Enucleation of Prostate)\", sia la tecnica di vaporizzazione \"ThuVaP (Thulium Vaporization of Prostate).\"\nEndovascolare.\nLa pi\u00f9 recente alternativa al trattamento chirurgico \u00e8 rappresentata dall'embolizzazione arteriosa. Questa procedura endovascolare di radiologia interventistica prevede l'inserimento tramite cateteri di materiali embolizzanti direttamente nei principali rami dell'arteria prostatica, al fine di indurre una riduzione del volume della prostata e quindi alleviando i sintomi urinari, senza effetti collaterali quali l'eiaculazione retrograda.\nPrevenzione.\nEsami diagnostici.\nDopo i 50 anni \u00e8 raccomandata la visita urologica annuale. In alcuni pazienti un'evoluzione del tessuto prostatico in senso ipertrofico (accrescimento) pu\u00f2 avere inizio gi\u00e0 dopo i 30 anni. Circa il 50% degli uomini di et\u00e0 superiore a 60 anni evidenzia segni di ipertrofia prostatica; la percentuale raggiunge il 90% nei pazienti con et\u00e0 \u2265 85 anni&lt;ref name=\"Pharmamedix/Ipertrofiaprostatica(IPB)\" &gt; Pharmamedix: Ipertrofia prostatica (IPB) http://www.pharmamedix.com/patologiavoce.php?pat=Ipertrofia+prostatica+%28IPB%29&amp;vo=Avvertenze&lt;/ref&gt;.\nLa visita urologica \u00e8 indicata anche in caso di disturbi persistenti della minzione. Accertare la causa dei disturbi minzionali nella fase iniziale consente di intervenire prontamente per evitare o almeno rallentare la progressione della malattia verso un quadro clinico che potrebbe avere pesanti ripercussioni sulla vita personale e sociale dell'individuo.\nA questo proposito deve essere tenuto in considerazione che, sebbene l'ipertrofia prostatica non evolva a tumore prostatico - le due patologie si sviluppano in sedi diverse della ghiandola - la loro coesistenza \u00e8 possibile. Accertare l'origine di eventuali sintomi delle basse vie urinarie serve quindi a escludere o accertare anche l'eventuale presenza di un carcinoma della prostata.\nL'ipertrofia prostatica non trattata pu\u00f2 portare a ritenzione acuta d'urina, che solitamente si risolve con l'inserimento di un catetere nell'uretra per permettere lo svuotamento della vescica. In rari casi si rende necessario un piccolo intervento chirurgico (epicistostomia). L'assunzione di elevate quantit\u00e0 d'acqua in poco tempo, come per esempio si richiede in caso di ecografia pelvica (per eseguire l'esame la vescica deve essere piena) pu\u00f2 provocare nel paziente con ipertrofia prostatica ritenzione acuta d'urina.\nMisure comportamentali.\nLa dieta pu\u00f2 influenzare la sintomatologia disurica. Nei pazienti con ipertrofia prostatica si raccomanda di:\nI pazienti con ipertrofia prostatica devono evitare situazioni di costipazione o irritazione a livello del retto, per le eventuali ripercussioni sulla ghiandola prostatica (la circolazione sanguigna a livello pelvico \u00e8 strettamente interconnessa). \u00c8 importante quindi mantenere un alvo regolare, con feci formate ma soffici: sia una condizione di stipsi cronica sia l'alternanza fra stipsi e diarrea dovrebbero essere evitate.\nNei pazienti con ipertrofia prostatica si sconsiglia di svolgere attivit\u00e0 sportive che possono indurre traumi a livello perineale e pelvico quali il ciclismo, l'equitazione e il canottaggio."}
{"id": "916910", "revid": "36426", "url": "https://it.wikipedia.org/wiki?curid=916910", "title": "Brosna", "text": "Il Brosna (in irlandese \"An Bhrosnach\") \u00e8 un fiume dell'Isola d'Irlanda, che scorre nel territorio della repubblica irlandese, fra le contee di Westmeath e Offaly. \u00c8 un affluente del fiume Shannon.\nSi forma a partire dal lago Owell, a nord di Mullingar, e sfocia nello Shannon a livello della cittadina di Shannon Harbour.\nIdrografia.\nAlla sua foce, il Brosna \u00e8 un piccolo fiume, che scorre, a partire dal lago Owell, in direzione sud-sudovest, attraversando la citt\u00e0 di Mullingar e confluendo nel lago Ennell. Da qui, continua a scorrere toccando la citt\u00e0 di Kilbeggan, aumentando di portata prima di giungere nella citt\u00e0 di Clara, Ferbane e Banagher (tutte citt\u00e0 della Contea di Offaly). Qui, infine, incontra il fiume Shannon, confluendo nelle sue acque.\nAspetti economici.\nIl fiume Brosna \u00e8 rinomato per la pesca, grazie alla sua ricchezza ittica; lungo le sue rive si pratica principalmente la pesca con la mosca specialmente a trote e salmoni. In tempi recenti, tuttavia, questa attivit\u00e0 \u00e8 stata minata dal crescente inquinamento delle sue acque, a causa della scarsa capacit\u00e0 di eliminazione degli agenti tossici del fiume.\nTra gli anni quaranta e cinquanta, vennero intrapresi dei lavori per aumentare la capacit\u00e0 di drenaggio delle sue zone maggiormente sottoposte al rischio di esondazione. Questi lavori, costati circa 750.000IR\u00a3, hanno portato all'innalzamento delle rive del fiume in molte suo tratti, ed in un aumento della sua profondit\u00e0."}
{"id": "916919", "revid": "1366835", "url": "https://it.wikipedia.org/wiki?curid=916919", "title": "Protein-lisina 6-ossidasi", "text": "La protein-lisina 6-ossidasi (o lisil ossidasi) \u00e8 un enzima extracellulare, appartenente alla classe delle ossidoreduttasi, che catalizza la formazione di aldeidi da residui di lisina in precursori del collagene e della elastina. Queste aldeidi sono altamente reattive e subiscono reazione chimica spontanea con altri gruppi aldeidici prodotti dalla lisil ossidasi o con residui immodificati di lisina. Questo porta alla formazione di legami cross-link nella struttura del collagene e dell'elastina, essenziali per rendere stabili le fibrille di collagene e per assicurare l'integrit\u00e0 e l'elasticit\u00e0 dell'elastina. Reazione catalizzata:\nL'importanza dei legami cross-link dovuti alla lisil ossidasi \u00e8 stata dimostrata da studi in modelli animali in cui l'enzima \u00e8 stato inibito tramite carenza nutrizionale di rame, cofattore essenziale, o somministrando l'inibitore \u03b2-amminopropionitrile (BAPN). La carenza provoca malformazioni ossee, iperestensibilit\u00e0 della pelle, debolezza dei legamenti e maggior rischio di aneurisma dell'aorta. Questa condizioni sono correlate con la minore formazione di legami cross-link del collagene e della elastina."}
{"id": "916922", "revid": "729019", "url": "https://it.wikipedia.org/wiki?curid=916922", "title": "Alvis Saracen", "text": "Il Saracen \u00e8 un veicolo corazzato per il trasporto truppe APC ruotato dell'Esercito Inglese, a partire dagli anni cinquanta.\nDopo la fine della Seconda guerra mondiale lo stabilimento FDRDE inizi\u00f2 lo studio di una nuova categoria di mezzi corazzati ruotati, la FV600, che comprese il FV601 Saladin (veicolo da esplorazione) e l'FV603 Saracen da trasporto truppe.\nQuest'ultimo veicolo venne sviluppato con priorit\u00e0 per fronteggiare l'emergenza della Malaysia, dove gli inglesi combattevano contro l'Indonesia, conflitto che dur\u00f2 fino al 1960.\nIl Saracen, prodotto dalla Alvis dal 1953 (un anno dopo i prototipi) venne realizzato, come spesso accadeva, con molte componenti meccaniche in comune alla blindo Saladin, con una struttura costituita da un compatto scafo in acciaio saldato, abbastanza basso, con 6 grandi ruote motrici, e un motore che anzich\u00e9 posteriore era in posizione anteriore. Dietro vi era il pilota, seguito dal capocarro e il mitragliere alla sua sinistra e destra. Poi seguiva lo scomparto truppa con 8 uomini su 2 file di 4 sedili, rivolti all'indietro. Il portellone era a 2 ante laterali. Esistevano feritoie di tiro, 6 a lato e 2 posteriori sulle portiere. L'armamento era dato da una torretta con una mitragliatrice da 7,62 mm e, sopra il comparto truppe, era presente una rotaia per un mitragliatore Bren.\nLa propulsione era data da 6 grandi ruote motrici, ugualmente distribuite nella lunghezza del mezzo, con sterzo servoassistito e la possibilit\u00e0 di viaggiare anche senza una ruota su ciascun lato. Le 4 ruote anteriori e centrali erano sterzanti. Il mezzo non era anfibio, ma aveva un'ottima mobilit\u00e0 complessiva. Il pilota aveva a disposizione 3 finestrini corazzati con una feritoia ciascuno, che consentivano di osservare l'esterno con un buon campo visivo. Non erano presenti sistemi NBC, di estinzione automatica incendi o visori notturni.\nIl motore era a benzina\nLe versioni non furono molte: la FV604 comando, L'FV610 (simile alla FV604 ma con tetto pi\u00f9 alto). L'FV611 era un'ambulanza a tetto rialzato, a seguito della cancellazione dell'FV602. L'FV610 era dotato di radar di sorveglianza Robert, ma non entr\u00f2 mai in servizio, come anche le versioni \"sminatore a rullo\" ed il semovente da 87mm.\nLa produzione continu\u00f2 dal 1953 al 1972, totalizzando un buon numero di mezzi (1838).\nIl veicolo entr\u00f2 in servizio con l'Esercito Inglese negli anni '50; era un buon mezzo che costitu\u00ec l'unico vero APC inglese per quel decennio. Successivamente, negli anni '60, venne sostituito in prima linea dal cingolato FV432, che sebbene poco armato era migliore per mobilit\u00e0 e protezione. Il Saracen rest\u00f2 relegato ai reparti territoriali, come quelli in Irlanda del Nord e Hong Kong.\nClienti vari, approfittando anche della somiglianza della meccanica con quella del Saladin, sono stati Emirati Arabi Uniti, Giordania, Indonesia, Kuwait, Libano, Libia, Nigeria, Qatar, Sudafrica, Thailandia e Uganda.\nBench\u00e9 la produzione sia terminata nel 1972, una proposta Alvis per la rimotorizzazione del Saracen con un diesel di nuova concezione ha riscosso un certo successo, con un ordine posto dall'Indonesia per la modifica di alcuni dei suoi mezzi."}
{"id": "916929", "revid": "287204", "url": "https://it.wikipedia.org/wiki?curid=916929", "title": "4318 Bata", "text": ""}
{"id": "916937", "revid": "104458", "url": "https://it.wikipedia.org/wiki?curid=916937", "title": "SAD Bolzano", "text": ""}
{"id": "916941", "revid": "726373", "url": "https://it.wikipedia.org/wiki?curid=916941", "title": "Dow Jones-AIG Commodity Index", "text": "Il Dow Jones\u2013AIG Commodity Index (DJ-AIGCI) \u00e8 un indice sulle commodity composto dai contratti futures su 19 materie prime e studiato per fornire un benchmark diversificato sul mercato future delle commodity.\nL'indice DJ-AIGCI \u00e8 composto da materie prime quotate nelle borse USA ad eccezione di alluminio, nickel e zinco che sono invece quotati al London Metal Exchange (LME)."}
{"id": "916946", "revid": "339392", "url": "https://it.wikipedia.org/wiki?curid=916946", "title": "SASA Bolzano", "text": ""}
{"id": "916947", "revid": "599013", "url": "https://it.wikipedia.org/wiki?curid=916947", "title": "Federazione calcistica della Scozia", "text": "La Scottish Football Association o SFA \u00e8 l'organismo di governo del calcio scozzese, e una delle quattro \"Home Nation\", le federazioni storiche del calcio britannico e mondiale; insieme alle federazioni inglese, gallese e nordirlandese codific\u00f2 nel 1882 le regole del gioco del calcio e costitu\u00ec l'IFAB, l'organismo deputato alla custodia e alla modifica di dette regole. \u00c8 in capo alla SFA anche la gestione delle selezioni nazionali che rappresentano la Scozia nei tornei internazionali.\nDopo quella inglese, la federazione calcistica scozzese \u00e8 la pi\u00f9 antica del mondo, essendosi costituita nel 1873. Ader\u00ec alla FIFA nel 1906 per poi uscirne, insieme alle altre \"Home Nation\" britanniche, nel 1928 per divergenze sul trattamento dei calciatori riguardo al loro status di professionisti o, alternativamente, di dilettanti. Sempre insieme alle altre tre federazioni del Regno Unito rientr\u00f2 nel massimo organismo calcistico mondiale nel 1946 e, per celebrare l'evento, le fu dato compito di organizzare a Glasgow nel 1947 un incontro tra una rappresentativa unificata della Gran Bretagna e una del Resto d'Europa al fine di finanziare la FIFA, in difficolt\u00e0 economiche dopo la guerra. La SFA \u00e8 anche membro dell'UEFA.\nLa sede della federazione \u00e8 a Glasgow, ad Hampden Park, sede anche dello stadio delle partite casalinghe della .\nAttualmente il presidente della federazione calcistica scozzese \u00e8 George Peat e il responsabile delle squadre nazionali \u00e8 Alex McLeish, che ha sostituito Walter Smith nel gennaio 2007.\nStoria.\nLa Scottish Football Association fu fondata il 21 marzo 1873 su iniziativa di otto club che si erano riuniti otto giorni prima al Dewar's Hotel. Gli otto membri fondatori furono il 3rd Lanarkshire Rifle Volunteers, il Clydesdale, il Dumbreck, l'Eastern, il Granville, il Kilmarnock, il Queen\u2019s Park e il Vale of Leven.\nQuesti otto club, fondando l'associazione, stabilirono che:\nCuriosamente, sei delle otto squadre non sono pi\u00f9 attive: quattro si sciolsero prima del 1885 (Clydesdale nel 1881, Dumbreck nel 1879, Eastern nel 1885 e Granville nel 1878), il Vale of Leven nel 1929 (anche se attualmente esiste una societ\u00e0 omonima) e il Third Lanark nel 1967.\nSquadre nazionali.\nCome molti organismi analoghi, la SFA \u00e8 responsabile dell'organizzazione delle varie selezioni nazionali che rappresentano la Scozia nei tornei internazionali. Oltre alla Nazionale maggiore maschile, la SFA gestisce la Nazionale B, lUnder-21 lUnder-19, lUnder-18 e lUnder-17. Per quanto riguarda il calcio femminile, la SFA gestisce la Nazionale femminile scozzese maggiore e quella Under-19.\nAttivit\u00e0 di club.\nCompete alla SFA l'organizzazione della Coppa di Scozia, equivalente della Coppa d\u2019Inghilterra e della Coppa Italia. Alla competizione partecipano ogni anno 50 squadre: le 12 della \"Scottish Premier League\", le 30 della \"Scottish Football League\" e 8 provenienti dalle serie inferiori non appartenenti alla Lega Calcio.\nL'organizzazione dei campionati nazionali \u00e8 invece di competenza delle singole associazioni: la Scottish Premier League per il massimo torneo calcistico nazionale, la Scottish Football League per le serie immediatamente inferiori. Alla federazione \u00e8 demandato il compito di fornire gli arbitri per i tornei che si svolgono sotto la sua \u00e8gida."}
{"id": "916949", "revid": "36426", "url": "https://it.wikipedia.org/wiki?curid=916949", "title": "Misericordia di Campo di Marte", "text": "La Confraternita di Misericordia San Pietro Martire - Campo di Marte (i cui membri usano abbreviare il nome in Misericordia SPM o semplicemente SPM) \u00e8 un'associazione del volontariato facente parte delle Misericordie, originatesi a Firenze nel 1244. Pur essendo un'associazione di ispirazione cattolica, l'iscrizione \u00e8 libera a qualsiasi cittadino indipendentemente dal suo credo religioso o politico. Come per tutte le altre Misericordie, svolge attivit\u00e0 nel campo dei servizi sanitari di primo soccorso e dei servizi sociali.\nStoria.\nPur iscrivendosi nel solco secolare della tradizione fiorentina delle Misericordie, diffuse oramai in tutto il territorio nazionale, la Confraternita di Misericordia San Pietro Martire \u00e8 una delle pi\u00f9 recenti filiazioni di tale movimento, essendo stata fondata a met\u00e0 degli anni ottanta a Firenze, nel quartiere del Campo di Marte per iniziativa di alcuni volontari gi\u00e0 appartenenti alla Venerabile Arciconfraternita della Misericordia di Firenze. La data ufficiale di costituzione della \"Misericordia SPM\" \u00e8 il 7 novembre 1986. Per sottolineare la sua appartenenza ad un movimento di tradizione secolare, i membri fondatori vollero ricordare nel nome stesso dell'associazione colui che, secondo la tradizione, costitu\u00ec la prima Misericordia, ovvero San Pietro martire; la lunghissima denominazione ufficiale dell'associazione ha dato origine comuni abbreviazioni di cui sopra, usate oramai anche nelle diciture di riconoscimento presenti sulle fiancate degli automezzi adibiti al servizi (autoambulanze, pulmini e automobili).\nDopo i primi stentati inizi, durante i quali la Misericordia SPM dovette far fronte alla mancanza di una sede stabile ed alla penuria di automezzi specifici, dal 15 aprile 1987 essa trov\u00f2 una sede definitiva nel Viale Pasquale Paoli 5, presso lo Stadio comunale \"Artemio Franchi\", dapprima con sistemazioni di fortuna (roulotte e containers), poi in una palazzina concessa in uso dal Comune di Firenze, debitamente ristrutturata. Attualmente la Misericordia SPM \u00e8 una realt\u00e0 consolidata nel quartiere di appartenenza, con oltre 20 automezzi tra autoambulanze (ordinarie e di emergenza), pulmini attrezzati per il trasporto dei diversamente abili e automobili.\nAttivit\u00e0.\nI servizi svolti dalla Misericordia SPM, rivolti in primis alla popolazione del quartiere di appartenenza ma che si estendono anche a tutta la citt\u00e0 ed all'esterno, riguardano essenzialmente il trasporto sanitario ordinario, il servizio di emergenza sanitaria (la Misericordia SPM fa parte del coordinamento \"Firenze Soccorso\" afferente al 118) mediante ambulanza \"Basic Life Support\" (BLS) e il servizio di trasporto e assistenza sociale (diversamente abili e anziani).\nLa Misericordia SPM \u00e8 inserita anche nella rete toscana dei trapianti, assicurando il trasporto urgente di organi e campioni biologici tra i vari presidi sanitari della regione; svolge inoltre servizi di trasporto a lunga percorrenza in tutta Italia ed in Europa mediante un'autoambulanza adibita specificamente a tale scopo.\nCaratteristiche.\nSin dalla sua fondazione, la Misericordia SPM si \u00e8 resa nota tra le Misericordie dell'area fiorentina per alcuni suoi atteggiamenti innovativi, che taluno non ha esitato a definire anticonformisti. Ad esempio, \u00e8 stata la prima Misericordia, sin dagli inizi, a dotarsi di un abbigliamento di servizio moderno, funzionale ed ispirato a principi di sicurezza stradale ben prima che la legge lo prevedesse; purtuttavia, essa mantiene la tradizionale \"veste nera\" per le cerimonie, ad esempio per la vestizione di nuove consorelle e confratelli. L'attuale divisa di servizio invernale prevede pantaloni e giubbotto giallo-verde con bande rifrangenti, e una maglia di \"pile\" di colore verde; quella estiva rimane invariata sostituendo per\u00f2 la maglia invernale con una maglia a maniche corte.\nNel 1992, la Misericordia SPM \u00e8 stata la prima ad avviare sul territorio fiorentino un esperimento di automedica, istituendo la cosiddetta \"VOLMED\" (acronimo per VOLante MEDica). Tale esperimento si \u00e8 rivelato poi assai utile per la costituzione dell'attuale servizio di Automedica gestito dal 118 e dalle associazioni di zona.\nAttualmente svolge circa 8000 servizi annui, con turnazione notturna del servizio di emergenza con le altre associazioni di zona.\nPresidente dell'associazione \u00e8 dal 2014 il dott.Alberto Locchi, affiancato da un consiglio direttivo di sette elementi."}
{"id": "916955", "revid": "4175", "url": "https://it.wikipedia.org/wiki?curid=916955", "title": "Scottish Football Association", "text": ""}
{"id": "916960", "revid": "4175", "url": "https://it.wikipedia.org/wiki?curid=916960", "title": "The Scottish Football Association", "text": ""}
{"id": "916962", "revid": "32102", "url": "https://it.wikipedia.org/wiki?curid=916962", "title": "Primi di Mersenne", "text": ""}
{"id": "916963", "revid": "4175", "url": "https://it.wikipedia.org/wiki?curid=916963", "title": "The Scottish FA", "text": ""}
{"id": "916967", "revid": "32102", "url": "https://it.wikipedia.org/wiki?curid=916967", "title": "Numeri primi di Mersenne", "text": ""}
{"id": "916971", "revid": "4175", "url": "https://it.wikipedia.org/wiki?curid=916971", "title": "The FA", "text": ""}
{"id": "916974", "revid": "32102", "url": "https://it.wikipedia.org/wiki?curid=916974", "title": "Primo di Mersenne", "text": ""}
{"id": "916979", "revid": "709406", "url": "https://it.wikipedia.org/wiki?curid=916979", "title": "Saprofitico", "text": ""}
{"id": "916989", "revid": "32102", "url": "https://it.wikipedia.org/wiki?curid=916989", "title": "Mersenne", "text": ""}
{"id": "916992", "revid": "120811615", "url": "https://it.wikipedia.org/wiki?curid=916992", "title": "Serie A 1992-1993 (calcio a 5)", "text": "Il decimo campionato italiano di calcio a 5 si svolse durante la stagione 1992/1993 e vide ancora una modifica della formula per stabilire i Campioni d'Italia: consolidata la tradizione del girone unico a diciotto squadre, nella seconda fase il regolamento prevedeva l'ammissione delle prime due classificate della Serie A direttamente alle semifinali per il titolo, mentre le successive quattro (dal 3\u00ba al 6\u00ba posto) e le due vincitrici del turno preliminare tra le vincitrici dei gironi di Serie B, erano chiamate a disputare due mini gironi da tre squadre per qualificare le rimanenti due semifinaliste. La poule e la fase finale si svolse a Roma dal 12 luglio al 19 luglio 1993; la finale fu disputata in gara unica.\nLa Regione Lazio impone sul campionato un dominio imbarazzante: Roma continua a rappresentare il fulcro del calcio a 5 italiano nonostante la nuova esclusione dalla fase finale per i quattro volte scudettati della Roma RCB, a sostituirla degnamente ci sono Ladispoli, Ericsson Sielte e BNL. La classifica finale conferma Verona come prima pretendente non laziale, che sfiora la semifinale, battuta solo nello spareggio dai bancari della BNL. Come vincitrici della serie B partecipano ai play-off il Tonini JM Roma e l'Avezzano C5. La finale, giocata al Foro Italico davanti a 3.500 spettatori, vede il Torrino Sporting Club Calcio a 5 allenato dal giovane tecnico Alessandro Nuccorini imporsi sulla BNL grazie alle reti di Ivano Roma, Gabriele Caleca e Andrea Rubei (terzo nella classifica finale dei marcatori con 38 gol).\nPlay-off.\nPoule finale.\nSemifinali.\nRipetizione.\nL'incontro di ritorno tra Torrino ed Ericsson Sielte fu ripetuto a causa di un errore tecnico.\nSupercoppa italiana.\nLa prima edizione della Supercoppa Italiana si \u00e8 svolta tra i Campioni d'Italia del Gruppo Sportivo BNL e il Torrino, detentore della Coppa Italia. La coppa \u00e8 stata vinta dalla BNL."}
{"id": "916998", "revid": "1543377", "url": "https://it.wikipedia.org/wiki?curid=916998", "title": "Federazione calcistica della Svezia", "text": "La Federazione calcistica svedese o SvFF (in svedese \"Svenska Fotbollf\u00f6rbundet\") \u00e8 l'organismo ufficiale che governa il calcio in \nSvezia. Organizza il campionato e le competizioni calcistiche del paese e pone sotto la propria egida la nazionale di calcio svedese. Ha sede a Solna ed \u00e8 un membro fondatore di FIFA e UEFA."}
{"id": "917020", "revid": "33751", "url": "https://it.wikipedia.org/wiki?curid=917020", "title": "Federazione calcistica andorrana", "text": ""}
{"id": "917043", "revid": "4175", "url": "https://it.wikipedia.org/wiki?curid=917043", "title": "Football Association of Wales", "text": ""}
{"id": "917051", "revid": "4175", "url": "https://it.wikipedia.org/wiki?curid=917051", "title": "The Welsh FA", "text": ""}
{"id": "917053", "revid": "77358", "url": "https://it.wikipedia.org/wiki?curid=917053", "title": "Azienda Trasporti Verona", "text": ""}
{"id": "917058", "revid": "22475", "url": "https://it.wikipedia.org/wiki?curid=917058", "title": "Regno di Cambogia (1953-1970)", "text": "Il Regno di Cambogia fu l'entit\u00e0 politica, corrispondente all'attuale Cambogia, costituitasi nel 1953 al termine del protettorato francese (Indocina francese) e dissoltasi nel 1970 con la proclamazione della Repubblica Khmer.\nStoria.\nRegno di Norodom Sihanouk (1952-55).\nNorodom Sihanouk fu una delle figure pi\u00f9 controverse della turbolenta e tormentata storia del sud-est asiatico successiva alla Seconda guerra mondiale. I suoi ammiratori lo annoverano come uno dei grandi padri della patria cambogiana, e lo celebrano per la sua ferma politica di neutralit\u00e0 nei confronti dei conflitti che infiammavano gli stati confinanti, tenendo cos\u00ec la Cambogia al di fuori della sanguinosa guerra del Vietnam per oltre quindici anni, fino al tradimento del suo alleato politico e pi\u00f9 stretto collaboratore Lon Nol. Altri lo considerano come il principale responsabile della miseria della sua stessa patria e la sua cosiddetta \"neutralit\u00e0\" viene altres\u00ec letta come un semplice e brutale doppiogiochismo atto a scegliere sempre la parte del pi\u00f9 forte, portando cos\u00ec la Cambogia alla soglia della guerra civile.\nLa Conferenza di Ginevra.\nSebbene la Cambogia avesse ottenuto l'indipendenza alla fine del 1953 la sua situazione interna era del tutto confusa. La fazione anticomunista dei Khmer Issarak si era alleata alle forze governative ma le attivit\u00e0 anti-francesi dei Viet Minh si erano rapidamente intensificate con l'assottigliarsi della presenza armata coloniale in Indocina.\nNell'aprile del 1954 alcuni battaglioni di Viet Minh attraversarono il confine cambogiano scontrandosi con le forze governative che non furono in grado di ricacciarli indietro. La mossa dei Viet Minh era quella di rafforzare la propria posizione al tavolo della prossima Conferenza di Ginevra che era in programma per fine aprile dello stesso anno.\nAlla conferenza parteciparono i rappresentanti di Cambogia, dello Stato del Vietnam (predecessore del Vietnam del Sud), del Laos, della Cina, dell'Unione Sovietica, della Gran Bretagna, della Francia e degli Stati Uniti.\nL'obiettivo principale della Conferenza era ristabilire la pace in Indocina, le trattative iniziarono il 21 luglio 1954 e si raggiunse un accordo di massima per un cessate il fuoco esteso su tutto il territorio della regione. Per quanto riguardava la Cambogia gli accordi stabilirono il ritiro delle forze dei Viet Minh entro trenta giorni oltre il confine cambogiano. Un accordo separato tra rappresentanti governativi cambogiani, francesi e membri dei Viet Minh prevedeva il ritiro di tutte le forze in lotta dal suolo cambogiano entro il mese di ottobre.\nIn cambio del loro ritiro dalla Cambogia i rappresentanti dei Viet Minh chiesero la neutralit\u00e0 cambogiana e del Laos con lo scopo di prevenire l'istituzione di basi militari americane d'appoggio; tuttavia proprio al termine delle trattative, il rappresentante cambogiano Sam Sary si oppose a questa richiesta, affermando che se la Cambogia doveva considerarsi un paese autonomo e sovrano essa aveva il diritto di dare e ricevere assistenza militare a qualsiasi nazione volesse (in realt\u00e0 in precedenza la Cambogia aveva chiesto espressamente a Washington aiuti militari per il proprio rafforzamento).\nLe parti accettarono questa opposizione nonostante il fermo rifiuto del Vietnam del Nord, tuttavia la Cambogia accett\u00f2 di non unirsi in alcuna alleanza che non rispettasse la Carta delle Nazioni Unite e di non ammettere nel proprio territorio la presenza di nessun esercito straniero fintanto che la sua sovranit\u00e0 non venisse minacciata.\nUlteriori accordi della Conferenza stabilirono l'istituzione di una International Control Commission (ICC), ovvero una commissione di controllo internazionale che vigilasse sul rispetto degli accordi in tutte le nazioni appartenenti all'Indocina. La Commissione di controllo era composta da membri di Polonia, Canada ed India.\nConseguenze interne.\nGli accordi di Ginevra stabilirono delle libere elezioni in Cambogia entro il 1955 sotto il diretto controllo dell'ICC. Sihanouk fu pi\u00f9 determinato che mai a sconfiggere i Democratici, e il 2 marzo 1955 abdic\u00f2 in favore di suo padre Norodom Suramarit motivando questa scelta come una mossa politica necessaria a dargli maggiore legittimit\u00e0 come partecipante attivo alla vita politica del paese.\nPer sfidare apertamente il partito Democratico, il principe Sihanouk organizz\u00f2 il proprio partito politico, lo \"Sangkum Reastr Niyum\" (Comunit\u00e0 Socialista Popolare) pi\u00f9 noto semplicemente come Sangkum, il quale, a dispetto del suo nome, era composto da elementi di destra pieni di sentimenti anticomunisti. La nascita del partito del principe gli consent\u00ec di porre sotto la sua guida gran parte dei movimenti di destra fino ad allora deboli e disorganizzati, e allo scadere delle elezioni di settembre lo Sangkum sconfisse a sorpresa e ampiamente la corrente democratica, ottenendo l'83% dei consensi e la totalit\u00e0 dei seggi all'Assemblea Nazionale.\nL'esito delle elezioni del 1955 fu il mero frutto di brogli e intimidazioni, i votanti vennero costretti a votare a favore del partito del principe sotto il controllo dei suoi spalleggiatori tra le forze dell'ordine e i rappresentanti politici e amministrativi. \nI punti cardine della sua propaganda erano il sostegno al nazionalismo Khmer, la lealt\u00e0 al regime monarchico, la lotta all'ingiustizia e alla corruzione e la difesa della religione buddhista. In realt\u00e0 il regime protesse una particolare forma di buddhismo funzionale alla sua politica conservatrice, si trattava del Buddhismo Theravada, secondo il quale le ineguaglianze sociali e materiali erano giustificate dall'opera del karma. In base a questa visione alle classi meno abbienti ed oppresse non restava che condurre una esistenza quieta e retta con la speranza di una vita migliore nell'esistenza successiva.\nNell'agosto del 1957 i rappresentanti del partito Democratico vennero convocati da Sihanouk al Palazzo Reale per un confronto aperto che si rivel\u00f2 invece un processo a porte aperte alla fine del quale i convitati vennero picchiati con i calci di fucile dalla polizia e dall'esercito.\nAgli inizi degli anni sessanta il regime di Sihanouk aveva indebolito a tal punto l'opposizione politica da indurre il partito Democratico a chiedere il \"privilegio\" di unirsi al Sangkum. A dispetto della sua posizione conservatrice, in difesa delle \"\u00e9lite\" rurali, il Sangkum inizi\u00f2 a incorporare diversi elementi provenienti dalla sinistra. Fra questi ultimi si possono annoverare alcuni futuri leader dei Khmer rossi come Hu Nim e Hou Yuon.\nNeutralit\u00e0 nella politica estera.\nLa neutralit\u00e0 della politica estera del regime di Sihanouk non pu\u00f2 essere compresa se non viene letta alla luce della storia di soggiogamento allo straniero che ha segnato la Cambogia e della paura di annientamento di fronte all'escalation tra Vietnam del Nord e Vietnam del Sud.\nSubito dopo la Conferenza di Ginevra, Sihanouk mostr\u00f2 un certo interesse nell'inserire la Cambogia all'interno della rete della SEATO, una alleanza militare delle nazioni indocinesi sorta per fronteggiare il dilagare del comunismo nel sud-est asiatico. Ma successivi incontri con nel tardo 1954 con il primo ministro indiano Jawaharlal Nehru e con il premier di Burma U Nu lo resero pi\u00f9 ricettivo nei confronti del non-allineamento. Oltre a ci\u00f2 Sihanouk non vedeva di buon occhio la presenza nell'alleanza filo-statunitense di un nemico storico della Cambogia: la Thailandia.\nAlla Conferenza di Bandung del 1955 Sihanouk tenne degli incontri privati con il Presidente cinese Zhou Enlai e con il ministro degli esteri nord-vietnamita Ph\u1ea1m V\u0103n \u0110\u1ed3ng. Entrambi assicurarono che i loro rispettivi paesi avrebbero rispettato l'integrit\u00e0 e la sovranit\u00e0 della Cambogia. La sua esperienza diretta con la Francia, prima come alleato e poi come leader autoproclamatosi per la crociata reale per l'indipendenza indussero il dittatore cambogiano a convincersi che gli Stati Uniti, cos\u00ec come la Francia, sarebbero stati costretti ad abbandonare il Sud-Est asiatico. Ci\u00f2 avrebbe comportato la prosecuzione della espansione vietnamita e tailandese a spese della Cambogia. L'alleanza con il Vietnam del Nord e con la Cina furono allora volte a controbilanciare questa tendenza.\nMa la Cina non fu l'unica grande potenza di cui Sihanouk cerc\u00f2 l'alleanza, egli and\u00f2 oltre il continente asiatico e nel 1955 si rivolse agli Stati Uniti come possibile alleato, negoziando degli aiuti militari che assicurassero fondi ed equipaggiamenti per la \"Royal Khmer Armed Forces\". Fu cos\u00ec che venne istituita a Phnom Penh una unit\u00e0 di supporto americana per supervisionare la consegna e l'uso degli aiuti militari giunti dagli Stati Uniti. Dall'inizio degli anni sessanta circa il 30% del budget per la difesa cambogiano proveniva dal suo alleato occidentale.\nUna delle conseguenze di questo nuovo corso fu la crescente influenza degli Stati Uniti sulle forze militari cambogiane. La dipendenza per equipaggiamento ed addestramento dall'esercito statunitense cre\u00f2 un forte legame ideologico all'interno della classe militare cambogiana che assunse cos\u00ec un forte sentimento anti-comunista.\nLa creazione di questo cordone ombelicale tra esercito nazionale e Stati Uniti preoccup\u00f2 fortemente il dittatore Sihanouk, il quale inizi\u00f2 a sospettare che gli Stati Uniti intendessero sostituirlo con un leader politico pi\u00f9 orientato a sentimenti anti-comunisti. Le sue preoccupazioni si concretizzarono quando nel 1959 venne scoperto un tentativo di colpo di Stato per rovesciare il dittatore. Nel complotto erano coinvolti diversi capi Khmer, fra i quali Sam Sary, leader delle truppe paramilitari Khmer Serei di estrema destra, di stanza nel Vietnam del Sud, e Dap Chhuon, governatore militare della provincia di Siem Reap. Nel novembre del 1963 il principe Sihanouk accus\u00f2 gli Stati Uniti di sovvenzionare le attivit\u00e0 sovversive dei Khmer Serei in Thailandia e in Vietnam del Sud, annunciando l'interruzione immediata del programma di aiuti militari da parte americana.\nEmergere della Sinistra Cambogiana.\nLa storia della nascita del Comunismo in Cambogia pu\u00f2 essere diviso in sei fasi distinte:\nGran parte della storia di questo movimento \u00e8 avvolto nel mistero, soprattutto a causa delle numerose \"purghe\" che eliminarono gran parte dei diretti protagonisti delle sue vicende. Tuttavia emerge chiaramente che il motivo predominante nella storia dello sviluppo del Partito Comunista cambogiano fu il suo antagonismo con il Vietnam. Per un intero trentennio, dalla fine della Seconda guerra mondiale, l'appello all'ideologia comunista venne sempre temperato dal timore che essa potesse essere utilizzata dai Vietnamiti come strumento per penetrare e dominare il partito dei Khmer Rossi. Il parallelismo tra la dinastia Nguy\u1ec5n, che aveva usato il Confucianesimo nel XIX secolo come movente ideologico per insediare il proprio dominio, con i Vietnamiti fu sempre molto forte fra la popolazione cambogiana e i suoi leader politici. Fu per questi motivi che quando sorse un movimento comunista cambogiano esso promosse come punti di forza delle sue rivendicazioni l'ideologia rivoluzionaria accompagnata da un forte sentimento anti-vietnamita. L'intera letteratura rivoluzionaria cambogiana degli anni settanta \u00e8 intrisa di termini dispregiativi riferiti ai Vietnamiti, indicati come \"yuon\", ovvero \"barbari\".\nL'odio nei confronti dei Vietnamiti da parte dei comunisti cambogiani poteva essere fatto risalire sin dalla nascita del Partito Comunista Vietnamita nel 1930 da parte di Ho Chi Min. Egli cambi\u00f2 quasi subito il nome del partito in Partito Comunista Indocinese, proprio con lo scopo di simboleggiare che esso comprendeva ideologicamente anche il Laos e la Cambogia. Tuttavia l'ICP rimase dominio incontrastato dei vietnamiti e nonostante un grande numero di cambogiani si schierasse nei suoi ranghi essi non ebbero mai una effettiva influenza sulla sua conduzione. \nDurante la lotta per l'indipendenza contro la Francia i vietnamiti fecero ampio uso di basi cambogiane e incoraggiarono il sorgere di bande armate filo-comuniste in Cambogia. Il 17 aprile 1950, si tenne il primo Congresso dei movimenti armati filo-comunisti in Cambogia sotto la direzione del leader Son Ngoc Minh (forse fratello del leader nazionalista Son Ngoc Thanh), ed un terzo della sua dirigenza era composto da membri del Partito Comunista Indocinese. Secondo le ricerche dello storico David P. Chandler, nel 1952 il movimento armato filo-comunista cambogiano, aiutato dall'ICP, occupava circa un sesto del territorio della Cambogia, e alla vigilia del Trattato di Ginevra, ne controllava quasi la met\u00e0.\nNel 1951 l'ICP si divise in tre movimenti:\nLa maggior parte dei dirigenti del KPRP era tuttavia ancora di origine vietnamita, in particolar modo dell'etnia dei Khmer Krom, ovvero la minoranza etnica vietnamita in Cambogia. Per questo motivo l'appello nazionalistico del movimento fu sempre molto debole in questa fase. Secondo l'interpretazione dei comunisti cambogiani, il fallimento da parte di Ho Chi Minh di far avere un ruolo politico del KPRP alla Conferenza di Ginevra fu opera di un vero e proprio tradimento da parte dei vietnamiti."}
{"id": "917064", "revid": "287204", "url": "https://it.wikipedia.org/wiki?curid=917064", "title": "Anthony Giddens", "text": "Biografia.\nNato da una famiglia della media borghesia londinese, ha ottenuto la laurea alla London School of Economics, e si \u00e8 specializzato a Cambridge.\nHa iniziato ad insegnare psicologia sociale all'Universit\u00e0 di Leicester dove ha incontrato Norbert Elias, prima di incominciare lo sviluppo della sua posizione teoretica.\nIn seguito ha lavorato alla London School of Economics, di cui \u00e8 stato anche direttore. Dal 2004 siede alla Camera dei Lord tra le file del Partito Laburista.\nPensiero.\nConsiderato uno dei pi\u00f9 importanti ed eminenti critici della sociologia contemporanea, ha raggiunto la fama mondiale nel 1976 con la pubblicazione del libro \"Nuove regole del metodo sociologico\". Chiaro l'intento, fin dal titolo che richiama ironicamente la celebre opera di Durkheim, di dare nuova linfa alla metodologia sociologica.\nGiddens, oltre a rifiutare l'identificazione delle scienze sociali con quelle naturali, non risparmia critiche alle correnti strutturaliste e funzionaliste che hanno dominato le teorie degli ultimi decenni, nonostante riconosca Norbert Elias come uno dei suoi maestri.\nDal punto di vista della scienza politica, Giddens \u00e8 l'ideatore principale della famosa \"terza via\", che ha trovato nella politica di Tony Blair la sua prima attuazione pratica.\nNel 1995 ha utilizzato il termine \"relazioni pure\", per indicare un ideale a cui convergono le relazioni interpersonali della modernit\u00e0."}
{"id": "917072", "revid": "196390", "url": "https://it.wikipedia.org/wiki?curid=917072", "title": "Nazionale di calcio delle Far Oer", "text": ""}
{"id": "917080", "revid": "253269", "url": "https://it.wikipedia.org/wiki?curid=917080", "title": "Charles Vidor", "text": "Biografia.\nDopo aver servito come soldato nella prima guerra mondiale, approd\u00f2 al cinema negli ultimi anni dell'epoca del muto, lavorando tra gli altri con Alexander Korda. Nel 1922 emigr\u00f2 negli Stati Uniti, dove lavor\u00f2 nei teatri come cantante sia lirico che corista. Approd\u00f2 a Hollywood per lavorare come assistente di Korda e, dopo aver realizzato un corto con i propri mezzi, attir\u00f2 l'attenzione della Universal che gli propose un primo contratto, ma ebbe modo di lavorare anche per altri studios.\nNel 1939 inizi\u00f2 a lavorare per la Columbia Pictures e vi rimase per una decina d'anni, nonostante i vivi disaccordi con il boss degli studi, Harry Cohn. Durante questo periodo lavor\u00f2 con Rita Hayworth in \"Seduzione\" (1940) e il loro sodalizio dar\u00e0 vita ad altre pellicole come \"Fascino\" (1944), \"Gli amori di Carmen\" (1948) e soprattutto \"Gilda\", noir del 1946.\nIn seguito a una controversia lavorativa, Vidor cit\u00f2 Cohn in tribunale e perse la causa, e il suo contratto con la Columbia venne rescisso nel 1948. Successivamente realizz\u00f2 per la MGM film di grande successo come \"Rapsodia\" (1954) con Elizabeth Taylor e \"Amami o lasciami\" (1955) con Doris Day.\nIl suo ultimo film fu \"Estasi\" (1960), una biografia del compositore Franz Liszt. Dopo le prime tre settimane di riprese Vidor ebbe un attacco cardiaco e il film fu concluso da George Cukor.\nSposato tre volte, i suoi figli e nipoti preferirono farsi strada nella ristorazione piuttosto che nel cinema, ottenendo un grande successo."}
{"id": "917081", "revid": "1048993", "url": "https://it.wikipedia.org/wiki?curid=917081", "title": "Cosetta Greco", "text": "Biografia.\nPartecipa ad un concorso per nuovi attori indetto dalla Scalera Film, debuttando nel cinema in piccole parti nel 1943, per poi essere scelta da Pietro Germi per una parte nel film \"La citt\u00e0 si difende\" del 1951.\nAttiva anche in televisione, \u00e8 stata nel 1959 fra gli interpreti dello sceneggiato televisivo \"Il romanzo di un maestro\"."}
{"id": "917082", "revid": "367445", "url": "https://it.wikipedia.org/wiki?curid=917082", "title": "Azienda Consorzio Trasporti Venezia", "text": ""}
{"id": "917084", "revid": "2192338", "url": "https://it.wikipedia.org/wiki?curid=917084", "title": "Nuraghes (traghetto)", "text": "Il Nuraghes \u00e8 un traghetto di propriet\u00e0 della compagnia Tirrenia CIN. \u00c8 stato costruito nei Fincantieri di Castellammare di Stabia ed \u00e8 stato varato nel gennaio 2004.\nCaratteristiche.\nPrima unit\u00e0 della classe omonima, il \"Nuraghes\" possiede un ponte auto in pi\u00f9 rispetto alla \"classe Bithia\"; grazie all'aggiunta di un ponte, raggiunge le 40.000 tonnellate di stazza lorda ed ha una maggiore capacit\u00e0 di carico merci, quasi 2.000 metri lineari che corrispondono a circa 140 semirimorchi, o una capacit\u00e0 di 1.085 autovetture, grazie anche ad un Car Deck mobile posto al ponte 4, numero che diminuisce a circa 200 auto con tutte le corsie merci occupate. Il numero massimo di passeggeri trasportabili \u00e8 di 3.000 unit\u00e0 (circa 300 in pi\u00f9 rispetto alla \"classe Bithia\"). La nave \u00e8 strutturata su nove ponti:\nPropulsione.\nNonostante l'aggiunta di un ponte e quindi dell'aumento del dislocamento, sono stati impiegati gli stessi motori diesel W\u00e4rtsil\u00e4 12V46C della classe Bithia. Anche in questo caso queste quattro unit\u00e0 generano pi\u00f9 di 51.000 kW di potenza, che permettono alla nave di raggiungere a pieno carico la velocit\u00e0 di crociera di 29 nodi (53,70\u00a0km/h).\nQueste prestazioni vengono sfruttate per le sole traversate diurne e in alta stagione, ovvero quando il traffico di passeggeri e veicoli giustifica il maggiore consumo di carburante, altrimenti i traghetti viaggiano ad una velocit\u00e0 che permette loro un maggior risparmio, compresa tra i 19 ed i 23 nodi, grazie all'utilizzo di due motori su quattro.\nServizio.\nIl \"Nuraghes\" venne varato da Fincantieri il 24 gennaio 2004 ed entr\u00f2 in servizio il 15 luglio sulla rotta Civitavecchia\u2013Olbia.\nIl 17 settembre 2004 il \"Nuraghes\", a due mesi dall\u2019entrata in servizio, fu speronato alle ore 20.00 dal traghetto \"La Superba\" della Grandi Navi Veloci durante la fase di ormeggio nel porto di Olbia. Il \"Nuraghes\" era ormeggiato al molo 3 dalla mattina ed era in attesa delle 23 per partire verso Civitavecchia. Al momento dello scontro erano presenti a bordo solo i membri dell'equipaggio. Il \"Nuraghes\" riport\u00f2 svariati danni a prua, alla console di comando, al posto di manovra e parzialmente verso poppa. Una scialuppa di salvataggio cedette affondando nel mare, mentre un gonfiabile rimase appeso a mezz'aria. Dopo gli accertamenti da parte del Registro Italiano Navale, il \"Nuraghes\" part\u00ec in ritardo verso lo scalo laziale. La colpa fu imputata al comando de \"La Superba\", il quale non avrebbe richiesto il supporto del rimorchiatore nonostante il maltempo.\nIl 21 giugno 2006, alle ore 13:00 circa, il \"Nuraghes\" proveniente da Civitavecchia fu speronato dal traghetto \"Moby Fantasy\", della Moby Lines, nel golfo di Olbia. La prua del \"Moby Fantasy\" apr\u00ec uno squarcio sulla fiancata della \"Nuraghes\", ma senza causare feriti gravi. Stando alla Procura, la responsabilit\u00e0 fu imputata al comando della nave Tirrenia, che non rispett\u00f2 la precedenza mantenendo la velocit\u00e0 di 28 nodi. Concausa fu anche la scarsa visibilt\u00e0 presente in quel momento all'interno del golfo. Secondo il PM non furono utilizzati i segnali sonori di emergenza e non vi furono adeguate comunicazioni radio.\nIl \"Nuraghes\" presta attualmente servizio sulla rotta Genova-Porto Torres.\nDal 1\u00ba giugno 2020 \u00e8 in servizio sulla Livorno-Olbia in sostituzione del Moby Tommy.\nNell\u2019estate 2021 \u00e8 in servizio sulla rotta Livorno-Olbia insieme alla gemella Sharden.\nDal 28 luglio 2021 \u00e8 ferma nel porto di Livorno a causa di un\u2019avaria ai motori e viene sostituita dalla nave Bithia, ma il 5 agosto rientra in linea."}
{"id": "917085", "revid": "1543377", "url": "https://it.wikipedia.org/wiki?curid=917085", "title": "Ponton", "text": "Ponton \u00e8 una frazione di Sant'Ambrogio di Valpolicella in provincia di Verona ubicata a circa 18\u00a0km dal capoluogo di provincia.\nCollocazione.\nPonton paese \u00e8 posto al confine della Valpolicella. A nord confina con la Val d'Adige, a ovest con il comune di Cavaion Veronese e ad Est con il comune di Pescantina.\nSi trova a circa 8\u00a0km dal Lago di Garda e questa sua particolare posizione, posta praticamente al centro tra Verona e il Lago di Garda, ne fa una zona con una buona quotazione edilizia.\nStoria.\nIl paese deve il suo nome al \"ponton\" che, in tempi antichi, era la barca usata per trasportare i marmi dal paese di Cavaion, all'epoca Cavajon (dove c'erano cave di marmo) fino a Sant'Ambrogio dove venivano lavorati. Il paese \u00e8 dedicato a Santa Maria Maddalena e conta circa 1500 abitanti.\nSport.\nCiclismo.\nA Ponton si disputa il \"Memorial Guido Zamperioli\", gara ciclistica riservata agli Under 23; nell'albo d'oro dei vincitori figurano i nomi di alcuni giovani corridori divenuti poi professionisti quali Daniele Colli, Daniel Oss, Simone Ponzi, Jacopo Guarnieri e Sonny Colbrelli."}
{"id": "917087", "revid": "131358", "url": "https://it.wikipedia.org/wiki?curid=917087", "title": "Galatasaray S.K.", "text": ""}
{"id": "917090", "revid": "1656773", "url": "https://it.wikipedia.org/wiki?curid=917090", "title": "Cypripedium calceolus", "text": "La scarpetta di Venere (Cypripedium calceolus ) \u00e8 una pianta della famiglia delle Orchidacee.\nDescrizione.\nPianta alta dai 20 ai 60\u00a0cm, con radice a rizoma orizzontale che si spande a tappeto. Predilige i terreni calcarei o raramente ghiaie. Le foglie sono oblunghe, di color verde smeraldo, in numero che varia da tre a cinque per stelo, dotate di marcate nervature. Stelo pubescente senza ramificazioni.\nI fiori sono molto vistosi, tanto da renderla la pi\u00f9 minacciata orchidacea italiana per la raccolta eccessiva. Sono strutturati in un primo verticillo esterno di due sepali color bruno violaceo (che in realt\u00e0 sarebbero tre perch\u00e9 il sepalo inferiore risulta dalla fusione di due distinti), e dal verticillo dei petali (anch'essi bruno-violacei) e del labello. Fiorisce tra maggio e luglio.\nIl labello \u00e8 giallo dorato, lungo dai 3 ai 5\u00a0cm, e d\u00e0 il nome alla pianta: all'interno \u00e8 vuoto e ricorda vagamente una pantofola (in greco \"pedion\", in latino \"calceolus\").\nRiproduzione.\nSi riproduce per impollinazione entomofila. Gli insetti pronubi (di solito piccoli imenotteri dei generi \"Andrena\", \"Lasioglossum\", \"Halictus\"), attratti dal colore, rimangono intrappolati nel labello e per uscirne devono strisciare contro gli stami, caricandosi di polline e favorendone la diffusione.\nDistribuzione e habitat.\nLa specie \u00e8 presente dall'Europa all'Asia. In Italia \u00e8 presente in tutto l'arco alpino e in tre stazioni appenniniche (Appennino abruzzese). Vive in sottoboschi umidi di latifoglie, conifere o faggete."}
{"id": "917091", "revid": "2373", "url": "https://it.wikipedia.org/wiki?curid=917091", "title": "Cromista", "text": ""}
{"id": "917093", "revid": "116945041", "url": "https://it.wikipedia.org/wiki?curid=917093", "title": "Albert Portas", "text": "Diventato professionista nel 1994, Portas \u00e8 stato il classico tennista da terra battuta, che ama giocare da fondo campo. Sui campi rossi si \u00e8 sempre difeso bene, tra l'altro senza mai raggiungere con continuit\u00e0 risultati di rilievo. Lo spagnolo ha per\u00f2 conquistato nel 2001 il prestigioso Amburgo Masters, partendo dalle qualificazioni (proprio come fece nel 1996 Roberto Carretero). In finale Portas si impose sul connazionale Juan Carlos Ferrero (4-6, 6-2, 0-6, 7-65, 7-5 il punteggio).\nQuella vittoria (che fra l'altro gli permise di arrivare alla diciannovesima posizione del ranking) resta il suo unico torneo vinto, in seguito lo spagnolo non \u00e8 pi\u00f9 stato in grado di ripetersi."}
{"id": "917096", "revid": "1634803", "url": "https://it.wikipedia.org/wiki?curid=917096", "title": "Gumpert Apollo", "text": "La Gumpert Apollo \u00e8 una vettura sportiva ad alte prestazioni prodotta dalla casa automobilistica tedesca Gumpert Sportwagenmanufaktur, successivamente rinominata in Apollo Automobil, tra il 2005 e il 2012.\nProgettazione.\nIl progetto ha preso il via nel 2002 con il nome in codice \"R1\" e l'idea di costruire un'auto da corsa omologata per uso stradale. Nello stesso anno, fu costruito un modello in scala 1:4 a partire dai disegni di Marco Vanetta, che port\u00f2 avanti questo progetto come tesi di laurea in design presso l'Universit\u00e0 delle scienze applicate di Monaco sotto la cura del professor Othmar Wickenheiser. La mente dietro il progetto era quella dell'ex dirigente di Audi Sport Roland Gumpert.\nNel 2003, dopo la fondazione della fabbrica, i primi disegni e modelli furono presentati al pubblico. Il prezzo \u00e8 stato quindi stimato tra 115.000 e 175.000 euro. Inizialmente sono stati progettati tre diversi motori, un V8 aspirato con una potenza 360 CV (279 kW), una sua versione turbo compressa con 460 CV (338 kW) e un V8 biturbo con 650 CV (478 kW).\nIl prototipo della Apollo, costruito a Ingolstadt, fu completato nel 2004. Contrariamente a quanto avviene nelle grandi aziende, la Gumpert lo ha utilizzato non solo per i test ma anche per le operazioni pubblicitarie al fine di promuovere il progetto. Durante un test promozionale con un giornalista, la vettura si schiant\u00f2 e fu cos\u00ec gravemente danneggiata che dovette essere ricostruita. Un altro prototipo di colore rosso fu completato nello stesso periodo e fu guidato dal pilota belga Ruben Maes che si classific\u00f2 al terzo posto alla Divinol Cup nel marzo 2005, sul circuito di Hockenheim.\nIl modello di pre-produzione della Apollo, molto simile alla sua forma finale, \u00e8 stato presentato nel 2005. Le differenze con i prototipi erano, tra le altre cose, che questo modello ora aveva una monoscocca, le porte ad ali di gabbiano si aprivano al centro del tetto e il diffusore e il labbro anteriore erano ridimensionati. L'abitacolo era mascherato ed \u00e8 stato ampiamente rivisto prima dell'inizio della produzione.\nProduzione.\nL'inizio ufficiale della produzione in serie \u00e8 avvenuto il 21 dicembre 2005 nello stabilimento Gumpert di Altenburg. La linea di produzione \u00e8 stata progettata per una capienza di circa 60 veicoli all'anno, l'auto poteva essere ampiamente personalizzata dal cliente grazie al processo di assemblaggio artigianale. Il prezzo della Apollo nelle fasi iniziali della produzione era pari a 198.000 euro IVA esclusa. Poich\u00e9 il progetto prevedeva che si trattasse di un'auto da corsa pronta per la pista, l'allestimento base era inizialmente molto minimale per risparmiare peso. Pertanto non erano previsti, tra le altre cose, un climatizzatore e un sistema di navigazione, installabili solo come optional.\nL'assemblaggio a mano non imped\u00ec al piccolo produttore di auto sportive di offrire anche alcuni pacchetti di accessori. Oltre alla versione base, c'era una versione pista che includeva, ad esempio, un cric pneumatico per facilitare il cambio gomme e un sistema di estinzione delle fiamme da utilizzare in caso di incidente. Dal 2007 Gumpert ha offerto anche una versione sportiva, che si collocava tra la versione da corsa e la versione base. Come pista di prova per lo sviluppo della Apollo sono stati utilizzati la pista e il piazzale dell'aeroporto di Lipsia-Altenburg. Generalmente le presentazioni dei modelli della Apollo a giornalisti e clienti avevano luogo proprio in quell'aeroporto.\nNel 2008 alla 24 ore del N\u00fcrburgring, Heinz-Harald Frentzen, Dirk M\u00fcller, Marcel Engels e Dominik Schwager hanno preso il via con una Apollo. Il motore utilizzato adottava una tecnologia ibrida di recente sviluppo, oltre a un motore V8 biturbo da 3,3 litri con 520 CV (382 kW) la Apollo montava anche un motore elettrico da 100 kW e una batteria di trazione della GAIA. Tuttavia, per tutta la gara la vettura ha dovuto affrontare problemi di trasmissione legati al motore a combustione convenzionale ed \u00e8 stata mantenuta in gara dal solo motore elettrico. Grazie alla sostituzione di alcune componenti raggiunse la bandiera a scacchi, ma non entr\u00f2 pi\u00f9 nella classifica.\nNel 2009 la Gumpert ha svelato per la prima volta al Motor Show di Ginevra la variante denominata Apollo Speed. Contrariamente alle altre varianti del modello, questa non era orientata verso la velocit\u00e0 in curva, ma all'accelerazione e alla velocit\u00e0 massima. Per raggiungere questo obiettivo, l'assetto della Apollo \u00e8 stato ribassato di nove millimetri e l'aerodinamica migliorata. Il disegno dei passaruota \u00e8 stato modificato, c'erano copri-ruota aerodinamici fissi sulle ruote anteriore e co-rotanti sulle ruote posteriori, un'ala posteriore regolabile e un sottoscocca carenato. I fanali posteriori erano particolarmente differenti rispetto alle altre varianti.\nNel 2010 la Apollo ha subito un leggero restyling nella parte anteriore e posteriore. Le prese d'aria sono state allargate, i passaruota cambiati, le luci diurne erano ora a LED. Il cambiamento pi\u00f9 evidente nella parte posteriore \u00e8 stato lo scarico con quattro terminali. All'interno, la monoscocca \u00e8 stata allargata per dare pi\u00f9 spazio al guidatore e al passeggero. La potenza del motore \u00e8 stata portata a 700 CV con l'utilizzo di nuove valvole di ricircolo e di un sistema di raffreddamento migliorato.\nNel 2012 \u00e8 stata presentata la Apollo R, una versione estrema destinata all'utilizzo solamente su pista con un peso ridotto e una potenza portata 860 CV (633 kW) grazie a nuovi terminali di scarico. Oltre all'incremento di potenza segue una riduzione di peso a 1100 kg con l'eliminazione del sedile del passeggero e dei pannelli antirombo e l'utilizzo di pannelli scorrevoli in lexan invece dei classici i finestrini. Il telaio \u00e8 stato rinforzato per poter partecipare a competizioni GT e vede l\u2019utilizzo di una roll-bar. I comandi del cambio sono stati spostati al volante, permettendo cos\u00ec di eliminare la leva e il pedale della frizione. Direttamente da questa versione deriva l'edizione speciale denominata Apollo Enraged\",\" limitata a soli tre esemplari, in cui il motore V8 da 4,2 litri raggiunge una potenza di 780 CV (574 kW), rendendola la Apollo stradale pi\u00f9 potente mai prodotta.\nA causa del fallimento per insolvenza dichiarato dalla Gumpert, la produzione \u00e8 stata interrotta nel 2013. Il nuovo proprietario annunci\u00f2 all'inizio del 2014 che la produzione sarebbe ripresa in un'altra sede, cosa che mai avvenne. Alla fine, i diritti della Apollo furono rivenduti a un investitore di Hong Kong. Al salone di Ginevra 2016, \u00e8 stata presentata una versione rivista della Apollo con il nome di Apollo N e il noto motore V8 da 4,2 litri, ma non arriv\u00f2 mai alla fase di produzione.\nCaratteristiche tecniche.\nLa versione base della Apollo ha una potenza di 650 CV (478 kW) con una coppia massima di 850 Nm a 4500 giri/min. Inoltre, sono disponibili motori con 750 CV (551 kW) o 800 CV (588 kW). La potenza viene trasmessa tramite un cambio sequenziale a 6 marce. Il pacchetto sportivo presentato al salone dell'automobile di Ginevra 2007 comprende l'unit\u00e0 con una potenza da 700 CV (515 kW), l'ala posteriore e un cric pneumatico per il sollevamento della vettura. Il motore da (588 kW) \u00e8 disponibile sulla Apollo Race. Tutti i motori si basano su un V8 Audi da 4,2 litri, ma solo il blocco motore, l'interno \u00e8 stato realizzato appositamente per la Apollo.\nIl corpo vettura si basa su un telaio tubolare, si tratta di circa 200 tubi in acciaio al nichel-cromo-molibdeno con diametri di tubo di 25, 35 e 45 mm e uno spessore da 1 a 2 mm saldati insieme. All'interno del telaio \u00e8 presente una monoscocca in fibra di carbonio del peso di 23 kg, che garantisce ulteriore rigidezza. Queste due componenti combinate possono resistere ad accelerazioni fino a 50 G. Nella parte anteriore del telaio \u00e8 presente un paraurti, che si deforma in caso di incidente e assorbe la maggior parte dell'energia di impatto. La carrozzeria \u00e8 realizzata in vetroresina rinforzata con la fibra di carbonio. Secondo il produttore di auto sportive, la carrozzeria \u00e8 aerodinamicamente ottimizzata in modo che, alla velocit\u00e0 di 270 km/h, la pressione di contatto generi una tale forza da permettere all'effetto suolo di sostenere l'intero peso dell'auto, ci\u00f2 significa che la Apollo si potrebbe guidare sul soffitto.\nIl veicolo \u00e8 equipaggiato con pneumatici Pirelli di dimensioni 255/35 all'anteriore e 345/55 al posteriore su ruote da 19 pollici o con pneumatici Michelin di dimensioni 265/30 all'anteriore e 345/30 al posteriore sempre su ruote da 19 pollici. Per la fase di decelerazione, \u00e8 dotata di dischi scanalati ventilati con un diametro di 380 mm e pinze fisse a 6 pistoncini in combinazione con l'ABS.\nPrestazioni.\nLe prestazioni della vettura sono le seguenti:\nGumpert Apollo:\nGumpert Apollo S: \nGumpert Apollo Enraged:\nAttivit\u00e0 sportiva.\nNel 2005 una Gumpert Apollo appositamente preparata partecip\u00f2 alla Divinol Cup pilotata dal pilota belga Ruben Maes che \u00e8 arrivato terzo sul circuito di Hockenheim."}
{"id": "917098", "revid": "599013", "url": "https://it.wikipedia.org/wiki?curid=917098", "title": "F\u00e9lix Mantilla", "text": "Carriera.\nDiventato professionista nel 1993, Mantilla ha vinto il suo primo torneo nel 1996, a Porto. Quello \u00e8 stato il primo di dieci titoli conquistati (tra cui il Master di Roma, vinto nel 2003 dopo aver sconfitto in finale Roger Federer). Lo spagnolo ha offerto il meglio di s\u00e9 sui campi in terra, tant'\u00e8 vero che tutti i suoi successi sono arrivati su questa superficie. Nel 1998 Mantilla arriv\u00f2 in semifinale al Roland Garros, perdendo da Carlos Moy\u00e1. Sempre nel 1998 \u00e8 stato numero 10 al mondo, suo \"best ranking\".\nDopo gli US Open del 2005 Mantilla si \u00e8 preso una lunga pausa dai campi per recuperare da persistenti problemi fisici, ma soprattutto da un melanoma; nel 2007, sceso ormai oltre il 200 posto nel ranking ATP \u00e8 tornato al tennis giocato disputando il torneo challenger di Monza eliminato al secondo turno. Poi ha giocato il challenger di Reggio Emilia, dove \u00e8 arrivato fino alla finale, perdendola."}
{"id": "917100", "revid": "519091", "url": "https://it.wikipedia.org/wiki?curid=917100", "title": "Kenneth Vermeer", "text": "Carriera.\nClub.\nAjax.\nProdotto del vivaio dell'Ajax, dopo due stagioni in prima squadra, nel 2007 passa in prestito al Willem II Tilburg. Torna all'Ajax nel 2008 e nel 2011 diventa titolare Il 15 maggio vince l'Eredivisie nello scontro diretto vinto per 3-1 contro il Twente.\nNell'estate 2011, in seguito al trasferimento alla Roma del numero uno Maarten Stekelenburg, l'allenatore Frank de Boer comunica, alla vigilia della Supercoppa d'Olanda, la promozione di Vermeer al ruolo di portiere titolare dei lancieri. Il 30 luglio perde proprio la Supercoppa d'Olanda contro il per 2-1. Il 2 maggio 2012 vince la sua seconda Eredivisie con l'Ajax e il 5 maggio 2013 la terza.\nFeyenoord e Bruges.\nDopo aver vinto un altro campionato, il 1\u00ba settembre 2014 viene ufficializzato il suo passaggio al Feyenoord sulla base di un contratto quadriennale. Si conquista subito il posto da titolare giocando in tutto 41 partite. Il 6 giugno 2016 rinnova fino al 2020. Nel primo semestre del 2018 gioca in prestito al prima di far ritorno a Rotterdam dove l'anno seguente si riconquista il posto da titolare.\nLos Angeles.\nNel gennaio del 2020 si svincola dal Feyenoord per firmare con il un contratto con scadenza 31 dicembre 2022. Il 17 aprile 2021 risolve il suo contratto con la societ\u00e0 californiana.\nNazionale.\nCon la Nazionale Under-21 ha vinto il campionato d'Europa di categoria nel 2006 e nel 2007. Nel 2008 ha preso parte, con la Nazionale Under-23, al torneo calcistico dei Giochi della XXIX Olimpiade a Pechino.\nIl 14 novembre 2012 esordisce con la Nazionale maggiore nell'amichevole giocata ad Amsterdam contro la Germania (0-0).\nStatistiche.\nPresenze e reti nei club.\n\"Statistiche aggiornate al 20 dicembre 2020.\""}
{"id": "917101", "revid": "228587", "url": "https://it.wikipedia.org/wiki?curid=917101", "title": "Assistente sociale", "text": "Un assistente sociale, nei vari ordinamenti giuridici, \u00e8 un professionista che opera nel campo del lavoro sociale (\"social work\") e dei servizi sociali.\nStoria.\nCon l'affermazione progressiva della famiglia come gruppo sociale intermedio, si diffusero i primi sistemi rudimentali di mantenimento, per es. l'adozione nell'antica Roma. Con la diffusione del cristianesimo, a causa del complesso apparato amministrativo che molti vescovi si ritrovarono a gestire, fu necessario affiggere un albo, che comprendeva i nominativi di donne, principalmente vedove o diaconesse, selezionate secondo determinati requisiti e che non si occupavano solo di elemosine, bens\u00ec di \u00abtutti i problemi connessi con l'indigenza cos\u00ec come si intende il servizio sociale\u00bb.\nLe vedove erano alle dirette dipendenze dei diaconi anch'essi dediti al servizio della carit\u00e0. Nel 787 d.c. fu fondato a Milano il primo brefotrofio. Durante il medioevo i servi della gleba venivano nutriti e curati dal feudatario locale mentre con l'avvento dell'et\u00e0 moderna a causa dell'abolizione dei feudi nasceva il lavoro salariato. Sempre durante il medioevo occorre accennare alla fioritura di monasteri che diventano sempre pi\u00f9 un punto di riferimento per i poveri in fuga delle campagne. A partire dal XV secolo, che chiude l'avvio a una nuova fase economica, i governi locali tentano di regolare l'economia a discapito dei gruppi di interesse quali le gilde e le corporazioni delle arti e dei mestieri. \nIn et\u00e0 moderna, con l'affermarsi ed il rafforzarsi dello Stato nazionale laico e l'estensione dell'industria manifatturiera, il lavoro divenne usurante e si estesero anche al resto d'Europa i principi dell'ideologia liberale e del controllo sociale della povert\u00e0 . Quindi venne autorizzata una politica custodialistica il cui costo doveva gravare sui poveri stessi: sorsero una serie di edifici tra cui ospizi, manicomi e case di lavoro da cui le persone non potevano pi\u00f9 licenziarsi. La secolarizzazione cio\u00e8 il processo di trasformazione delle forme di vita religiosa a quella di tipo laica, fu accelerata con la soppressione degli ordini religiosi, prima e dopo la rivoluzione francese, e dal movimento illuminista che insisteva sul diritto all'assistenza, sulla proibizione dell'elemosina e sul mutamento della carit\u00e0 privata all'assistenza pubblica.\nIl passaggio dall'assistenza privata a quella pubblica avviene durante il XIX secolo quando sulla spinta degli ideali dell'illuminismo europeo si giunse a istituzionalizzare l'assistenza assicurando da una parte i servizi essenziali alla persona e allo stesso tempo ponendo sotto controllo il comportamento degli assistiti. In questo modo il servizio sociale assistenziale passa dal monopolio ecclesiastico alla competenza dello Stato laddove la figura del responsabile della cura non \u00e8 pi\u00f9 la religiosa ma l'assistente laico, cio\u00e8 l'antenato storico dell'attuale figura dell'assistente sociale.\nLa gestione della beneficenza durante l'occupazione francese diventa uno dei mezzi per assicurare il consenso: l'istituzione di pensioni a invalidi e vedove di guerra, la fondazione di orfanotrofi e ospedali militari, la costituzione di un fondo pensioni attraverso trattenute su tutti gli stipendi dimostrano come si tendesse a proteggere proprio quei ceti, borghesi civili e militari, che avevano sostenuto la politica napoleonica.\nIl legislatore perci\u00f2 ebbe bisogno di uomini (e donne) che mediassero per suo conto con l'elettorato. A tale scopo nel 1806 si istitu\u00ec a Napoli il Ministero dell'interno con compiti di vigilanza sugli stabilimenti di beneficenza. Nel 1809 il Consiglio generale di amministrazione degli ospizi, composto da tre cittadini e dall'intendente come presidente, sostitu\u00ec nelle funzioni il Tribunale misto del Concordato del 1741.\nIl concetto di \u201cassistenza\u201d fu introdotto da Cesare Correnti nel 1848, l'adozione del termine \u201cservizio\u201d avvenne su emulazione degli stranieri, e pi\u00f9 precisamente dalla \"I Conferenza internazionale di servizio sociale\" che si svolse a Parigi: \u00abIl servizio sociale \u00e8, secondo la definizione di Guy de Mechois, l'arte che utilizza la conoscenza e la scienza delle relazioni umane e l'abilit\u00e0 di stabilirne, per mobilitare le capacit\u00e0 proprie ad ogni soggetto, ad ogni gruppo ed all'insieme degli uomini in vista del pi\u00f9 grande benessere di tutti\u00bb.\nCon l'approvazione della legge 17 luglio 1890 n. 6972 (detta \"legge Crispi\" dal suo promotore Francesco Crispi) si accentu\u00f2 notevolmente l'intervento dello Stato nella vita delle opere pie che divennero in seguito a ci\u00f2 \"Istituzioni di pubblica assistenza e beneficenza\" (IPAB). Inoltre fu istituito il cd. \"domicilio di soccorso2 che stabiliva, nel caso di cambio di residenza, quale tra i due comuni di residenza e di origine dell'interessato sia tenuto a prestare l'assistenza.\nQuando lo Stato assunse le funzioni relative all'assistenza pubblica, in Europa gi\u00e0 sul finire del XIX secolo, ed in Italia nel primo dopoguerra, si delineo la possibilit\u00e0 di introdurre delle prove selettive ai fini dell'accesso e della conclusione dei cicli di studi. \u00abA questa necessit\u00e0 fa fronte il Partito Nazionale Fascista che nel 1928, con la collaborazione della Confederazione dell'Industria, istituisce presso Gregorio al Celio in Roma la prima scuola per assistenti sociali di fabbrica con lo scopo di preparare tecnicamente e spiritualmente il personale femminile che \u00e8 chiamato a svolgere nelle fabbriche una delicata opera di assistenza sociale ai lavoratori\u00bb.\nRisulta che, oltre a Gregorio al Celio, un'altra scuola fu operativa per breve tempo organizzato dall'Istituto italiano per l'assistenza sociale a Milano in via Piatti, 4 diretta da Paolina Tarugi svolgendo il servizio sociale \u00aba favore delle donne dei combattenti che erano state assunte al lavoro nei posti lasciati liberi dagli uomini sotto le armi\u00bb.\nLe assistenti sociali trovarono collocazione presso le aziende (media e grande industria), presso gli enti parastatali quali l'ONMI (opera nazionale maternit\u00e0 infanzia) che raccoglieva tutte le competenze del settore dell'infanzia, presso il Tribunale per i Minorenni e gli Istituti di osservazione (a partire dal 1934), presso gli enti pubblici assicurativi quali INPS, INAIL, INAM, ICIAP ed ENAOLI:\n\u00abLa nostra legislazione [\u2026] \u00e8 costituita dal complesso delle norme giuridiche che riguardano l'assistenza, la previdenza e il servizio sociale: protezione per la maternit\u00e0 e infanzia, assicurazioni contro gli infortuni, assicurazione contro la vecchiaia, l'invalidit\u00e0, malattia, disoccupazione involontaria, mutualit\u00e0 scolastica, collocamento dei disoccupati, istituzioni di assistenza e previdenza, Opera Nazionale Dopolavoro, scuole secondarie di avviamento professionale\u00bb. Al 31 dicembre del 1942 il servizio sociale esisteva in 1308 fabbriche in favore di 900.000 operai.\nL'assistenza non si limit\u00f2 al settore industriale. Fin dal 1935 gli uffici distrettuali di servizio sociale ubicati presso gli istituti di patronato si occuparono del servizio sociale per minorenni di condotta irregolare, ovvero abbandonati o fermati dalla pubblica sicurezza o comunque in attesa di provvedimento dell'autorit\u00e0 giudiziaria che era assolto e comunque non ritenuto socialmente pericoloso era affidato alle case di rieducazione tramite gli Udss, i pi\u00f9 pericolosi invece erano relegati nei riformatori cio\u00e8 il carcere minorile.\nCon la proclamazione dell'Impero, il regime fascista assunse un atteggiamento antagonista verso la Chiesa, e infatti la legge 03-06-1937 n. 847 cambiava la denominazione di congregazione di carit\u00e0 con quella di \"Ente Comunale di Assistenza.\" Dopo l'8 settembre 1943, molte assistenti sociali continuarono a lavorare gratuitamente e con spirito di abnegazione. Si legge nel verbale della Repubblica dell'Ossola il 07.10.44 della nomina di un commissariato all'assistenza presieduto da Amelia Valli con funzioni di cura e di relazioni pubbliche con le mutue, le assicurazioni e le organizzazioni assistenziali e culturali di lavoratori.\nNel 1945 la Scuola Superiore di Assistenza Sociale Onarmo riceve in consegna l'eredit\u00e0 di quella di Gregorio al Celio. Nel 1948 l'assistenza sociale fu riconosciuta come diritto dei cittadini e fu disciplinata dall'art. 38 della Costituzione. Leggendo gli atti dell'Assemblea Costituente non si trovano quasi mai dei termini come \"assistenti sociali\" o di \"operatori sociali\" eccetto in riferimento agli enti privati: \u00abtutti i professionisti sentono il bisogno di godere della fiducia dei propri assistiti, come del pari gli enti e gli assicurati sentono il bisogno di scegliere i professionisti in base al merito\u00bb, si intende invece la disciplina quasi sempre alla stregua di solidariet\u00e0 sociale tra cittadini (art. 3), in tale cornice rimane \"imprigionata\" la figura dell'assistente sociale, non ancora inquadrato legalmente, perch\u00e9 considerato un soggetto di diritto privato.\nI costituenti decisero di conseguenza di esprimere il medesimo concetto con \u00abdizioni diverse\u00bb e pi\u00f9 precisamente nell'art. 38 dove si legge \u201cassistenza\u201d e nell'art. 117 dove si legge \u201cbeneficenza\u201d. La differenza \u00e8 che \u00abmentre la beneficenza ha sempre scopo di riparazione, l'assistenza avrebbe scopo di prevenzione e si avvicinerebbe alle varie forme di previdenza\u00bb. Precedentemente \u00abil mantenimento degli inabili al lavoro ha sempre trovato la sua disciplina giuridica nella legge di pubblica sicurezza\u00bb e nel codice civile artt. 2114 e 2123. Secondo Ferdinando Terranova \u00able leggi che il fascismo ha posto in essere sono conservate intatte nell'ordinamento giuridico post-fascista\u00bb. Nel 1949 fu avanzata la proposta di istituire un Ministero di assicurazioni sociali \u201cche mira all'unificazione di tutte le istituzioni di protezione sociale\u201d.\nNegli anni cinquanta gli assistenti sociali sono all'incirca 1100 dei quali circa 500 usciti dalla scuola di Gregorio al Celio dal 1928 al 1943, oltre 350 diplomati dalle diverse scuole nel quinquennio 1946-50 e 250 e forse pi\u00f9 i non diplomati\u00bb. Tuttavia \u00abil processo di ideologizzazione politica per la categoria degli assistenti sociali, pu\u00f2 essere fatto risalire al momento in cui gli studenti di alcune scuole di servizio sociale, parallelamente ad altri movimenti di opinione, iniziarono a porre in atto delle strategie di contrasto alla cultura dominante, nonch\u00e9 per crearsi degli spazi autonomi all'interno delle relative strutture scolastiche\u00bb..\nNegli anni settanta il servizio sociale, quindi, vive un momento di crisi in quanto, nel tentativo di assumere pattern di rivendicazione sociale, si ritrova politicizzato e condizionato da ideologie utopistiche e illiberali. \u00abL'ambiguit\u00e0 della professione si manifesta anche quando alcuni assistenti sociali impegnati politicamente vogliono fare la rivoluzione strumentalizzando gli utenti senza impegnarsi a coinvolgere nel processo di giuste rivendicazioni, le forze democratiche e sindacali che possono concretamente sostenere e difendere i diritti di chi \u00e8 emarginato\u00bb. \u00abLa politicizzazione indiscriminata di ampi settori della professione, che avvenne in quegli anni, comport\u00f2 la crisi del ruolo professionale ed il rifiuto delle tecniche tradizionali del lavoro sociale, con il conseguente blocco di qualsiasi processo di professionalizzazione\u00bb.\nNuovi aggiornamenti si ebbero negli anni ottanta e anni novanta, prima con il riconoscimento legale del diploma universitario triennale in servizio sociale (D.U.S.S.), ossia del diploma triennale di assistente sociale riconosciuto ai sensi del DPR 15 gennaio 1987, e delle modifiche apportate dal D.P.R. 5 luglio 1989, n. 280. Con le riforme degli enti locali e l'istituzione nel 1992 delle Aziende Sanitarie Locali riformate con decreti legislativi del 1992 e 1999. Il 23 marzo del 1993 con legge n.84 \u00e8, inoltre, istituito l'Ordine degli Assistenti Sociali, che successivamente approva il relativo Codice Deontologico.\nUna legge quadro, che definisse l'assistenza sociale come obbligatoria per assicurare un livello minimo dignitoso della vita indistintamente, \u00e8 arrivata solo nel 2000 (Legge 8 novembre 2000, n. 328 \"\"Legge quadro per la realizzazione del sistema integrato di interventi e servizi sociali\"). Diverse regioni italiane si sono dotate di norma \"ad hoc\", ad esempio nella Regione Marche venne emanata la legge regionale 13 del 20 giugno 2003 che istitu\u00ec l'Azienda Sanitaria Unica Regionale altrimenti detta ASUR.\nDescrizione e caratteristiche.\nSvolge la propria attivit\u00e0 nell'ambito della comunit\u00e0, a favore di individui, gruppi e famiglie, per prevenire e risolvere situazioni di bisogno, aiutando gli individui nell'utilizzo personale e sociale delle risorse, organizzando e promuovendo interventi e servizi e adattandoli alle particolari situazioni di bisogno, con particolare attenzione alle esigenze di autonomia e responsabilit\u00e0 delle persone, in un'ottica di valorizzazione di tutte le risorse della comunit\u00e0. Ha il compito di valorizzare la persona, la soggettivit\u00e0, la capacit\u00e0 di assunzione di responsabilit\u00e0, li sostiene nell'uso delle risorse proprie e della societ\u00e0 nel prevenire ed affrontare situazioni di bisogno o di disagio e nel promuovere ogni iniziativa atta a ridurre i rischi di emarginazione.\nNel mondo.\nItalia.\nL'assistente sociale \u00e8 un professionista che opera con autonomia tecnico-professionale e di giudizio in tutte le fasi dell'intervento per la prevenzione, il sostegno ed il recupero di persone, famiglie, gruppi e comunit\u00e0 in situazione di bisogno e di disagio e pu\u00f2 svolgere attivit\u00e0 didattico-formative, per l'esercizio dell'attivit\u00e0 \u00e8 inoltre necessario iscriversi ad apposito albo professionale, istituito nel 1993. Le prerogative, sono stabilite dalla legge 23 marzo 1993 n. 84, \u00e8 dal Decreto del Presidente della Repubblica 5 giugno 2001, n. 328. La suddivisione in due sezioni\u00a0\u2013 A \u201cAssistente sociale specialista\u201d B \u201cAssistente sociale\u201d dell'Albo Professionale non ha, ad oggi, trovato riscontri, se non in casi isolati, nello svolgimento dell'attivit\u00e0 professionale.\nDisciplina normativa.\nLa figura non aveva mai avuto un pieno riconoscimento giuridico: infatti gli \"assistenti sociali\" erano essenzialmente dei privati. Inoltre non erano previsti particolari titoli n\u00e9 competenze.\nCon l'emanazione del Decreto del presidente della Repubblica 15 gennaio 1987 n. 14, a partire da quello stesso anno divenne obbligatorio conseguire apposita abilitazione mediante il superamento di un esame.Diventava cos\u00ec necessario, per poter essere definiti assistenti sociali, il conseguimento di apposito diploma, sulla base dell'art. 9 del D.P.R. 10 marzo 1982 n. 162.Il D.P.R. introdusse il requisito del conseguimento di diploma universitario rilasciato dalle scuole dirette ai fini speciali universitarie, il quale costituisce l'unico titolo abilitante per l'esercizio della professione di assistente sociale.(art. 1). Tuttavia esso riconosceva efficacia giuridica al diploma di assistente sociale, comunque conseguito precedentemente all'entrata in vigore del citato decreto. (art. 4).\nInoltre, un apposito regolamento sull'esame di stato per l'abilitazione all'esercizio della professione di assistente sociale venne emanato solo verso la fine degli anni novanta del XX secolo con decreto del MIUR n.155/1998, quindi si presume che fossero abilitati \"de iure\" tutti gli studenti che si erano diplomati nelle scuole superiori di servizio sociale, cd. scuole dirette a fini speciali.\nL'art. 3 della tab. XLIV allegata al decreto MURST del 23 luglio 1993 (pubblicato G.U. -serie speciale- n.118 del 23 maggio 1994) aveva disposto che ai fini del proseguimento degli studi il corso di diploma universitario in Servizio Sociale (D.U.S.S.) era riconosciuto affine ai corsi di laurea in Sociologia e Scienze Politiche. Per diventare assistente sociale a partire dal 1990 divenne necessario conseguire un diploma universitario, secondo la legge 19 novembre 1990, n. 341. La professione venne riconosciuta tale ai sensi della legge 23 marzo 1993 n. 84 (\"Ordinamento della professione di Assistente Sociale e istituzione dell'Albo professionale\").\nIl corso di studio in \"Scienze del servizio sociale\" (in alcuni atenei detto semplicemente \"Servizio Sociale\"), quale corso di laurea a tutti gli effetti, era stato istituito ex D.M. MIUR 3 novembre 1999 n. 509.\nFormazione.\nLa professione dell'assistente sociale pu\u00f2 essere esercitata in forma autonoma o di rapporto di lavoro subordinato. Nella collaborazione con l'autorit\u00e0 giudiziaria, l'attivit\u00e0 dell'Assistente Sociale ha esclusivamente funzione tecnico-professionale.\nPer l'iscrizione di cittadini extracomunitari negli albi professionali si veda l'art. 26 del d.lgs 25 luglio 1998 n. 286.\nIl percorso formativo dell'assistente sociale \u00e8 strutturato su pi\u00f9 livelli:\nSviluppo storico della formazione professionale dell'assistente sociale:\nAttivit\u00e0.\nL'assistente sociale generalmente opera in aree di conoscenza scientificamente fondate all'interno delle scienze sociali.\nGli interventi dell'assistente sociale, in generale, si possono distinguere a seconda dei ruoli:\nSono molteplici le aree di intervento che possono coinvolgere un assistente sociale. Il lavoro di questo professionista pu\u00f2 essere svolto sia nell'ambito sociale o integrato con la sanit\u00e0, sia nel settore amministrativo e contabile della P.A.. Le principali categorie di utenza che frequentano i servizi sociali sono:\nL'assistente sociale pu\u00f2 operare in diversi settori ed enti sia pubblici che privati. Tra questi ricordiamo:\nRetribuzione.\nRetribuzione in percentuale:\nIl dibattito sulla figura.\n\u00c8 stato osservato, riguardo all'utilizzo del termine, che:\n\u00abInnanzi tutto osserviamo che si \u00e8 scelto il sostantivo \"assistente\" invece che \"consigliere\" o \"consultore\" o \"consulente\". La ragione \u00e8 che l'assistente sociale non si limita solo a consigliare ma opera e coopera insieme al soggetto assistito sia singolo che come gruppo. Ecco perch\u00e9 l'assistente \u00e8 anche denominato operatore sociale o lavoratore sociale e la sua attivit\u00e0 si richiama ad un servizio. [\u2026] L'appellativo si giustifica da una parte che \u00e8 posto dalla societ\u00e0 (lo Stato) e dall'altra che persegue fini sociali\u00bb\nDesta comunque perplessit\u00e0 il fatto che l'assistente sociale sia una professione di tipo intellettuale. Si potrebbe aggiungere ancora che alcune professioni come l'avvocato e il medico sono denominate \u201cintellettuali\u201d dal codice civile, mentre l'assistente sociale ha ottenuti i propri riconoscimenti in base a decreti legge quindi in ambito di diritto pubblico. \u00c8 chiara, dunque, la prevalenza dell'elemento pubblico nel servizio sociale.\nNel servizio sociale le conoscenze tendono a essere eclettiche, cio\u00e8 attingono da una serie di modelli e teorie di diverse discipline accademiche e professionali. Si distinguono, tra l'altro, in:\nSecondo Annalisa Zambotti, l'assistente sociale specialista \u00e8 competente in:"}
{"id": "917104", "revid": "767487", "url": "https://it.wikipedia.org/wiki?curid=917104", "title": "Cara sposa", "text": "Cara sposa \u00e8 un film italiano del 1977 diretto da Pasquale Festa Campanile.\nTrama.\nMilano. Alfredo esce dal carcere dopo aver scontato una pena per maltrattamenti inflitti alla moglie Adelina. All'uscita, si trova davanti proprio la moglie, che gli comunica chiaramente che non intende pi\u00f9 vivere con lui. La donna, infatti, si \u00e8 rifatta una vita con un certo Giovannino, un tassista che compensa la mancanza di affettuosit\u00e0 con un forte senso delle necessit\u00e0 familiari. Alfredo, anche approfittando del fatto che Adelina e Giovannino non possono sposarsi prima della concessione del divorzio, avvicina il figlio Pasqualino e lo affascina con regali ed esibizioni di fantasia, sino al punto di fargli trascorrere una giornata nei dintorni di Tunisi. Adelina resiste a lungo, e a volte reagisce persino con violenza alla corte del legittimo marito. Un giorno per\u00f2 Alfredo va a scuola a prendere Pasqualino ma viene scambiato da alcuni passanti per un rapitore: raggiunto e malmenato, viene salvato in extremis da peggiori conseguenze proprio da Adelina: forse il segnale di un ravvicinamento dei due.\nProduzione.\nIl film \u00e8 stato ambientato nella citt\u00e0 di Milano, a parte la gita nei dintorni di Tunisi di padre e figlio e quella a Torre d'Oglio in provincia di Mantova, nei pressi del ponte di barche. Si notano via Melchiorre Gioia, dove lavora la moglie, all'angolo con via G.B. Pirelli, proprio di fronte alla Torre Servizi Tecnici Comunali. L'abitazione del marito \u00e8 a Porta Ticinese sul Naviglio Grande."}
{"id": "917107", "revid": "767487", "url": "https://it.wikipedia.org/wiki?curid=917107", "title": "Come perdere una moglie... e trovare un'amante", "text": "Come perdere una moglie... e trovare un'amante \u00e8 un film del 1978 diretto da Pasquale Festa Campanile.\nTrama.\nIl dottor Castelli \u00e8 un dirigente pubblicitario della ditta romana \"Il latte di salute\" che, rientrato a casa in anticipo a causa d'un incidente automobilistico con Eleonora Rubens, giovane olandese abbandonata dal marito, sorprende la moglie americana in intimit\u00e0 con l'idraulico. Abbattuto per il tradimento, Castelli si sottopone alle cure dello psicanalista dottor Rossini, che gli prescrive un periodo di riposo in montagna in Val Malenco, presso la baita dei coniugi Anselmo e Anita. Lo stesso psicanalista invia anche l'appariscente Eleonora nello stesso luogo. I due cuori solitari sono destinati a incontrarsi, ovviamente dopo numerosi equivoci: infatti Alberto, prima di trovare la strada del letto di Eleonora, trover\u00e0 quello di Marisa, andata a trovare Eleonora e che rimane a dormire nella sua camera, poi s'accoppier\u00e0 persino con la mastodontica padrona di casa. Un incidente sciistico unir\u00e0 Alberto ed Eleonora in un gelido pagliaio, da dove i soccorritori li trasporteranno in ospedale per un matrimonio in \"articulo mortis\" che i due, una volta tornati a Roma, accetteranno entusiasti.\nColonna sonora.\nLa musica dei titoli di testa del film \u00e8 la canzone \"Golosona\", cantata da Johnny Dorelli e contenuta nell'album \"Giorgio\" e nel singolo \"Golosona/Cenerentola di mare\", entrambi pubblicati nel 1978."}
{"id": "917111", "revid": "599013", "url": "https://it.wikipedia.org/wiki?curid=917111", "title": "Byron Black", "text": "Fa parte di una famiglia di sportivi, i fratelli Cara e Wayne sono stati a loro volta tennisti professionisti.\nCarriera.\nPassato al professionismo nel 1991, Black ha avuto una discreta trafila da singolarista con due tornei vinti su dieci finali, ma soprattutto un'eccellente carriera da doppista: \u00e8 stato numero uno al mondo nel ranking di questa disciplina aggiudicandosi ventidue tornei tra cui spicca il Roland Garros 1994.\nNegli Slam raggiunge altre tre finali uscendone sconfitto: agli Australian Open 1994, al Torneo di Wimbledon 1996 e nuovamente in Australian nel 2001. In singolare ha raggiunto due volte i quarti di finale, la prima agli US Open 1995 dove viene eliminato da Pete Sampras e la seconda al Torneo di Wimbledon 2000 dove si arrende a Vladimir Vol\u010dkov.\nIn Coppa Davis ha giocato ottantaquattro match con la squadra zimbabwese vincendone cinquantasei.\nCuriosit\u00e0.\n\u00c8 uno dei quattro tennisti ad aver rifilato un 6-0 a Roger Federer, al Queen's 1999."}
{"id": "917116", "revid": "339392", "url": "https://it.wikipedia.org/wiki?curid=917116", "title": "Ferrovie Tramvie Vicentine", "text": ""}
{"id": "917119", "revid": "767487", "url": "https://it.wikipedia.org/wiki?curid=917119", "title": "Il ladrone", "text": "Il ladrone \u00e8 un film del 1980 diretto da Pasquale Festa Campanile con Enrico Montesano ed Edwige Fenech. \u00c8 tratto dall'omonimo libro del regista.\nTrama.\nIl film racconta la storia romanzata di Caleb, il ladrone buono citato nei Vangeli, durante il primo secolo d.C.. Caleb \u00e8 un galileo figlio di una prostituta che vive di furti e truffe fingendosi mago, grazie a una buona abilit\u00e0. Un giorno nelle sue peregrinazioni, si ritrova casualmente al banchetto per le nozze a Cana, dove si compie il miracolo dell'acqua trasformata in vino e, credendo si tratti di un trucco come quelli che inscena lui, \u00e8 diffidente verso Ges\u00f9.\nUn giorno incontra e si innamora della bella prostituta Deborah, che \u00e8 amica di Ges\u00f9 e crede in lui. Quando scopre che questi l'ha guarita dalla lebbra, non credendo che sia sana, fugge a gambe levate. Per qualche tempo lavora onestamente per fuggire all'arresto, dopo aver venduto ad un mercante un capro nero, destinato al sacrificio e dunque sacro, colorandolo di bianco. In seguito diviene casualmente amante di Apula, moglie del governatore romano, predecessore di Ponzio Pilato, che riesce sempre a sottrargli i tesori che guadagna con le sue truffe (delle perle di valore, un idolo d'oro pieno di monete ecc.), cos\u00ec che ogni volta si ritrova pi\u00f9 povero di prima.\nRicongiuntosi con Deborah, vagabondano per la Galilea inscenando piccole truffe e arrangiandosi, finch\u00e9 un soldato romano gli uccide per dispetto il cane che lo seguiva, causandogli un profondo dolore; a seguito di un breve allontanamento tra i due, Deborah scompare improvvisamente e Caleb, credendo che lei l'abbia lasciato, riprende le proprie peregrinazioni. Assistendo ai miracoli di Ges\u00f9 di Nazaret, tra cui la moltiplicazione dei pani e dei pesci, il camminare sulle acque, la guarigione di uno storpio, egli tuttavia li interpreta sempre come trucchi e vede in lui un concorrente pi\u00f9 bravo.\nCatturato come schiavo viene riconosciuto dalla moglie del governatore romano e portato a palazzo, dove per\u00f2 la sua lingua lunga lo fa condannare a numerose frustate. Qui scopre che Deborah \u00e8 stata anch'essa fatta prigioniera e, suo malgrado, deve soddisfare le stravaganze del governatore stesso, rinchiusa in una gabbia con una pelle di lupo addosso. Inaspettatamente per\u00f2 Apula li aiuta a fuggire insieme e cos\u00ec si recano dall'amica di lei, Marta, con la promessa da parte di lui di abbandonare le peregrinazioni e di accasarsi. Qui assistono al miracolo della resurrezione di Lazzaro ma Caleb continua a non credere in Ges\u00f9. Infine egli si decide a sposare la donna, la quale abbandona il \"mestiere\", una volta giunti a Gerusalemme.\nPurtroppo qui Caleb verr\u00e0 arrestato per una vecchia truffa (quella fatta ad un venditore di pelli nel vendergli il cane che si fingeva morto e che poi scappava al suo richiamo), imprigionato e condannato a morte insieme a Ges\u00f9, quest'ultimo accusato ingiustamente di bestemmia. Legato dai romani sulla croce, Caleb riconosce che i miracoli del Nazareno non erano trucchi e intima all'altro ladrone crocifisso (un pluriomicida) di non insultare Ges\u00f9. Ges\u00f9 gli promette il paradiso, vedendolo pentito dei suoi peccati. Caleb muore, appeso alla croce, mentre l'amata Deborah in lacrime gli porge l'ultimo saluto.\nProduzione.\nI produttori del film erano: Franco Desiato per la Daimo Cinematografica, Roma, Fulvio Lucisano per la Italian International Film, Tarak Ben Ammar e Mark Lombardo per la Carthago Films e Philippe Dussarts per A.2 Films e Rai. Le riprese durarono sei settimane, tra il luglio e l'agosto del 1979, in Tunisia (Susa, Hammamet, Monastir). La troupe era piuttosto giovane, capitanata dall'aiuto regista Vivalda Vigorelli.\nVersione televisiva.\nEsiste una versione pi\u00f9 lunga del film, di 154 minuti, realizzata per essere trasmessa in tv; questa fu mandata in onda in prima visione, divisa in 3 parti, nel 1981 su Rai 2 e fu commercializzata anche in VHS."}
{"id": "917128", "revid": "767487", "url": "https://it.wikipedia.org/wiki?curid=917128", "title": "La ragazza di Trieste (film 1982)", "text": "La ragazza di Trieste \u00e8 un film del 1982 diretto dal regista Pasquale Festa Campanile e tratto dal suo omonimo romanzo.\nTrama.\nDino Romani \u00e8 un disegnatore di fumetti ed abita nelle vicinanze di Trieste. Un giorno, mentre si trova sulla spiaggia, assiste al salvataggio di una ragazza, Nicole, dall'annegamento. Tra i due comincia una relazione che si ripete occasionalmente, con la giovane che spesso scompare inspiegabilmente per lunghi periodi. In Nicole c'\u00e8 qualcosa di strano, ma Dino non riesce a capire di cosa si tratti. Racconta spesso bugie mirate a nascondere il proprio segreto.\nSoffre infatti di problemi psichici, una sorta di nevrosi mista a schizofrenia che la porta spesso ad assumere pratiche esibizionistiche nel tentativo di trovare l'affetto degli altri, e a cambiare improvvisamente umore senza apparente motivo.\nLa convinzione che l'espressione del proprio disagio precluderebbe la possibilit\u00e0 di una relazione duratura con Dino, di cui \u00e8 molto innamorata, la induce ad allontanarsi da lui.\nCasualmente per\u00f2 Dino viene a scoprire la verit\u00e0 e i motivi che avevano spinto la ragazza ad allontanarsi: dopo un momento di paura, decide di dare una svolta alla sua vita sentimentalmente frivola imbarcandosi con sacrificio nella relazione con Nicole.\nLa ragazza, profondamente commossa, sembra abbandonare la propria sofferta condizione. I due fanno un viaggio a Parigi, che pare il preludio a una definitiva e insperata serenit\u00e0. Tuttavia Nicole ricomincia presto a manifestare i propri problemi, lasciandosi andare a incontri occasionali e diventando scontrosa e intrattabile, salvo rari momenti di lucidit\u00e0.\nRientrati in Italia, un giorno, mentre Dino \u00e8 intento a disegnare sulla spiaggia, Nicole entra in acqua, avanzando fino a immergersi del tutto e non riemergere pi\u00f9, sotto gli occhi di Dino."}
{"id": "917130", "revid": "1858457", "url": "https://it.wikipedia.org/wiki?curid=917130", "title": "Arctium lappa", "text": "La bardana maggiore (\"Arctium lappa\" ) \u00e8 una pianta erbacea angiosperma dicotiledone, eretta e biennale, appartenente alla famiglia delle Asteraceae.\nEtimologia.\nIl nome \"Arctium\", come tanti altri, fu introdotto nella sistematica da Linneo, ma sicuramente l'origine \u00e8 pi\u00f9 antica. \"Arctium\" in greco vuol dire \"orso\". Probabilmente si fa riferimento alla villosit\u00e0 e all'aspetto ispido della pianta.\nL'epiteto specifico potrebbe derivare dal celtico \"llap\" che vuol dire \"mano\". Infatti, il fiore si attacca come una mano a qualunque cosa gli passi vicino.\nUn'altra ipotesi lo fa derivare dal greco \"labein\" (attaccarsi), riferendosi sempre al fatto che il frutto si attacca ai vestiti e ai peli degli animali.\nLa pianta \u00e8 conosciuta fin dall'antichit\u00e0. Si hanno notizie di antica data della sua coltivazione come ortaggio e pianta medicinale.\nIl binomio scientifico della pianta di questa voce \u00e8 stato definito da Carl von Linn\u00e9 (1707 \u2013 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLa forma biologica della pianta \u00e8 emicriptofita bienne (H bienn): si tratta quindi di una pianta a ciclo di sviluppo biennale, mentre la riproduzione avviene tramite gemme poste a livello del terreno. L'altezza della pianta, in genere di grosse dimensioni, varia da 8 a 20 dm.\nRadici.\nLa radice \u00e8 grossa e fittonante.\nFusto.\nIl fusto \u00e8 eretto, pubescente, ramificato e spesso arrossato. I rami si presentano corimbosi.\nFoglie.\nIl picciolo \u00e8 solido (non cavo come in altre specie ma midollari). Il bordo delle foglie grossolanamente dentato e ondulato.\nLunghezza del picciolo: 15 \u2013 36\u00a0cm. Dimensioni delle foglie: larghezza 20 \u2013 70\u00a0cm; lunghezza 25 \u2013 80\u00a0cm.\nInfiorescenza.\nL'infiorescenza \u00e8 costituita da diversi capolini sferici riuniti in corimbi. I corimbi non sono rigorosi e si formano solamente sui rami superiori. La struttura dei capolini \u00e8 quella tipica delle Asteraceae: un peduncolo (o pedicello) sorregge un involucro composto da diverse brattee (o squame) lesiniformi, verdi e sub-glabre (debolmente ragnatelose) disposte su pi\u00f9 serie che fanno da protezione al ricettacolo pi\u00f9 o meno piano sul quale s'inseriscono i fiori tubulosi (da 40 e pi\u00f9). Le squame, pi\u00f9 grandi dei fiori e completamente verdi, sono uncinate e formano un riccio di aculei. Lunghezza dei peduncoli: 2,5 \u2013 6\u00a0cm. Dimensione dei capolini: 3 \u2013 4\u00a0cm. Diametro degli involucri: 25 \u2013 45\u00a0mm.\nFiore.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi, attinoformi, tetra-ciclici (con quattro verticilli: calice \u2013 corolla \u2013 androceo \u2013 gineceo) e pentameri (ossia sia il calice che la corolla sono composti da cinque elementi).\nFrutti.\nIl frutto \u00e8 un achenio di 6-7 millimetri. Il colore \u00e8 bruno-grigio chiazzato di scuro. Il pappo presenta delle brevi setole.\nDistribuzione e habitat.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere \"Arctium\" (con 44 specie, 4 delle quali nella flora spontanea italiana) appartiene alla sottotrib\u00f9 Arctiinae (in precedenza era descritto nel gruppo tassonomico informale Arctium-Cousinia Group) (trib\u00f9 Cardueae, sottofamiglia Carduoideae). In natura esistono inoltre molti ibridi in quanto le singole specie sono interfertili.\nSono stati trovati numeri cromosomici diversi a seconda della zona:\nVariet\u00e0.\nPer questa specie \u00e8 riconosciuta una sola variet\u00e0 non presente in Italia (si trova nell'Anatolia):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nMedicinale.\nLa bardana contiene tutta una serie di principi attivi (soprattutto terpeni) che ne fanno una pianta attiva verso molte condizioni mediche. Tra i vari principi attivi si possono citare i seguenti:\nLa pianta \u00e8 molto usata in medicina per le sue varie propriet\u00e0 tra le quali citiamo: antiflogistica, purificante del sangue, depurativa in generale, ipoglicemica, diaforetica, fungicida, antibatterica, stomachica, lassativa e diuretica.\nLa medicina popolare fin dall'antichit\u00e0 la indica per i pi\u00f9 svariati utilizzi dalla cura della sterilit\u00e0 per la \"foeminam quae non posset infantare\" (rassegna di vecchi erbari, vedi questa pagina) al contravveleno per i morsi dei serpenti, ma la propriet\u00e0 pi\u00f9 generalmente riconosciuta \u00e8 quella depurativa e contro le malattie della pelle quali acne, sfoghi, infiammazioni cutanee; questo utilizzo \u00e8 confermato anche dalla medicina cinese che ne fa largo consumo.\nLe parti usate sono le foglie fresche, raccolte in primavera da una pianta di un anno e ridotte in succo, e le radici raccolte durante il riposo autunnale.\nI semi invece sono usati nella medicina popolare americana: un decotto viene usato contro la gotta.\nSembra che rinforzi il sistema immunitario grazie ai polisaccaridi che contiene, inoltre \u00e8 un antibiotico naturale grazie ai poliacetileni e agli acidi fenolici.\nI principi amari ed il lignano arctigenina sono risultati citotossici in vitro verso alcune linee tumorali.\nCucina.\nPer utilizzi alimentari si usano (le parti eduli) foglie, le radici e i semi. L'Oriente (fino in Giappone dove \u00e8 divenuto un ortaggio popolare col nome di \"gobo\") ha una ricca tradizione di ricette alimentari con questa pianta. Possono essere mangiati anche i gambi crudi in insalata (ma prima vanno privati della corteccia esterna e comunque devono essere prelevati da una pianta giovane).\nLa bardana \u00e8 tra le erbe alimurgiche.\nCuriosit\u00e0.\nLo studio della particolare caratteristica dei suoi capolini ricurvi, utilizzati per la dispersione dei suoi semi attraverso gli animali (dispersione zoocora), la cui caratteristica pi\u00f9 nota \u00e8 quella di attaccarsi ai vestiti, sembra che abbia ispirato l'invenzione del sistema apri e chiudi: il velcro.\nAltre notizie.\nLa bardana maggiore in altre lingue viene chiamata nei seguenti modi:"}
{"id": "917131", "revid": "1073227", "url": "https://it.wikipedia.org/wiki?curid=917131", "title": "1991 concerti", "text": "1991 concerti \u00e8 un album live di Fabrizio De Andr\u00e9, registrato durante il tour del 1991 e pubblicato nell'autunno dello stesso anno."}
{"id": "917134", "revid": "116127381", "url": "https://it.wikipedia.org/wiki?curid=917134", "title": "Monte B\u00ecvera", "text": "Il monte B\u00ecvera (\"La Bivare\" in friulano 2.474\u00a0m s.l.m.) \u00e8 una montagna della Carnia, in provincia di Udine, che separa l'Alta Val Tagliamento (Forni di Sopra) a sud dalla Val Lumiei (Sauris) a nord. Dalla cima si gode un ampio panorama, esteso dalla catena dei Tauri a nord, alle Dolomiti ad ovest, alla pianura veneto-friulana fino all'Alto Adriatico a sud.\nAscensioni.\nLa via normale \u00e8 un itinerario di tipo escursionistico: da Sauris si sale fino a \"Casoni Piazza\", quindi per il bosco, attraversando il rio d'Aven si arriva alla Casera Chiansavei, quindi si prosegue per pascoli a sud e poi a est alla forcella fra il Clap Savon a destra e il Bivera a sinistra, da dove si giunge in pochi minuti alla vetta.\nOppure si giunge in auto fino a casera razzo. Da l\u00ec in circa 1 ora a casera chiansavei su strada bianca. Dalla casera in circa un'ora e trenta si giunge alla forcella del bivera per sentiero che passa prima tra un bosco di larici, poi prato e infine ghiaione. Dalla forcella per ghiaie e roccette in venti minuti si giunge in vetta."}
{"id": "917135", "revid": "767487", "url": "https://it.wikipedia.org/wiki?curid=917135", "title": "Pi\u00f9 bello di cos\u00ec si muore (film)", "text": "Pi\u00f9 bello di cos\u00ec si muore \u00e8 un film del 1982, diretto dal regista Pasquale Festa Campanile.\nLa sceneggiatura di questo film \u00e8 tratta dall'omonimo romanzo di Antonio Amurri.\nTrama.\nRoma. Spartaco Meniconi \u00e8 un ex detenuto senza occupazione. Insieme alla moglie incinta Amelia vive col cognato Agenore, che non perde occasione per rinfacciargli la sua generosit\u00e0. Spartaco, che \u00e8 un bel ragazzo, ha anche una relazione con Ottavia, la moglie di Agenore. Le donne gli piacciono molto, ma lui, in cerca di lavoro, trova spessissimo uomini che vogliono da lui solo prestazioni particolari. Capita che si sfoghi con i familiari di queste situazioni incresciose e a lungo andare i familiari, sempre pi\u00f9 pieni di debiti e di necessit\u00e0, lo persuadono a travestirsi da donna, lo vestono, lo truccano e imparruccano e lo mandano nei luoghi dove pu\u00f2 trovarsi di che vivere.\nIl primo cliente \u00e8 addirittura un conte, il conte Nereo di Sanfilippo, che, timido, molto miope e bisognoso di affetto, si innamora perdutamente di Spartaco/Marina. Addirittura propone il matrimonio, accetta qualsiasi condizione e mette a disposizione un meraviglioso appartamento in centro. La famiglia ha sempre pi\u00f9 pretese e la situazione si evolver\u00e0 in vario modo, finch\u00e9 Spartaco si riveler\u00e0 per quello che \u00e8 e sua moglie Amelia passer\u00e0 nelle braccia di Nereo."}
{"id": "917144", "revid": "29727", "url": "https://it.wikipedia.org/wiki?curid=917144", "title": "Lappa major", "text": ""}
{"id": "917145", "revid": "167853", "url": "https://it.wikipedia.org/wiki?curid=917145", "title": "Gabri", "text": ""}
{"id": "917146", "revid": "122418960", "url": "https://it.wikipedia.org/wiki?curid=917146", "title": "Lago di Calaita", "text": "Il lago di Cal\u00e0ita \u00e8 un piccolo lago alpino di origine naturale situato nella Valle del Lozen, nel Trentino orientale, a 1605 metri sul livello del mare.\nIl lago si trova su un ampio pianoro che prende il nome di \"camp\u00ecgol del Doch\" dall'omonima malga che si affaccia sul lago risalente agli inizi del XX secolo.\nIl lago rientra nel territorio del Parco naturale Paneveggio - Pale di San Martino.\nFauna.\nLa fauna ittica \u00e8 costituita da trote fario, sanguinerole, scardole (non autoctone) e da qualche esemplare di salmerino alpino. Sono inoltre presenti abbondanti specie di anfibi quali il rospo comune, la rana montana, la salamandra pezzata e il tritone alpestre.\nNumerose anche le specie di rettili, spiccano in particolar modo le popolazioni di lucertola vivipara, specie che in Italia \u00e8 solo alpina, e di vipere. Tra queste ultime si rinviene con maggior frequenza il marasso, cugino esclusivamente alpino e quasi innocuo della vipera comune, specie meno diffusa ma comunque ben rappresentata nella valle del Vanoi. Tra i serpenti innocui si segnalano il biacco melanico (localmente \"carbonasso\") nei margini dei boschi e la biscia o natrice dal collare barrata negli acquitrini. Non \u00e8 infrequente imbattersi anche in splendidi esemplari melanici di natrice dal collare o di marasso, quindi dalla colorazione interamente nera. Molto comuni sono anche gli orbettini.\nAttorno a questo lago si possono osservare diversi grandi animali tipici dell'arco alpino come cervi, caprioli e camosci ma anche piccoli mammiferi e roditori come marmotte, lepri e scoiattoli. Tra i mammiferi carnivori si segnala la presenza di tassi e volpi.\nSopra i boschi \u00e8 facile vedere le poiane volare in cerca di roditori. Spesso si pu\u00f2 sentire il tamburellare sui tronchi del picchio nero. Tra i numerosi Passeriformi, vocalizzano nei boschi il fringuello, il regolo, lo scricciolo, la cincia mora, la cincia dal ciuffo, il picchio muratore, il ciuffolotto, il crociere e la ghiandaia. Nei pascoli si trova invece il codirosso spazzacamino e la cornacchia grigia. Nelle rive del lago si pu\u00f2 facilmente osservare la diffusissima ballerina bianca e la sua cugina pi\u00f9 elusiva, la ballerina gialla.\nGli uccelli acquatici sono rappresentati principalmente da piccoli gruppi di germani reali che talvolta raggiungono il lago in volo. Stagionalmente \u00e8 anche habitat di aironi cenerini che durante l'estate stazionano attorno al lago dove trovano abbondanti quantit\u00e0 di pesce.\nFlora.\nLa vegetazione acquatica \u00e8 rappresentata principalmente dal poligono anfibio che ne ricopre quasi il 50% delle rive. Questa pianta relativamente comune in Trentino nei laghi alpini ha la caratteristica di potersi adattare ai periodi di secca trasformandosi da pianta acquatica a specie terrestre.\nSulle rive del lago si trovano numerose piante di pino mugo che riescono a crescere anche su terreni rocciosi.\nPresso le rive del lago e nel pascolo umido e torboso che si stende a nord ci vengono segnalate dai botanici alcune interessanti emergenze floristiche. Sulla sponda ovest, per esempio, \u00e8 abbastanza frequente il raro Ranunculus reptans, una specie che si insedia nella fascia periodicamente sommersa dalle acque e che rischierebbe di estinguersi se - come \u00e8 stato pi\u00f9 volte ventilato - si stabilizzasse il livello del lago con interventi artificiali. Preziosa \u00e8 anche la cospicua presenza di Sparganium emersum, forse ormai l'unica in Trentino. Polygonum amphibium ha qui, probabilmente, l'unica presenza di tutto il Primiero-Vanoi, come pure lo sporadico e raro Gnaphalium uliginosum. Rispettivamente su torba e in zone fangose possiamo trovare Potentilla palustris e Rorippa islandica. Oltre a varie specie di carici (Carex canescens, C. echinata, C. irrigua, C. rostrata, ecc.), troviamo fra l'altro una rara graminacea, Alopecurus aequalis, un cardo (Cirsium palustre) e varie potentille e ranuncoli. Nei dintorni, il periodo della fioritura mette in mostra i colori della tipica flora dei prati umidi e dei pascoli. A ovest del lago, sul margine del Parco, si trova in una zona un po' defilata un altro interessante biotopo, il Campigolo del Rosso, bell'esempio di cariceto-sfagneto.\nAttivit\u00e0.\nIn questo lago \u00e8 possibile pescare durante la stagione estiva (l'attivit\u00e0 di pesca \u00e8 gestita dall'Associazione Pescatori del Vanoi), mentre durante il periodo invernale, nel quale il lago si ricopre totalmente di ghiaccio, si presta agli sport invernali quali lo sci di fondo e il pattinaggio.\n\u00c8 presente anche un punto di ristoro sulle rive del lago, ovvero il Ristorante Miralago Calaita, aperto praticamente tutto l'anno per fornire un punto d'appoggio ai numerosi escursionisti nella zona.\n\u00c8 punto di partenza per escursioni sia a piedi che in mountain bike d'estate oppure con le racchette da neve o con gli sci alpinismo d'inverno. Infatti da qui \u00e8 possibile raggiungere San Martino di Castrozza in un paio d'ore oppure le cime della catena del Lagorai (cima Folga, cima Scanaiol, cima Tognola, cima Valsorda, cima Arz\u00f2n) o i piccoli laghetti alpini che si trovano numerosi su queste cime ad oltre 2000 metri.\nCome raggiungerlo.\nIl lago dista 15\u00a0km da Fiera di Primiero e 12\u00a0km da Canal San Bovo. Dal Primiero si raggiunge percorrendo il Passo Gobbera (S.P.79) o imboccando il veloce traforo del Monte Totoga che porta direttamente a Canal San Bovo (S.P.80). Da qui si sale la Valle del Lozen fino a raggiungere il lago (S.P.79 e poi S.P.239)."}
{"id": "917147", "revid": "125881715", "url": "https://it.wikipedia.org/wiki?curid=917147", "title": "Geg\u00e8 Bellavita", "text": "Geg\u00e8 Bellavita \u00e8 un film italiano del 1978 diretto da Pasquale Festa Campanile.\nTrama.\nNapoli. Gennarino Amato, marito della bella Agata (dalla quale ha avuto ben 9 figli) \u00e8 sfaticato cronico e con ogni scusa evita di farsi assumere nei vari posti dove la moglie cerca a fatica di farlo inserire.\nGennaro per\u00f2 ha doti maschili fornitegli generosamente da madre natura e grazie alle quali \u00e8 molto ben voluto dalle donne del palazzo che con ogni scusa lo attirano nei propri appartamenti per sedurlo.\nAgata, scopre la situazione e, visto che questa \u00e8 l'unica attivit\u00e0 che pare piaccia fare al marito, rassegnata organizza lei stessa incontri a pagamento ad insaputa di Gennaro.\nCon i proventi prodotti dall'ignaro marito, l'appartamento di Gennaro e Agata migliora visibilmente e, insospettitosi, Gennaro trova il libro dove Agata annota gli appuntamenti.\nGennaro offeso fugge dal duca Attanasi (che lo desidera pi\u00f9 delle sue coinquiline) ma la relazione che \u00e8 innaturale per Gennaro lo riporta presto tra le braccia di Agata."}
{"id": "917148", "revid": "12582", "url": "https://it.wikipedia.org/wiki?curid=917148", "title": "Bardana", "text": ""}
{"id": "917149", "revid": "6923", "url": "https://it.wikipedia.org/wiki?curid=917149", "title": "APS Holding", "text": ""}
{"id": "917151", "revid": "80598", "url": "https://it.wikipedia.org/wiki?curid=917151", "title": "1991 - Concerti", "text": ""}
{"id": "917152", "revid": "125709427", "url": "https://it.wikipedia.org/wiki?curid=917152", "title": "Magnus Norman", "text": "Carriera da giocatore.\nNorman ha giocato il suo primo torneo ATP a Stoccolma, nel 1992, a soli 16 anni (dopo aver superato le qualificazioni). Tuttavia le sue apparizioni nei tornei \"pro\" sono diventate pi\u00f9 costanti a partire dal 1995, quando il suo tennis potente fu in grado di competere pi\u00f9 frequentemente con i rivali. Destro, dotato di un buonissimo gioco da fondo campo, Norman si adattatava bene sia ai campi in terra che a quelli in cemento.\nNel 1997 vinse il suo primo torneo, a B\u00e5stad: quello fu il primo di dodici successi (tra cui il Master di Roma, vinto nel 2000). Nel suo palmar\u00e8s si contano anche una semifinale agli Australian Open (perse da Evgenij Kafel'nikov) ma soprattutto una finale al Roland Garros (perse in 4 set da Gustavo Kuerten). Entrambi questi traguardi furono raggiunti nel 2000. Tali risultati lo portarono al n. 2 del mondo nel corso di quell'anno.\nSuccessivamente lo svedese ha continuato a giocare a buoni livelli ma continui problemi al ginocchio lo hanno costretto al ritiro prematuro.\nNorman ha vinto la Coppa Davis con la Svezia nel 1998, nella finale contro l'Italia giocata a Milano. Lo svedese port\u00f2 il primo punto alla sua squadra dopo aver sconfitto Andrea Gaudenzi, il quale si ritir\u00f2 sul 6-6 del quinto set per un infortunio alla spalla.\nCarriera da allenatore.\nFa il suo esordio come coach nel 2008 diventando allenatore di Thomas Johansson.\nNel biennio 2009-2010 ha seguito Robin S\u00f6derling.\n\u00c8 poi stato allenatore di Stan Wawrinka dal 2013 al 2017, periodo in cui lo svizzero ha ottenuto i suoi migliori risultati, e poi di nuovo dal 2018 al 2020."}
{"id": "917153", "revid": "767487", "url": "https://it.wikipedia.org/wiki?curid=917153", "title": "Il marito \u00e8 mio e l'ammazzo quando mi pare", "text": "Il marito \u00e8 mio e l'ammazzo quando mi pare \u00e8 un film del 1968, diretto dal regista Pasquale Festa Campanile."}
{"id": "917154", "revid": "223320", "url": "https://it.wikipedia.org/wiki?curid=917154", "title": "Buccellato (Sicilia)", "text": ""}
{"id": "917156", "revid": "767487", "url": "https://it.wikipedia.org/wiki?curid=917156", "title": "La ragazza e il generale", "text": "La ragazza e il generale \u00e8 un film del 1967, diretto dal regista Pasquale Festa Campanile."}
{"id": "917157", "revid": "767487", "url": "https://it.wikipedia.org/wiki?curid=917157", "title": "La matriarca", "text": "La matriarca \u00e8 un film del 1968 diretto da Pasquale Festa Campanile.\nTrama.\nLa giovane e bella Margherita, detta Mimmi, resta vedova. Dopo i funerali del marito, Sandro, l'amministratore dell'azienda che ha ereditato, la mette al corrente dell'esistenza di un appartamento intestato al defunto e lei scopre che questo appartamento era una lussuosa \"gar\u00e7onniere\" dove il marito si intratteneva con altre donne in giochi erotici inconsueti, anche filmandoli. Colpita e contrariata dalla scoperta, s'accorge che il suo dispiacere non \u00e8 dovuto a gelosia, ma alla delusione di non essere stata coinvolta dal marito nelle sue fantasie, forse ritenendola inadatta.\nMargherita si mette quindi a studiare in segreto il volume \"Psychopathia sexualis\" di Richard von Krafft-Ebing e decide di vivere le stesse esperienze del marito, con altri uomini, amici o sconosciuti, rendendosi conto che la fantasia sessuale di una coppia viene generalmente esclusa dal matrimonio. La madre, allarmata dal comportamento spesso assente della figlia, la convince a rivolgersi a una clinica, ma Mimmi trova in un medico-radiologo l'anima gemella, affrancato come lei dalle convenzioni sociali, e lo sposa.\nDistribuzione.\nIl film \u00e8 stato distribuito dalla Euro International Film il 28 dicembre 1968. Il doppiaggio \u00e8 stato eseguito presso la C.D.S. con la collaborazione della CDC."}
{"id": "917160", "revid": "158286", "url": "https://it.wikipedia.org/wiki?curid=917160", "title": "Societ\u00e0 Autotrasporti Friuli-Venezia Giulia", "text": ""}
{"id": "917164", "revid": "767487", "url": "https://it.wikipedia.org/wiki?curid=917164", "title": "Una vergine per il principe", "text": "Una vergine per il principe \u00e8 un film del 1965, diretto da Pasquale Festa Campanile. Il soggetto \u00e8 tratto da una celebre vicenda, realmente accaduta alla corte mantovana dei Gonzaga, nel XVI secolo.\nTrama.\nIl giovane principe Vincenzo Gonzaga ripudia la prima moglie Margherita Farnese, ottenendo l'annullamento dell'unione e, contemporaneamente, sollevando forti dubbi sulla propria virilit\u00e0. Fortemente pressato dal padre a maritarsi nuovamente, allo scopo di rimpinguare le esauste casse dello stato con un matrimonio di alto lignaggio, Vincenzo indica Eleonora de' Medici come futura sposa. La potente famiglia di Eleonora, preoccupata dalle voci circa la presunta impotenza del principe, pretende una dimostrazione preventiva di virilit\u00e0, da eseguire con una ragazza illibata e al cospetto di testimoni. All'uopo viene scelta la giovane popolana Giulia Albizzi che, per la sua prestazione, verr\u00e0 poi ricompensata con un marito e una dote.\nLuoghi del film.\nGli interni furono girati negli studi della Scalera Film di Roma, compresa la discesa nella vasca della Lisi. Il viaggio in carrozza della Lisi e Paola Borboni fu girata a Poli nei pressi di Roma. La scena fra Margherita Farnese e Vincenzo Gonzaga, a Villa Lante a Bagnaia. Altre scene furono girate a Urbino (PU), Poppi (AR), nella Villa medicea della Ferdinanda detta \"dei cento camini\" di Carmignano (PO), ed a Palazzo Vecchio a Firenze.\nAccoglienza.\nNonostante la critica lo stronchi in maniera abbastanza generalizzata, il film ottiene comunque un grande successo di pubblico, con incassi cospicui ."}
{"id": "917182", "revid": "767487", "url": "https://it.wikipedia.org/wiki?curid=917182", "title": "La costanza della ragione", "text": "La costanza della ragione \u00e8 un film del 1964 diretto da Pasquale Festa Campanile\nIl film \u00e8 tratto dall'omonimo romanzo di Vasco Pratolini.\nTrama.\nBruno, un giovane idealista, vorrebbe essere assunto in una grande azienda. Il suo estremismo ostacola il suo intento. Si innamora di Lori, ma dopo la sua morte scopre di essere stato tradito. Bruno quindi ripensa al suo orientamento. Dopo l'et\u00e0 del sentimento, ora arriva l'et\u00e0 della ragione. Pertanto otterr\u00e0 il desiderato posto di lavoro scendendo a compromessi.\nProduzione.\nProdotto da Pasquale Festa Campanile e Massimo Franciosa per Franca Film (Roma), in coproduzione con la S.N.D.C. di Parigi, la pellicola venne girata nell'estate del 1964 per gli esterni in Toscana e per gli interni negli Studi della SAFA Palatino, per uscire nelle sale in prima proiezione il 27 novembre 1964. Primo film italiano per Catherine Deneuve e Samy Frey."}
{"id": "917207", "revid": "3115", "url": "https://it.wikipedia.org/wiki?curid=917207", "title": "Nawr\u016bz", "text": "Il Nowruz (), ma anche - a causa della diversit\u00e0 di pronuncia fra le varie lingue e i vari dialetti - Novruz / Norouz \u00e8 una ricorrenza tradizionale persiana che celebra il nuovo anno e che \u00e8 festeggiata in Iran, Kurdistan, Azerbaigian, Afghanistan, Albania, Bosnia, in vari paesi dell'Asia centrale come il Turkmenistan, il Tagikistan, l'Uzbekistan, il Kirghizistan e il Kazakistan e presso le comunit\u00e0 iraniane in Iraq, Pakistan, Turchia, ed in molti altri paesi. Ricorre il 21 marzo, sebbene in alcune localit\u00e0 lo si festeggi il 20 o il 22, venendo di fatto a coincidere con l'equinozio di primavera.\nNato in ambito persiano pre-islamico, e inizialmente festa sacra zoroastriana, il \"Nowruz\" viene celebrato da molte altre religioni, tra cui la religione bah\u00e1'\u00ed. Nei paesi iranici che computano il tempo in base a un calendario luni-solare (detto \"Hijr\u012b-Shams\u012b\", cio\u00e8 \"egira solare\") esso viene considerata una festa (\"\u02bf\u012ad\") popolare (ma non religiosa), simile al capodanno dei paesi occidentali. Oltre a rappresentare la data di inizio del calendario legale iraniano, il \"Nowr\u016bz\" viene anche festeggiato ovviamente come data di inizio della primavera. I sufi festeggiano questa festa, che chiamano \"Sultan Nevruz\", in quanto credono che in questa data il profeta Muhammad abbia ricevuto da Allah l'ordine di diffondere a tutti il suo messaggio, inoltre per i sufi \u00e8 il giorno in cui il mondo cominci\u00f2 a girare per volont\u00e0 divina.\nEtimologia.\nIl termine \"Nowruz\" deriva dall'unione di due parole antico-persiane: \"nava\" (nuovo) e \"r\u0259za\u014bh\" (giorno), e significa perci\u00f2 \"nuovo giorno\". Anche nel moderno persiano ha mantenuto lo stesso significato, in quanto \"no\" vuol dire \"nuovo\" e \"rouz\" \"giorno\".\nIl termine veniva utilizzato gi\u00e0 all'epoca dell'Impero partico e sasanide, stando a fonti che risalgono al II secolo d.C., ma la festa veniva gi\u00e0 celebrata durante il periodo degli Achemenidi (VII-IV secolo a.C.), ed era il giorno in cui i popoli delle nazioni sottomesse portavano doni all'Imperatore.\nNei testi pahlavi si legge infatti l'espressione \"n\u014dg r\u014dz\", per indicare il \"nuovo giorno\".\nStoria e tradizione.\nStando alla tradizione mitologica iraniana, il \"Nowruz\" viene fatto risalire addirittura a circa 15.000 anni fa, all'epoca del leggendario re persiano Yima. Questi, figura mitica dello zoroastrismo, viene solitamente indicato dalla tradizione come l'ideatore della festivit\u00e0, allora una celebrazione dell'arrivo della primavera. In seguito Zoroastro, profeta dell'omonima religione, riorganizz\u00f2 la festivit\u00e0 in onore di Ahura Mazd\u0101, divinit\u00e0 principale del pantheon iranico pre-islamico.\nRecenti ricerche attestano come, 12 secoli pi\u00f9 tardi, nel 487 a.C., l'imperatore persiano Dario fece celebrare, con grandi preparativi, il \"Nowruz\" nel suo palazzo reale a Persepoli; in quell'anno, infatti, il sole cadde esattamente al centro dell'osservatorio astronomico costruito nel palazzo; questo evento eccezionale, previsto dagli astronomi persiani, venne visto come un segno di buon auspicio per il regno.\nSuccessivamente, il \"Nowruz\" divenne festa nazionale dell'impero persiano sotto la dinastia dei Parti (248 a.C.-224 d.C.); le pi\u00f9 ampie documentazioni dei festeggiamenti del \"Nowruz\" in tempi antichi provengono per\u00f2 dall'epoca di Ardashir I, capostipite della dinastia dei Sasanidi (224-651). Durante questa dinastia, infatti, il \"Nowruz\" divenne la festivit\u00e0 pi\u00f9 importante dell'anno e, in quest'epoca, vennero introdotte tradizioni quali l'udienza pubblica del sovrano, l'amnistia ai prigionieri e lo scambio di doni.\nIl \"Nowruz\" fu una delle poche festivit\u00e0 dell'antica Persia.\nIl \"Nowruz\" nelle diverse culture.\nIl \"Nowruz\" \u00e8 stato celebrato per oltre 3000 anni ed \u00e8 stato assimilato da tutti i popoli e le culture un tempo facenti parte dell'impero persiano. Attualmente, il \"Nowruz\" viene festeggiato in molti paesi del Vicino Oriente, dell'Asia centrale, in Turchia, in Albania e in alcune repubbliche ex-sovietiche quali Tagikistan, Uzbekistan, Azerbaigian, Turkmenistan, Kazakistan, e Kirghizistan. \u00c8 un'importante festa del popolo curdo, presso cui viene considerata un importante momento di unit\u00e0 nazionale, ed \u00e8 considerata festa religiosa per la fede baha'i. Presso ogni cultura, ad ogni modo, si sono ovviamente sviluppate alcune peculiari varianti della stessa festivit\u00e0, cos\u00ec il suo stesso nome ha subito modifiche a seconda dei dialetti e delle lingue locali. Alcuni nomi con cui \u00e8 conosciuto il \"Nawr\u016bz\" sono: Newroz (specialmente presso i Curdi), Nowruz, Nauruz, Nauryz, Noe-Rooz, Nawroz, Norooz, Noruz, Novruz, Noh Ruz, Nauroz, Nav-roze, Navroz, Naw R\u00faz (presso i Baha'i), Nevruz, Sultan Nevruz (specialmente in Albania), \u041d\u0430\u0432\u0440\u04ef\u0437, Navruz (specialmente in Turchia), o Nowrouz.\nIl \"Nowr\u016bz\" in Iran.\nL'Iran (antica Persia) \u00e8 il paese dove il Nowr\u016bz \u00e8 nato e dove la tradizione \u00e8 probabilmente pi\u00f9 sentita. Il periodo di preparazione alla festa inizia gi\u00e0 nel mese di Esfand, l'ultimo dell'anno nel calendario persiano nonch\u00e9 mese finale dell'inverno. I festeggiamenti prevedono varie tradizioni e rituali; di questi i pi\u00f9 importanti sono: l\"Khane Tekani\" (pulizia della casa), il \"Chaharshanbe Suri\" (la festa del fuoco) e soprattutto la preparazione dell\"Haft S\u00een\".\n\"Khane Tekani\".\nIl \"Khane Tekani\" \u00e8 il rito tradizionale che apre i festeggiamenti del Nowr\u016bz, e consiste nella completa pulizia e messa a nuovo della propria casa (corrispondente grosso modo alle occidentali \"pulizie di primavera\"). Costituisce probabilmente un riferimento al rinnovamento della natura che avviene in questa stagione: la tradizione comprende anche l'acquisto di vestiti nuovi e la decorazione delle case con fiori, in particolare il giacinto e il tulipano. Il Khane Tekani inizia usualmente 12 giorni prima del Nawr\u016bz, durante i quali ogni famiglia si dedica alla pulizia della casa e alla visita a parenti ed amici. In particolare queste visite reciproche ai famigliari ed agli amici stretti sono una componente fondamentale del Nawr\u016bz iraniano, e raggiungono l'apice nel giorno della festivit\u00e0 vera e propria, in cui le persone si riuniscono intorno a una tavola imbandita, apparecchiata con il pranzo tradizionale, l'Haft S\u00een, consumano insieme il pasto e si scambiano doni.\n\"Chah\u00e2rshanbe S\u00fbr\u00ee\".\nLo \"Chah\u00e2rshanbe S\u00fbr\u00ee\" \u00e8 un rito che si celebra l'ultimo mercoled\u00ec dell'anno: la festa del fuoco. Costituisce una rappresentazione allegorica della luce (il fuoco) che sconfigge le tenebre, una tradizione che richiama e si ricollega perci\u00f2 alle antiche origine della festa stessa. Durante la notte del Chah\u00e2rshanbe S\u00fbr\u00ee \u00e8 tradizione uscire nelle strade ed appiccare piccoli e grandi fal\u00f2, sui quali i giovani uomini saltano cantando i versi tradizionali \"Zard\u00ee-ye man az to, sorkh\u00ee-ye to az man\", letteralmente \"il mio colore giallo a te, il tuo colore rosso a me\", che simbolicamente significa \"la mia debolezza (giallo) a te, la tua forza (rosso) a me\". Esistono molte altre tradizioni collegate al Chah\u00e2rshanbe S\u00fbr\u00ee; una di esse vuole che in questa notte gli spiriti dei morti possano tornare a far visita ai loro discendenti vivi, altre tradizioni prevedono la rottura di alcune anfore di terracotta, in un auspicio di buona fortuna (\"K\u00fbzeh Shekast\u00e2n\"), e il \"Gereh-gosh\u00e2'\u00ee\": l'atto di fare un nodo a un angolo di un fazzoletto e successivamente chiedere a qualcuno di scioglierlo, altro atto simbolico beneaugurante.\n\"Haft S\u00een\".\nL'Haft S\u00een (), \"Sette 'S'\") (Haft Sin non \u00e8 un pasto ma la preparazione di una tavola con sette elementi i cui nomi iniziano con la sin ('esse') in persiano. Il sette \u00e8 un numero sacro e simboleggia i sette arcangeli con l'aiuto dei quali, quasi tremila anni fa, Zarathustra ha fondato la sua religione. L'Haft Sin porta agli abitanti della casa fortuna, salute, prosperit\u00e0, purezza spirituale e lunga vita, l'Haft S\u00een \u00e8 costituito anche dal particolare modo di disporre ed imbandire la tavola, che viene adornata nel modo pi\u00f9 bello possibile, con fiori, il libro sacro seguito dalla famiglia, la bandiera tricolore persiana, Verde Bianco e Rosso in orizzontale (patria, fede, rosso sangue versato dagli eroi). Non mancano mai le candele accese, una ciotola di acqua a simboleggiare la trasparenza della vita e una foglia sull'acqua per la caducit\u00e0 della vita, lo specchio per essere visibili come siamo.\nAltri elementi simbolici possono essere:\nIl secondo gruppo di oggetti sul tavolo sono per offrire agli ospiti di mangiare e pu\u00f2 includere:\nSamanu - un budino dolce di grano germogliato - che simboleggiano benessere dolci iraniani tradizionali come baqlava, Toot, naan-nokhodchi-, GoTab, Kayak (torta) e klouche.\nA\u02bfj\u012bl - frutta secca, pistacchi, noci, pinoli, bacche, uva passa e\nL'Haft Sin, la tavola, rimane imbandita per tredici giorni. Il tredici di Farvardin, primo mese dell'anno persiano, la tavola viene sparecchiata.\nIl \"Nowr\u016bz\" in Afghanistan.\nNowr\u016bz viene largamente festeggiato in Afghanistan, dove anche conosciuto come \"Giorno del contadino\". Le celebrazioni durano abitualmente due settimane che culminano con il primo giorno del nuovo anno afgano, il 21 marzo. Durante l'occupazione talebana (1996\u20132001), Nawr\u016bz venne bandito perch\u00e9 considerato una festa pagana del fuoco.\nIl \"Nowr\u016bz\" presso i Curdi.\nI Curdi celebrano il \"Nowr\u016bz\" nel periodo che va dal 18 al 21 marzo; nella loro pronuncia, il termine viene solitamente pronunciato \"New Roz\".\nI festeggiamenti comprendono l'uscita dalle citt\u00e0, per celebrare l'arrivo della primavera, e danze e canzoni popolari; durante la notte vengono accesi fuochi nelle campagne, e le feste proseguono fino ad ora tarda. Le donne si vestono solitamente di colori sgargianti, mentre gli uomini sono soliti portare bandiere dipinte di rosso, verde e giallo, i colori del popolo curdo. Le frasi tipiche pronunciate durante questa occasione sono: \"\"Newroz p\u00edroz be!\" (felice Newroz!) e \"Bij\u00ed Newroz!\"\" (che il Newroz duri a lungo!).\nIn quanto considerato (anche dagli stessi Curdi) un momento di unit\u00e0 nazionale, il festeggiamento del \"Nawr\u016bz\" \u00e8 stato vietato in Turchia fino al 2000. Negli anni passati il periodo del \"Nawr\u016bz\" \u00e8 stato oggetto di violenze, e molti Curdi sono stati arrestati dalle forze di polizia turche perch\u00e9 sorpresi a festeggiarlo; nel 1992 \u00e8 avvenuta anche la morte di circa 70 persone negli scontri con la polizia conseguenti i festeggiamenti. Attualmente, lo Stato turco festeggia il \"Nawr\u016bz\" come una festa propria; per contro, la quasi totalit\u00e0 delle organizzazioni politiche e culturali curde presenti in Turchia continua ad organizzare le festivit\u00e0 del \"Nawr\u016bz\" ogni anno, insistendo costantemente sul significato che queste hanno come veicolo di identit\u00e0 nazionale dei curdi di Turchia. Alcune stime parlano di festeggiamenti arrivati a contare oltre 1 milione di partecipanti nella citt\u00e0 di Diyarbak\u0131r, nel Kurdistan turco. Poich\u00e9 le festivit\u00e0 sono ad ogni modo intrise di messaggi politici, il governo di Ankara ha spesso criticato il fatto che queste siano in realt\u00e0 celebrazioni politiche pi\u00f9 che culturali.\nIl \"Nowr\u016bz\" nella religione baha'i.\nNella religione bahai, di origine iranica, il \"Nowr\u016bz\" (pronunciato Now R\u00f9z) \u00e8 considerato una festa religiosa che inaugura il nuovo anno del Calendario bahai, e mette fine al digiuno dei 19 giorni. I bah\u00e1\u2019\u00ed del mondo, che comprendono popoli di tutte le razze e di tutte le origini in oltre 200 paesi e territori del mondo, celebrano questo glorioso giorno con lo stesso bel nome, \u00abNowR\u00faz\u00bb e cercano di assicurare che il risultato di questo giorno sacro non resti \u00ablimitato ai frutti del mero piacere\u00bb, ma sia un preludio a grandi imprese che si prefiggano di promuovere il bene comune.\nIl \"Nowr\u016bz\" in altri paesi.\nIn generale, il \"Nowr\u016bz\" viene festeggiato dalle comunit\u00e0 iraniane in ogni paese in cui si trovino. Viene inoltre celebrato come giorno di festa in molti paesi del Caucaso e dell'Asia Centrale, compresi Azerbaigian, Turkmenistan, Tagikistan, Uzbekistan, Kazakistan, Kirghizistan e Pakistan. In Turchia viene festeggiato, sin da tempi recenti, come il giorno della nascita del \"popolo turco\".\nIn Pakistan nella regione settentrionale Gilgit-Baltistan viene celebrato ferventemente dal 1\u00ba marzo fino 21\u00ba marzo..\nIn Albania la variante locale, detta \"Sultan Nevruz\", viene festeggiata fra la popolazione musulmana, in particolare tra gli appartenenti alla \"\u1e6dar\u012bqa\" dei Bektashi.\nAltri festeggiamenti hanno luogo in paesi occidentali in cui si riscontri una significativa minoranza iraniana: fra questi si annoverano citt\u00e0 degli Stati Uniti quali Los Angeles o canadesi quali Toronto e del Regno Unito, principalmente Londra."}
{"id": "917210", "revid": "2149966", "url": "https://it.wikipedia.org/wiki?curid=917210", "title": "Paolo Morales", "text": "Biografia.\nInizia a pubblicare fumetti nel 1978 per lo Studio Giolitti, per il quale disegna \"L'uomo Mascherato\" e storie horror destinate al mercato tedesco. Dal 1981 al '90 lavora per \"Lanciostory\" e \"Skorpio\". In seguito collabora con le riviste \"Torpedo\", \"Nero\", \"Intrepido\" e \"L'Eternauta\". Crea un personaggio per l'\"Intrepido\": \"Ren\u00e8\", del quale cura sceneggiature e disegni.\nDal 1991 ha lavorato con la casa editrice Bonelli come disegnatore e sceneggiatore di Martin Myst\u00e8re, cui si \u00e8 dedicato fino alla morte prematura all'et\u00e0 di 56 anni. Nel 1993, insieme ai disegnatori Massimo Rotundo e Giancarlo Caracuzzo, e agli sceneggiatori Massimo Vincenti e Stefano Santarelli fonda la Scuola Romana dei Fumetti, dove insegna la tecnica dello storyboard cinematografico. \nSempre per Bonelli ha inoltre scritto \"Mohican\" (disegnato da Roberto Diso), quarto volume della collana \"Romanzi a fumetti Bonelli\", e \"Ritorno a Berlino\" (disegni di Davide De Cubellis), pubblicata sul sesto volume della collana \"Le storie\", ultimo lavoro realizzato da Morales. Usciti postumi, sempre su \"Le storie\": \"Angela\" (disegni di Fabio D'Agata , marzo 2018); e \"Giochi di potere\" (disegni di Stefano Voltolini, aprile 2018).\nMuore nel 2013 a seguito di una malattia.\nTelevisione.\nNel 1998 lavora come sceneggiatore e story-editor alla serie animata \"Sandokan - La tigre della Malesia\" prodotto dalla Rai. Successivamente collabora ai progetti di altri cartoni animati prodotti della RAI come \"L'Ultimo dei Mohicani\" (2004) e \"Kim\" (2008). Collabora, come sceneggiatore, alla serie \"Gennarino il Mastino\". \nNel 2005 collabora come regista della seconda unit\u00e0 al film televisivo \"L'amore e la guerra\", e nel 2006 al \"Moscati\", ambedue diretti da Giacomo Campiotti.\nCinema.\nInizia a disegnare storyboard per il cinema nel 1984. Collabora ad oltre trenta film. Ha lavorato con: Francis Ford Coppola, Martin Scorsese, Michael Hoffman, Clive Donner, Paul Schrader, Ken Annakin, J. Lee Thompson, John Nicolella, P. Duffle, B. Swain, Giacomo Campiotti, P. Solinas, A. Corti, Ricky Tognazzi, Duccio Tessari, Antonio Margheriti, Alberto Negrin, Terence Hill, Lucio Gaudino, S. Maestransi, L. Manfredi, I. Agosta, Sergio Sollima, A. Simone, Giuliano Montaldo e altri.\nIn particolare, per Francis Ford Coppola disegna gli storyboard, dalla prima all'ultima scena, del terzo capitolo della saga del \"Padrino\", mentre per Martin Scorsese ha disegnato le foto d'epoca dei personaggi del film \"Gangs of New York\"."}
{"id": "917227", "revid": "466539", "url": "https://it.wikipedia.org/wiki?curid=917227", "title": "Walther Kadow", "text": "Biografia.\nI nazisti lo incolparono di aver consegnato alle autorit\u00e0 francesi il sabotatore tedesco Albert Leo Schlageter, artefice dell'attentato alla linea ferroviaria Dortmund-Duisburg, utilizzata dai francesi. I francesi giustiziarono Schlageter, sollevando indignazione in Germania perch\u00e9 l'attentato era avvenuto su territorio germanico in tempo di pace.\nKadow era stato membro del Partito nazista, ma poi aveva aderito al KPD: la sua adesione al bolscevismo e la sua conoscenza di Schlageter furono sufficienti perch\u00e9 fosse accusato di complicit\u00e0 con i francesi dai nazionalsocialisti, che per tale motivo organizzarono il suo omicidio. Nel 1924 il futuro gerarca nazista Martin Bormann \u2013 allievo di Kadow alle scuole elementari \u2013 fu condannato per tale motivo a un anno di prigione, in quanto complice di Rudolf H\u00f6\u00df nel suo assassinio."}
{"id": "917236", "revid": "1543377", "url": "https://it.wikipedia.org/wiki?curid=917236", "title": "Betula pendula", "text": "La betulla bianca (Betula pendula ) \u00e8 una pianta appartenente alla famiglia Betulaceae.\nDescrizione.\n\u00c8 un albero che pu\u00f2 raggiungere i 30 metri di altezza.\nIl fusto \u00e8 sottile ed eretto, con la tipica colorazione bianca che hanno molte specie di betulla, la parte bianca \u00e8 liscia ed \u00e8 intervallata da piccole parti scure rugose.\nLe foglie sono piccole, triangolari e appuntite, sono di colore verde medio, il margine \u00e8 seghettato.\nDistribuzione.\n\"Betula pendula\" (o \"Betula alba var. verrucosa\") \u00e8 diffusa dai Balcani all'arco alpino e in tutta l'Europa atlantica e l'Asia. In Italia \u00e8 presente particolarmente in Piemonte (ove oggi si stimano oltre 20.000 alberi di questa specie) ed in Lombardia; si ritrova nell'Appennino settentrionale, in alcune stazioni isolate in Abruzzo, nell'Appennino campano e sull'Etna.\nEcologia.\nLa betulla dimostra una grande ampiezza termica e pu\u00f2 vegetare fino a circa 2000 m di quota nel piano subalpino (negli ontaneti, nei lariceti ed al margine delle peccete), nel piano montano (nelle pinete di pino silvestre e nei cedui di faggio sui suoli pi\u00f9 acidi) e nel piano basale (nei querceti su suoli acidi, nei castagneti, in Appennino anche nei cedui di cerro). \nSopporta valori di pH del suolo fino a 3,3; si adatta sia a terreni poveri di humus, sia a suoli con un profondo strato di materiale organico. Si adatta sia a suoli ricchi di acqua (\u00e8 in grado di trasportare ossigeno dalla parte superiore alle radici), sia a suoli molto drenati (ha radici profonde, in grado di assorbire acqua dagli strati pi\u00f9 profondi del suolo). \u00c8 specie spiccatamente eliofila ed il seme, di piccole dimensioni, germina bene sul terreno minerale. Ha una buona capacit\u00e0 pollonifera ed \u00e8 in grado di produrre anche polloni radicali. La betulla possiede un'elevata capacit\u00e0 colonizzatrice, soprattutto in terreni acidi o acidificati (terreni abbandonati, incendiati o comunque disturbati), \u00e8 favorita anche dalla abbondante produzione di seme e dalla facolt\u00e0 pollonifera.\nTassonomia.\nSono riconosciute tre sottospecie:\nLa betulla dell'etna (\"Betula etnensis\" ) presenta caratteristiche peculiari tra cui un apparato conduttore adattato a sopravvivere in condizioni di caldo e freddo estremi, numerose ghiandole resinose peltate sui rami giovani, e foglie poco acuminate; in passato \u00e8 stata considerata sia una specie a s\u00e9 che una variet\u00e0, ma \u00e8 ora ritenuta un sinonimo di \"Betula pendula\" subsp. \"pendula\".\nSelvicoltura.\nIn relazione alle sue peculiarit\u00e0 ecologiche, la betulla pendula presenta spiccate caratteristiche di pionierismo e la sua diffusione \u00e8 stata favorita dall'abbandono delle aree agricole e pascolive e dagli incendi. In Piemonte questi fenomeni hanno talvolta consentito l'insediarsi di boschi di neoformazione puri o a grande prevalenza di betulla ed attualmente in una fase di evoluzione pi\u00f9 o meno naturale, ma per i quali pu\u00f2 porsi il problema della gestione selvicolturale. In vari paesi come Svezia, Finlandia, Scozia o Russia, il legno della betulla viene ampiamente utilizzato per vari usi, soprattutto per paste da carta, ma anche per tranciati e compensati. Pertanto in queste zone la betulla presenta un notevole interesse dal punto di vista selvicolturale, mentre in Italia sono ancora scarse le esperienze in tal senso."}
{"id": "917268", "revid": "48479", "url": "https://it.wikipedia.org/wiki?curid=917268", "title": "Xuan Yuan Jiao", "text": ""}
{"id": "917297", "revid": "158286", "url": "https://it.wikipedia.org/wiki?curid=917297", "title": "Azienda Perugina della Mobilit\u00e0", "text": ""}
{"id": "917331", "revid": "287204", "url": "https://it.wikipedia.org/wiki?curid=917331", "title": "Contea di Middlesex (Connecticut)", "text": "Middlesex \u00e8 una contea posta nell'area centro-meridionale dello Stato del Connecticut negli Stati Uniti.\nGeografia fisica.\nCome per le altre contee dello Stato del Connecticut la contea di Middlesex rappresenta solo una divisione geografica del territorio dello Stato e non ha alcuna funzione amministrativa.\nLa contea confina a nord con la contea di Hartford, a est con la contea di New London, a sud si affaccia sul Long Island Sound ed a ovest confina con la contea di New Haven.\nIl territorio \u00e8 pianeggiante lungo la valle del fiume Connecticut ed in prossimit\u00e0 della costa, altrove \u00e8 contraddistinto da basse catene collinari che raggiungono la massima elevazione di 279 metri. Il fiume Connecticut scorre al centro della contea da nord a sud. Nell'area nord-orientale \u00e8 situato il lago \"Pocotopaug\" da cui ha origine il Pine Brook che scorre verso sud, e dopo aver ricevuto il fiume Salmon, sfocia nel Connecticut. Larga parte del confine con la contea di New Haven \u00e8 segnato dal fiume Hammonasset che sfocia nel Long Island Sound. Altro affluente del Long Island Sound \u00e8 il fiume Menunketesuck. Nell'area orientale scorre il fiume Eight Mile.\nLa citt\u00e0 principale \u00e8 Middletown posta sul fiume Connecticut ed in prossimit\u00e0 della foce del Connecticut \u00e8 situata \"Old Saybrook\".\nNell'area settentrionale \u00e8 situato il parco statale di \"Wadsworth Falls\".\nStoria.\nLa contea di Middlesex fu costituita nel 1785."}
{"id": "917333", "revid": "2077024", "url": "https://it.wikipedia.org/wiki?curid=917333", "title": "Gonfaloniere di Giustizia", "text": "Il Gonfaloniere di Giustizia era una figura istituzionale del governo fiorentino introdotta a partire dal 1293, con l'entrata in vigore degli Ordinamenti di Giustizia di Giano Della Bella. Il Gonfaloniere costituiva la suprema magistratura e presiedeva il Collegio dei Priori nel governo della Repubblica fiorentina. Aveva per insegna il gonfalone recante lo stemma del popolo fiorentino: una croce rossa in campo bianco.\nPremessa.\nL'Italia del \u2018200 \u00e8 una \"terra di citt\u00e0\" e Firenze \u00e8 uno dei comuni pi\u00f9 fiorenti e politicamente \"irrequieti\" del XIII secolo; il segno pi\u00f9 evidente della sua prosperit\u00e0 e potenza economica \u00e8 dato dalla coniazione del fiorino d'oro (del peso di circa 3 grammi e mezzo) a partire dal 1252 e la presenza di grandi compagnie mercantili e finanziarie, ramificate in tutta Europa e in Africa, i cui esponenti reclamano un crescente coinvolgimento nella vita politica cittadina, rivendicando una pari se non maggiore dignit\u00e0 rispetto alle antiche famiglie della nobilt\u00e0 terriera inurbata ormai improduttiva. Le Arti Maggiori saranno nel XIII e XIV secolo i cardini dell'ascesa economica della citt\u00e0 e della rivalsa della borghesia sulla nobilt\u00e0 feudale, almeno fino al 1347, quando la bancarotta della monarchia inglese per le spese militari nella Guerra dei Cento Anni con la Francia, trasciner\u00e0 nella rovina anche i banchi dei Bardi e Peruzzi (entrambi creditori di cifre da capogiro, si parla di circa 600.000 fiorini solo da parte dei Peruzzi).\nIl Governo del Primo Popolo.\nIl dualismo politico caratterizza l'evoluzione delle istituzioni cittadine nel corso del \u2018200; la lotta tra guelfi\ne ghibellini (in cui tutta la nobilt\u00e0 fiorentina \u00e8 confluita) rientra nel generale andamento delle vicende italiane ed europee del XIII secolo, con fasi vittoriose alterne e la relativa espulsione del partito avverso in caso di sconfitta. Nel 1250, dopo la morte di Federico II di Svevia, la fazione guelfa riesce a imporsi grazie al cosiddetto Governo del Primo Popolo, che segna l'inizio dell'ascesa delle Arti nel governo cittadino; i membri delle corporazioni entrano infatti a far parte dei Consigli delle due massime Magistrature, il Consiglio degli Anziani e del Capitano del Popolo, la nuova carica introdotta per affiancare il Podest\u00e0 nelle sue funzioni. Podest\u00e0 e Capitano si trovano cos\u00ec a svolgere i medesimi incarichi (l'emanazione di leggi, l'imposizione di tasse e gli ordini di carattere militare) e sono entrambi a capo di due Consigli, uno composto da 300 e l'altro da 90 membri, affiancati appunto dal Consiglio dei 12 Anziani e da quello dei cosiddetti 36 \"boni homines\", cittadini molto selezionati che hanno il difficile compito di dirimere le eventuali controversie e cercare un accordo tra tutti i partecipanti al governo. Sono presenti nei consigli anche i Gonfalonieri, che ancora indicano semplicemente coloro che guidano le milizie cittadine, divise in \u201cpopoli\u201d, o parrocchie, ognuna di queste contraddistinte dal proprio vessillo, detto appunto Gonfalone. Nel 1260, per\u00f2, Siena sconfigge i fiorentini nella battaglia di Montaperti e ci\u00f2 consente il rientro degli esponenti ghibellini a Firenze che decretano la fine del Governo del Primo Popolo. Il predominio della fazione ghibellina del resto non \u00e8 di lunga durata perch\u00e9 nel 1266 Manfredi, figlio di Federico II, viene sconfitto nella battaglia di Benevento e cos\u00ec i guelfi rientrano nuovamente a Firenze, dando vita stavolta al brevissimo Governo di Parte Guelfa, composto dai membri degli strati pi\u00f9 alti della popolazione ma gi\u00e0 abolito l'anno successivo per l'intervento di Carlo d'Angi\u00f2, che in cambio della propria protezione si autoproclama Podest\u00e0 fino al 1274.\nIl Priorato delle Arti.\nSi giunge cos\u00ec al 1282 e alla creazione del Priorato delle Arti, un nuovo organo composto inizialmente da 3 e poi da 6 membri eletti tra gli appartenenti alle ventuno Corporazioni delle arti e mestieri, che raggiungono cos\u00ec il massimo riconoscimento giuridico-politico necessario per ambire alla guida delle istituzioni cittadine; il provvedimento pi\u00f9 significativo infatti \u00e8 dato dal fatto che la partecipazione alla vita politica \u00e8 vincolata all'iscrizione, anche solo formale, a una delle Arti Maggiori o Medie. \nIl Priorato si affianca ai Consigli gi\u00e0 presenti nelle magistrature fiorentine con a capo un Capitano Difensore delle Arti; i suoi membri, i priori, termine peraltro gi\u00e0 esistente ma che indicava una carica con diverse funzioni, restano in carica per due mesi soltanto e questo, oltre a consentire una certa \"mobilit\u00e0\" tra i suoi esponenti, evita l'accentramento del potere nelle mani di una sola persona, mettendo cos\u00ec la citt\u00e0 al riparo dall'avvento di un tiranno. \nIl governo del Priorato, che aveva grandi poteri sia decisionali sia esecutivi, decreta il successo delle Corporazioni maggiori, soprattutto quella dell'Arte della Lana e dell'Arte dei Giudici e dei Notai; bisogna del resto tenere presente, che sia il Governo del Primo Popolo sia quello del Priorato, pur allargando la base sociale rispetto al vecchio comune aristocratico, \u00e8 monopolizzato sia dal popolo grasso sia dalle famiglie magnatizie ormai molto vicine tra loro; le Arti Medie ottennero di fatto la propria rappresentanza nei Consigli solo nel 1285, mentre le Arti Minori dovettero accontentarsi di funzioni alquanto ristrette qualche anno pi\u00f9 tardi; le maggiori casate di origine mercantile infatti si erano lentamente inserite nell'antica aristocrazia feudale, assimilandone le caratteristiche, mentre le altre appartenenti al popolo grasso avevano preferito non discostarsi troppo dalla moltitudine degli artigiani e dei commercianti pi\u00f9 modesti ma molto numerosi in citt\u00e0.\nIl Gonfaloniere di Giustizia.\n\u00c8 in quest'ottica che risulta meglio comprensibile la portata pi\u00f9 marcatamente \u201cdemocratica\u201d degli Ordinamenti di Giustizia emanati nel 1293 da Giano della Bella, che pur essendo di nobili origini, volle dare voce alle istanze della \u201cpiccola borghesia\u201d, riuscendo a escludere i magnati dalle cariche amministrative e imponendo l'esercizio effettivo di un'Arte per accedere al Priorato. \u00c8 in questo contesto che viene creata la figura del Gonfaloniere di Giustizia, un magistrato che doveva guidare il Collegio dei Priori e la milizia cittadina contro le eventuali infrazioni dei magnati. Gli Ordinamenti di Giustizia vennero ben presto ridimensionati e nel 1295 Giano venne esiliato da Firenze; il popolo grasso aveva ormai ottenuto la propria vittoria e per non vedersi estromessi dalla vita politica cittadina gli esponenti dell'antica aristocrazia dovettero passare nelle file del partito guelfo (che si era imposto definitivamente con la battaglia di Campaldino del 1289); si formano cos\u00ec due nuove fazioni, i Bianchi, riuniti intorno ai Cerchi, famiglia borghese arricchitasi con i propri affari e disposta a una maggiore apertura verso le Arti Minori, e i Neri, riuniti intorno ai Donati, famiglia della nobilt\u00e0 feudale contraria a ogni forma di partecipazione popolare e che incontra il consenso di buona parte delle Arti Maggiori, che si sentono indubbiamente pi\u00f9 vicine ai magnati \u201cconvertiti\u201d che non ai ceti artigiani.\nIl Gonfaloniere dopo gli Ordinamenti.\nLa carica di Gonfaloniere sopravvive praticamente fino all'abolizione della costituzione repubblicana da parte dei Medici, al loro rientro in citt\u00e0 nel 1530; nel '400, infatti, questa carica viene affidata sia ai membri della famiglia Medici sia ai membri delle famiglie a loro vicine e alleate, dando vita a quella signoria dai caratteri del tutto particolari che vede una sorta di potere riconosciuto e, bench\u00e9 mai esplicitamente dichiarato, capace di esautorare le vecchie magistrature.\nDopo la cacciata di Piero de' Medici nel 1494 e la breve parentesi del governo di Girolamo Savonarola, giustiziato nel 1498, le famiglie fiorentine tentano di riorganizzare il governo fiorentino sul modello delle vecchie magistrature comunali, nominando nel 1502 Pier Soderini Gonfaloniere a vita; il suo incarico dura fino al 1512, quando i Medici tornano a Firenze e Piero decide di abbandonare la citt\u00e0. Dopo la reggenza dei discendenti di Lorenzo il Magnifico e la nuova espulsione della famiglia nel 1527, il comune si proclama nuovamente indipendente, ma dopo la tenace resistenza alle truppe imperiali di Carlo V e del papa Clemente VII \u00e8 costretto ad arrendersi definitivamente. \u00c8 la fine del sogno repubblicano e l'inizio dell'ascesa della dinastia granducale dei Medici.\nFamiglie dei Gonfalonieri di Giustizia.\nDi seguito si elencano le famiglie che diedero pi\u00f9 di cinque Gonfalonieri alla Repubblica di Firenze:\nAcciaiuoli, Alberti, Albizzi, Aldobrandini, Altoviti , Antelli, Ardinghelli, Baroncelli, Bartoli, Bastari, Beccanugi, Biliotti, Bonciani, Bordoni, Bucelli, Canigiani, Capponi, Carducci, Carnesecchi, Castellani, Cellai, Cocchi, Coppini, Corbinelli, Corsi, Corsini, Covoni, Cresci, Da Filicaia, Davanzati, Del Benino, Dietisalvi Neroni, Federighi, Gherardi, Gianfigliazzi, Giugni, Guadagni, Guasconi, Guicciardini, Machiavelli, Magalotti, Malegonnelle, Marignolli, Martelli, Medici, Minerbetti, Moregli, Nasi, Niccolini, Nobili, Pandolfini, Pecori, Peruzzi, Pitti, Pucci, Quaratesi, Ricci, Ridolfi, Rondinelli, Rucellai, Sacchetti, Salviati, Serragli, Serristori, Soderini, Spini, Strozzi, Stufi, Tornaquinci, Valori, Vettori."}
{"id": "917347", "revid": "834", "url": "https://it.wikipedia.org/wiki?curid=917347", "title": "Middlesex County", "text": ""}
{"id": "917349", "revid": "729019", "url": "https://it.wikipedia.org/wiki?curid=917349", "title": "Albert Leo Schlageter", "text": "Biografia.\nSchlageter nacque nel sud-ovest della Germania, in una fervente famiglia cattolica. Con lo scoppio della Prima guerra mondiale, part\u00ec volontario. Partecip\u00f2 alla seconda battaglia di Ypres (1915), alla battaglia della Somme (1916) e alla battaglia di Verdun. Promosso tenente di artiglieria, ripart\u00ec alla volta di Ypres per la battaglia di Passchendaele (1917). Alla fine della guerra, lasciato l'esercito, s'iscrisse alla facolt\u00e0 di scienze politiche dell'universit\u00e0 di Friburgo, e divenne membro di un gruppo cattolico di studenti di estrema destra.\nDopo pochissimo, Schlageter s'iscrisse ai \"Freikorps\" e prese parte al putsch di Kapp e altre lotte tra militari e fazioni comuniste che imperversavano in Germania. Nel 1922 la sua unit\u00e0 di \"Freikorps\" in Alta Slesia si fuse con il NSDAP; Schlageter partecip\u00f2 a diverse azioni militari, tra le quali l'occupazione della Ruhr, durante la quale, nel 1923, guid\u00f2 una pattuglia paramilitare \"Schwarze Reichswehr\" a resistere alle forze d'occupazione francesi per mezzo di un sabotaggio. Diversi treni furono fatti deragliare e un viadotto fu fatto esplodere per bloccare la logistica delle truppe francesi.\nIl 7 aprile 1923 Schlageter fu tradito, probabilmente dai suoi compagni, e fu processato dalla corte marziale francese un mese dopo. Accusato di sabotaggio, fu condannato a morte e giustiziato il 26 maggio nella brughiera di Golzheim vicino a D\u00fcsseldorf. Poco dopo la morte di Schlageter Rudolf H\u00f6\u00df assassin\u00f2 il presunto traditore, Walther Kadow, con l'aiuto di Martin Bormann.\nLa propaganda nazista si appropri\u00f2 ben presto della figura di Schlageter, rappresentandolo come un martire della causa. Dal 1933 egli fu celebrato dal regime come uno dei suoi principali eroi. Lo scrittore nazista Hanns Johst scrisse il dramma agiografico \"Schlageter\" (1933), dedicato a Adolf Hitler, che costituisce una sorta di manifesto teatrale dell'ideologia nazista."}
{"id": "917353", "revid": "486946", "url": "https://it.wikipedia.org/wiki?curid=917353", "title": "Bonaso", "text": ""}
{"id": "917355", "revid": "339392", "url": "https://it.wikipedia.org/wiki?curid=917355", "title": "Reti trans-europee", "text": ""}
{"id": "917358", "revid": "51127", "url": "https://it.wikipedia.org/wiki?curid=917358", "title": "Hudson County", "text": ""}
{"id": "917361", "revid": "767487", "url": "https://it.wikipedia.org/wiki?curid=917361", "title": "Penisola flegrea", "text": "La penisola flegrea \u00e8 una penisola italiana nel mar Tirreno, che delimita, come la penisola sorrentina, il golfo di Napoli nella sua parte settentrionale, separandolo dal golfo di Gaeta.\nLa penisola \u00e8 geologicamente parte dei Campi Flegrei ed \u00e8 costellata di crateri sia attivi che estinti. Si estende all'incirca da Baia e dal lago di Fusaro fino al canale di Procida, che mette in comunicazione i due golfi. I suoi punti estremi sul canale sono capo Miseno e l'isolotto di San Martino.\nVi fanno parte i comuni di Monte di Procida e Bacoli; ai suoi margini si trova il comune di Pozzuoli."}
{"id": "917362", "revid": "1982", "url": "https://it.wikipedia.org/wiki?curid=917362", "title": "Penisola Flegrea", "text": ""}
{"id": "917364", "revid": "287204", "url": "https://it.wikipedia.org/wiki?curid=917364", "title": "Contea di Richmond", "text": "Contea di Richmond o Richmond County \u00e8 la denominazione delle seguenti contee: "}
{"id": "917366", "revid": "51127", "url": "https://it.wikipedia.org/wiki?curid=917366", "title": "Richmond County", "text": ""}
{"id": "917368", "revid": "287204", "url": "https://it.wikipedia.org/wiki?curid=917368", "title": "Scisto", "text": "Il termine scisto nella moderna petrografia indica una roccia metamorfica a grana medio-grossa caratterizzata da una tessitura scistosa abbastanza marcata, cio\u00e8 tendente a sfaldarsi facilmente in lastre sottili. Lo scisto \u00e8 il risultato della trasformazione di argilla sottoposta ad alte pressioni e temperature nelle quali i cristalli micacei (che rappresentano generalmente circa il 50% dello scisto) si ordinano in una direzione precisa creando delle falde dette appunto \"piani di scistosit\u00e0\". \nAltri minerali che compaiono spesso negli scisti sono il quarzo ed i feldspati.\nLo scisto pu\u00f2 essere di vari tipi a seconda della presenza pi\u00f9 o meno marcata di vari minerali: \nEtimologia.\nIl termine deriva dal greco \u03c3\u03c7\u03b9\u03c3\u03c4\u03cc\u03c2 (scisso), con riferimento alla fratturazione lungo i piani di foliazione.\nTerminologie storiche.\nIn passato, approssimativamente fino all'inizio del secolo XX, con il termine scisto, talvolta anche scritto \"schisto\" in base all'etimologia, venivano indicate tutte quelle rocce aventi una marcata fissilit\u00e0, ossia la capacit\u00e0 di sfaldarsi in lamine secondo piani ben definiti, includendo quindi in questo termine rocce come le ardesie e le argilliti. \nNell'uso, sono rimaste le terminologie storiche di \"Scisto bituminoso\" indicante una roccia sedimentaria con impregnazioni di bitume, ma termine sempre meno usato e sostituito dai pi\u00f9 specifici \"argille bituminose\" o \"sabbie bituminose\", a seconda della litologia, e \"scisto ittiolitico\" indicante un calcare marnoso, sempre associato a sostanze bituminose, con cui viene prodotto l'ittiolo (il nome deriva dalla presenza abbondante di pesci fossili negli strati associati)."}
{"id": "917372", "revid": "287204", "url": "https://it.wikipedia.org/wiki?curid=917372", "title": "Contea di Union", "text": "Contea di Union o Union County \u00e8 il nome di 18 contee negli Stati Uniti d'America:"}
{"id": "917374", "revid": "7336", "url": "https://it.wikipedia.org/wiki?curid=917374", "title": "Carestie", "text": ""}
{"id": "917382", "revid": "51127", "url": "https://it.wikipedia.org/wiki?curid=917382", "title": "Union county", "text": ""}
{"id": "917383", "revid": "125771602", "url": "https://it.wikipedia.org/wiki?curid=917383", "title": "Fernando Orsi", "text": "Carriera.\nGiocatore.\nCresciuto nelle giovanili della Roma, esord\u00ec tra i professionisti nel 1979 con il in Serie C2. Dal 1980 al 1982 gioc\u00f2 con il Parma.\nNella stagione 1982-1983 venne acquistato dalla Lazio in Serie B per sostituire tra i pali il ritirato Felice Pulici. Divenne subito il portiere titolare e, al termine della stagione, conquist\u00f2 la promozione in Serie A.\nNella stagione successiva, per volont\u00e0 del nuovo presidente Giorgio Chinaglia, fu superato nella gerarchia da Massimo Cacciatori.\nIl debutto nella massima serie avvenne il 6 novembre 1983 in Lazio- 2-1. L'8 gennaio 1984, dopo l'incontro Lazio-Pisa, in cui la squadra capitolina usc\u00ec sconfitta per 0-1, sostituisce l'infortunato Cacciatori. Il suo alto rendimento nelle successive partite ed il contemporaneo risollevarsi della Lazio dalla zona retrocessione, inducono il mister argentino Juan Carlos Morrone a confermarlo come titolare.\nGioc\u00f2 con i \"biancocelesti\" fino al 1985. In seguito disput\u00f2 quattro stagioni con la maglia dell'. Tornato alla Lazio nel 1989, ricopr\u00ec il ruolo di portiere di riserva fino al ritiro dall'attivit\u00e0 agonistica, nel 1998.\nAllenatore.\nDal 1999 al 20 settembre 2001 ha ricoperto il ruolo di preparatore dei portieri della Lazio. Il 1\u00ba luglio 2002 divenne il vice della squadra biancoceleste, fungendo da assistente a Roberto Mancini. Il 7 luglio 2004 segu\u00ec Mancini all'Inter.\nIl 21 marzo 2007 \u00e8 stato ingaggiato dal Livorno, in Serie A, per sostituire l'esonerato Daniele Arrigoni e guida la squadra alla salvezza. Il 9 ottobre, dopo un inizio di campionato negativo, con due soli punti guadagnati in sette giornate (nonostante un buon pareggio per 2-2 contro l' campione d'Italia uscente), \u00e8 stato esonerato. Il 28 aprile 2008, dopo la pesante sconfitta casalinga contro il per 1-4, viene richiamato alla guida della panchina livornese dal presidente Aldo Spinelli. Tuttavia la sua nuova esperienza sar\u00e0 molto breve (solo tre partite, tutte perse), e al termine del campionato viene riesonerato dal vulcanico Spinelli, che richiama a dirigere gli ultimi allenamenti dei labronici il gi\u00e0 esonerato Giancarlo Camolese.\nIl 12 ottobre 2010 diventa il nuovo allenatore della in Lega Pro Prima Divisione, sostituendo l'esonerato Renzo Gobbo. Il 15 novembre viene inizialmente rimosso dall'incarico, per poi essere reintegrato il giorno successivo. Il 7 febbraio viene definitivamente esonerato dopo aver racimolato solo 3 punti nelle prime 6 partite del girone di ritorno; al suo posto viene chiamato un altro ex laziale, Bruno Giordano.\nDopo il ritiro.\nDopo l'ultima esperienza sulla panchina della Ternana, entra a far parte della scuderia di Mediaset Premium come commentatore delle partite di calcio ed \u00e8 opinionista presso l'emittente radiofonica Radio Radio e la TV campana Canale 8.\nVince, nel 2017, il Premio \u201cSette Colli\u201d riconoscimento riservato alle bandiere biancocelesti.\nDal 2020 entra a far parte della \"rosa\" dei commentatori dell'emittente Sky.\nStatistiche.\nStatistiche da allenatore.\n\"Statistiche aggiornate al 7 febbraio 2011.\""}
{"id": "917385", "revid": "92055", "url": "https://it.wikipedia.org/wiki?curid=917385", "title": "I won't say i'm in love", "text": ""}
{"id": "917403", "revid": "181699", "url": "https://it.wikipedia.org/wiki?curid=917403", "title": "Classificazione decimale Dewey 510 Matematica", "text": "510 \u00e8 la sezione di secondo livello della classificazione decimale Dewey dedicata alla matematica.\nQuesta pagina presenta la struttura ad albero delle sue sottosezioni."}
{"id": "917408", "revid": "108324698", "url": "https://it.wikipedia.org/wiki?curid=917408", "title": "Albeuve", "text": "Albeuve (toponimo francese) \u00e8 una frazione di 577 abitanti del comune svizzero di Haut-Intyamon, nel Canton Friburgo (distretto della Gruy\u00e8re).\nStoria.\nGi\u00e0 comune autonomo che comprendeva anche la frazione di Les Sciernes, il 1\u00ba gennaio 2002 \u00e8 stato accorpato agli altri comuni soppressi di Lessoc, Montbovon e Neirivue per formare il nuovo comune di Haut-Intyamon, del quale Albeuve \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAlbeuve \u00e8 servito dall'omonima stazione e da quella di Les Sciernes sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "917448", "revid": "278830", "url": "https://it.wikipedia.org/wiki?curid=917448", "title": "Barbara Nardi", "text": "Biografia.\nNel 1938, a 21 anni, vince la prima edizione del concorso \"Signorina grandi firme\", e diviene una delle ragazze copertina della rivista \"Le Grandi Firme\".\nModella per Gino Boccasile avr\u00e0 una carriera variegata: dal cinema, alla pittura, al giornalismo fino alla redazione di una sua rivista, \"Estro\", sulla moda.\nFra i suoi ruoli pi\u00f9 importanti come attrice protagonista, quello nel film \"Troppo tardi t'ho conosciuta\" del regista Emanuele Caracciolo.\nFu definita \"Le pi\u00f9 belle gambe degli anni 30\" da Oreste Del Buono.\nNel 1939 partecip\u00f2 al concorso 5000 lire per un sorriso e arriv\u00f2 seconda aggiudicandosi il premio GIVIEMME.\nDotata di una voce particolare, fece anche la doppiatrice per la Metro-Goldwyn-Mayer."}
{"id": "917449", "revid": "1990748", "url": "https://it.wikipedia.org/wiki?curid=917449", "title": "Societ\u00e0 Sportiva Calcio Napoli 1982-1983", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1982-1983.\nStagione.\nNella stagione 1982-1983 nonostante l'acquisto del secondo straniero, l'argentino Ram\u00f3n D\u00edaz e l'arrivo in panchina dell'emergente Massimo Giacomini (gi\u00e0 allenatore di successo con Udinese e Milan), il Napoli disputa un campionato travagliato, che ha visto la squadra partenopea salvarsi in maniera stentata. Alla fine di novembre, dopo la sconfitta (1-0) patita a Cagliari, c'\u00e8 stato l'esonero di Massimo Giacomini in favore del direttore tecnico Bruno Pesaola, coadiuvato sul campo dall'allenatore Gennaro Rambone, e anche l'avvicendamento ai vertici della societ\u00e0 di Marino Brancaccio, in sostituzione del dimissionario Corrado Ferlaino. \nIl cambio in panchina, tuttavia, sortisce gli effetti auspicati: dopo un girone di andata fallimentare chiuso addirittura all'ultimo posto in coabitazione con il Catanzaro con soli 9 punti, nel girone di ritorno il Napoli innesta le marce alte e viaggia a ritmo qualificazione in Coppa Uefa. \nAlla fine sar\u00e0 salvezza, sancita dal successo di misura sul Cesena nell'ultima giornata. \nNella Coppa UEFA i partenopei sono stati eliminati nei sedicesimi di finale dal dopo aver estromesso in rimonta nel primo turno la , mentre in Coppa Italia il Napoli ha vinto il terzo girone di qualificazione disputato prima del campionato, ma in inverno il cammino della squadra \u00e8 stato fermato dal Torino nei quarti di finale.\nMaglie e sponsor.\nNella stagione 1982-83 viene introdotto un nuovo stemma della societ\u00e0, costituito da una \u00abN\u00bb arrotondata e inglobante una testa d'asino: questo viene anche applicato sulle maglie (firmate anche per questa stagione dalla Ennerre), su cui appare una nuova sponsorizzazione ufficiale, Cirio.\nPer quindici partite, suddivise tra girone di andata e di ritorno, la prima maglia fu con inserti e pantaloncini blu notte; per questioni scaramantiche si ritorn\u00f2 poi alla classica azzurra con inserti e pantaloncini bianchi.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "917453", "revid": "729019", "url": "https://it.wikipedia.org/wiki?curid=917453", "title": "Serie A 1993-1994 (calcio a 5)", "text": "La Serie A 1993-1994 \u00e8 stata la 11\u00aa edizione della massima serie del campionato italiano di calcio a 5 e la 5\u00aa di Serie A. La stagione ricalca a grandi linee quella precedente: identico \u00e8 il dominio delle squadre della regione Lazio che piazza quattro squadre su quattro, identica \u00e8 la finale tra i bancari della BNL Calcetto ed il Torrino, identico \u00e8 il vincitore, ovvero il Torrino allenato da Alessandro Nuccorini.\nRegolamento.\nConsolidata la tradizione del girone unico a diciotto squadre, nella seconda fase il regolamento prevedeva l'ammissione diretta alle semifinali delle prime due classificate della Serie A. Le squadre giunte dal 3\u00ba al 6\u00ba posto disputavano due mini gironi da tre, assieme ad altre due societ\u00e0 uscite da due turni ad eliminazione diretta tra settima, ottava, nona e decima classificata della Serie A e le prime quattro classificate del campionato cadetto. La poule e la fase finale si svolsero dal 14 luglio al 25 luglio 1994 a Roma;la formula della finale ritorn\u00f2 a gara unica."}
{"id": "917455", "revid": "1543377", "url": "https://it.wikipedia.org/wiki?curid=917455", "title": "Coefficiente di assorbimento", "text": "Il coefficiente di assorbimento \u00e8 una propriet\u00e0 di un materiale che definisce il limite al quale assorbe energia, per esempio un'onda sonora o una radiazione elettromagnetica.\nWallace Clement Sabine fu un pioniere di questo concetto nell'acustica, e defin\u00ec l'unit\u00e0 di misura detta Sabin. Un Sabin \u00e8 definito come la frazione di potere acustico assorbito da un metro quadrato da una finestra aperta.\nIn unit\u00e0 SI, il coefficiente di assorbimento \u00e8 misurato come l'inverso dei metri, ed \u00e8 rappresentato con la lettera greca mu.\nIn chimica e nelle scienze biologiche, il coefficiente di assorbimento \u00e8 una misura della solubilit\u00e0 di un gas in un liquido, misurato come il volume del gas (preso in condizioni standard) che satura un'unit\u00e0 di volume del liquido.\nIn fisica delle particelle.\nIn fisica delle particelle ci si riferisce al coefficiente di assorbimento formula_1 nelle esperienze di diffusione su bersagli, ossia negli esperimenti in cui fasci di particelle (inclusi fotoni) vengono fatti incidere su bersagli fissi. Tale coefficiente \u00e8 definito da:\ndove formula_3 \u00e8 la sezione d'urto d'assorbimento e formula_4 \u00e8 la densit\u00e0 di particelle del bersaglio.\nLa probabilit\u00e0 formula_5 che una particella del fascio ha di interagire nell'attraversare un tratto formula_6 del bersaglio \u00e8:\nLa variazione del flusso formula_8 incidente (nell'ipotesi che le particelle appartenenti al fascio siano distribuite uniformemente sulla sezione incidente \"S\") \u00e8 legato a sua volta proprio a formula_5:\nla cui soluzione \u00e8:\nformula_12 corrisponde la lunghezza di attenuazione in condizioni di buona geometria."}
{"id": "917456", "revid": "7336", "url": "https://it.wikipedia.org/wiki?curid=917456", "title": "Delocalizzare", "text": ""}
{"id": "917458", "revid": "78273", "url": "https://it.wikipedia.org/wiki?curid=917458", "title": "Shafarevich", "text": ""}
{"id": "917460", "revid": "78273", "url": "https://it.wikipedia.org/wiki?curid=917460", "title": "Igor Rostislavovich Shafarevich", "text": ""}
{"id": "917463", "revid": "919135", "url": "https://it.wikipedia.org/wiki?curid=917463", "title": "Regola del prodotto", "text": "Nell'analisi matematica, la regola del prodotto o regola di Leibniz \u00e8 una regola di derivazione che nella sua forma generale permette di calcolare qualsiasi derivata formula_1-esima del prodotto di formula_2 funzioni formula_3 tutte derivabili:\nEnunciato semplice.\nLa derivata prima del prodotto di due funzioni derivabili in formula_5 \u00e8 uguale al prodotto della prima per la derivata della seconda pi\u00f9 il prodotto della seconda funzione per la derivata della prima, che nella notazione di Lagrange si esprime:\nDimostrazione.\nApplicando la definizione di derivata ed ipotizzando le funzioni formula_7 e formula_8 derivabili in formula_5:\nOra sottraiamo e sommiamo la quantit\u00e0 formula_11:\nRaccogliendo formula_13 e formula_8 si ottiene\nSiccome le funzioni formula_7 e formula_8 sono, per ipotesi, derivabili in formula_5, quindi \u00e8 qui anche continua sia formula_19che formula_20. Si conclude che:\ne quindi:\ncome volevasi dimostrare.\nLa scoperta di Leibniz.\nLa scoperta di questa regola \u00e8 stata attribuita al matematico Gottfried Leibniz - da cui il nome - che la dimostr\u00f2 utilizzando il differenziale, utilizzando una sua particolare notazione, come di seguito riportata, in cui formula_7 e formula_8 sono due funzioni di formula_5. Allora il differenziale di formula_27 \u00e8\nSiccome il termine formula_29 \u00e8 \"trascurabile\" in quanto differenziale del second'ordine, Leibniz concluse che\nQuesto \u00e8 identico alla forma differenziale della regola del prodotto. Se si divide entrambi per il differenziale formula_31, si ottiene\nche corrisponde nella notazione di Lagrange a:\nFunzioni costanti.\nUn caso particolare notevole \u00e8 la derivata di una funzione formula_7 per una costante formula_35:\nma formula_37 essendo derivata di una costante allora, per l'annullamento del prodotto, rimane solo il primo termine; quindi\nGeneralizzazioni.\nProdotto multiplo.\nLa regola pu\u00f2 essere generalizzata anche per una collezione di formula_1 funzioni derivabili, formula_40 ,e dimostrabile con un processo simile a quello gi\u00e0 visto ottenendo la regola generale:\npi\u00f9 succintamente introducendo la produttoria e considerando le funzioni formula_42 prive di zeri:\nApplicazione polinomiale.\nDall'applicazione della precedente si pu\u00f2 dimostrare per induzione che\nper formula_1 intero positivo: formula_46 in fondo \u00e8 una produttoria di formula_1 funzioni uguali tutte uguali a formula_5, per cui per la generalizzazione, si otterr\u00e0 una sommatoria di formula_1 elementi tutti uguali tra loro:\nora applicando l'ipotesi induttiva del principio di induzione per formula_51 e ricordando che formula_5 \u00e8 uguale a formula_53, possiamo riscrivere:\nsiccome x0 = 1 l'equazione \u00e8 dimostrata.\nDerivate successive.\nLe derivate successive formula_1-sime del prodotto di due funzioni \u00e8:"}
{"id": "917465", "revid": "4711", "url": "https://it.wikipedia.org/wiki?curid=917465", "title": "Federazione calcistica svedese", "text": ""}
{"id": "917466", "revid": "110157", "url": "https://it.wikipedia.org/wiki?curid=917466", "title": "Lajas (Porto Rico)", "text": "Lajas \u00e8 una citt\u00e0 di Porto Rico situata sulla costa sud-occidentale dell'isola. L'area comunale confina a nord con San Germ\u00e1n e Sabana Grande, a est con Gu\u00e1nica e a ovest con Cabo Rojo. \u00c8 bagnata a sud dalle acque del Mar dei Caraibi. Il comune, che fu fondato nel 1883, oggi conta una popolazione di quasi 30.000 abitanti ed \u00e8 suddiviso in 12 circoscrizioni (\"barrios\")."}
{"id": "917468", "revid": "110157", "url": "https://it.wikipedia.org/wiki?curid=917468", "title": "Use Your Illusion Tour", "text": "Use Your Illusion Tour \u00e8 la tourn\u00e9e del gruppo rock Guns N' Roses successiva alla pubblicazione della coppia di album \"Use Your Illusion\". Il tour ebbe luogo dal 20 gennaio 1991 al 17 luglio 1993; \u00e8 stato il pi\u00f9 lungo della band e della storia della musica rock in generale, totalizzando 192 show in 27 Paesi.\nStoria.\nLo Use Your Illusion Tour fu organizzato come tourn\u00e9e promozionale dei dischi \"Use Your Illusion I\" e \"Use Your Illusion II\". Lo show inizi\u00f2 il 20 gennaio 1991, poco prima dell'uscita di \"Use Your Illusion I\" con un pubblico totale di 7 milioni di fans.\nLe registrazioni live del tour possono essere viste nei video/DVD \"Use Your Illusion I\" e \"II\", contenenti le immagini delle esibizioni del 1992 a Tokyo, Giappone, e nel disco \"Live Era 87-93\". Spezzoni del tour possono essere visti anche nel video di \"You Could Be Mine\",\"Estranged\", \"Dead Horse\" e nel documentario \"The Perfect Crime\", che segu\u00ec la band nelle sue avventure on the road e nei maggiori show, che per\u00f2 non fu mai pubblicato. I concerti dei Guns N' Roses furono ancora seguiti da molte riviste, tra cui \"Spin\", \"Kerrang!\", \"Circus\" e \"Hit Parader\".\nSolitamente il concerto iniziava con la traccia \"Nightrain\", a cui seguiva poi \"Mr. Brownstone\", e concludeva con \"Paradise City\", tutte canzoni del primo album. A met\u00e0 concerto invece erano soliti suonare \"November Rain\" e \"You Could Be Mine\", canzoni di grande successo.\nDate italiane.\nIl tour arriv\u00f2 in Italia in due diverse occasioni. \nIl 27 giugno 1992, allo Stadio delle Alpi di Torino affollato da oltre 65.000 persone, il concerto fu aperto dai Soundgarden, gruppo allora ancora poco conosciuto in Italia; seguirono i Faith No More, il cui disco Angel Dust era uscito da meno di un mese; e infine i Guns'n'Roses.\nIl 29 e 30 giugno 1993, allo Stadio Braglia di Modena, il concerto fu aperto dal punk metal dei Suicidal Tendencies, seguiti dall'esibizione solista di Brian May, chitarrista dei Queen; infine i Guns'n'Roses. Ciascuna delle due date radun\u00f2 quasi trentamila persone.\nEventi principali.\n\"Nightrain\", seguita da \"Mr. Brownstone\", \"Yesterday\", \"Live And Let Die\", \"Attitude\" (con Duff alla voce), \"Welcome To The Jungle\", \"Double Talkin' Jive\", \"Dead Flowers\", \"You Ain't The First\", \"Used To Love Her\", \"Patience\" (con un segmento acustico della canzone di John Lennon \"Imagine\"), \"Knockin' On Heaven's Door\", \"Dust In The Wind\", \"November Rain\", \"Dead Horse\", \"You Could Be Mine\", \"Sweet Child O' Mine\", e \"Paradise City\"."}
{"id": "917472", "revid": "1833487", "url": "https://it.wikipedia.org/wiki?curid=917472", "title": "Mares", "text": "La Mares \u00e8 un'azienda internazionale, presente in oltre 80 paesi, produttrice di attrezzatura per immersioni. La sede \u00e8 situata a Rapallo, in Liguria.\n\u00c8 inserita nel gruppo Confisub (assieme a Technisub, Cressi Sub, Scubapro Uwatec, Seacsub, Effesub e Omersub), che rappresenta il 70% del mercato internazionale nell'ambito delle attrezzature subacquee.\nStoria.\nL'origine dell'azienda risale alla \"Mares Sub\" fondata a Rapallo nel 1949 dall'apneista Ludovico Mares, in seguito chiamata Mares S.p.A. Ludovico Mares fu anche la persona che sanc\u00ec il successo del fucile pneumatico per la pesca subacquea, negli anni sessanta e a sperimentare nuovi sistemi di propulsione con pinne fatte di tela cerata e giunco e conservate oggi al \"Museo del mare\" di Gor\u00e9e in Senegal.\nBen lontana da questi tempi e tradizioni \u00e8 la nuova azienda. La Mares fu acquistata da un gruppo statunitense AMF nel 1971. Oggi \u00e8 parte dal gruppo europeo Head NV.\nDall'inizio del 2011 Mares ha lanciato una nuova linea di articoli sportivi per il nuoto con il marchio Head Swimming. "}
{"id": "917475", "revid": "1457847", "url": "https://it.wikipedia.org/wiki?curid=917475", "title": "Postmaterialismo", "text": "Il concetto di post-materialismo in generale deve essere considerato molto importante per la cultura moderna e va esaminato alla luce di tre concetti di materialismo niente affatto coincidenti di cui costituisce il superamento concettuale. In primo luogo per \"materialismo\" si intende quello, storico e dialettico, di Marx e di Engels, in funzione anticapitalista. In secondo luogo c'\u00e8 la contestazione su base religiosa di un materialismo consumistico e laicista, quindi irreligioso, come tipico frutto del capitalismo estremo. \nC'\u00e8 poi un terzo concetto di materialismo che riguarda la tesi filosofica per cui la materia \u00e8 l'unica realt\u00e0 esistente e che alla materia deve essere considerato riducibile anche tutto ci\u00f2 che non sembrerebbe materiale (anima, coscienza, ecc.ecc.) Le prime due concezioni dei materialismo sono sociologiche mentre la terza \u00e8 filosofica.\nIl termine \"postmaterialismo\" quindi, in se stesso, dice poco o nulla se non lo si correla al significato di \"materialismo\" a cui esso si riferisce come suo superamento qualitativo o temporale. Solo dando l'ambito di riferimento e ci\u00f2 di cui si ha \"posteriorit\u00e0\" il postmaterialismo (pi\u00f9 spesso scritto \"post-materialismo\") assume un suo significato chiaro. In linea di principio sono quindi identificabili: A) un \"postmaterialismo ontologico\", B) un \"postmaterialismo esistenzialistico\", C) un \"postmaterialsimo etico\" ed infine D) un \"postmaterialsimo politico-sociologico\", che \u00e8 anche quello pi\u00f9 noto, ma nello stesso tempo quello pi\u00f9 carico di ambiguiit\u00e0.\nL'ambiguit\u00e0 deriva dal fatto fin da \"The Silent Revolution\" del 1977 Ronald Inglehart ha puntato la sua attenzione non sul concetto filosofico di materialismo bens\u00ec su quello religioso, concepito sia nel mondo cristiano che in quello islamico come \"perdita di valori morali e spirituali\" verso il perseguimento del denaro e dei beni materiali. Il riferimento di Inglehart va quindi al Vangelo e al Corano, non al \"Capitale\" di Marx n\u00e9 ad alcun'altra formulazione di materialismo. Nei successivi \"Culture Shift in Advanced Industrial Society\" del 1989 e \"Modernization and Postmodernization\" del 1997 l'analisi \u00e8 pi\u00f9 sociologica, ma nel pi\u00f9 recente \"Sacred and Secular: Religion and Politics Worldwide\" del 2004 (scritto con Pippa Norris) riemerge il vero movente di tutta la sua ricerca, concernente la secolarizzazione alla luce delle fedi religiose correnti in 80 pi\u00f9 importanti paesi del mondo.\nPer quanto Inglehart come primo a coniare l'espressione \"post-materialismo\" goda di un'indubbia progenitura, in realt\u00e0 la sua indagine, di carattere principalmente sociologico-religioso nel cogliere una rivolta morale contro il consumismo conseguente alla secolarizzazione, consiglierebbe la pi\u00f9 adeguata espressione di \"post-consumismo\", in quanto \u00e8 proprio il consumismo ad essere il referente negativo del movimento morale che Inglehart registra con la sua estesa e profonda ricerca. Tuttavia esso va considerato per primo poich\u00e9 ha avuto vasta eco ed \u00e8 a tutt'oggi oggetto di diffusa ricerca sociologica, mentre quello ontologico ed esistenziale, per quanto etimologicamente pi\u00f9 corretto, ha per ora rilevanza abbastanza marginale.\nPostmaterialismo politico-sociologico.\nL'ultimo di essi, il \"postmaterialismo politico-sociologico\", pu\u00f2 essere considerato un aspetto estremamente marginale di esso in senso filosofico; per\u00f2 \u00e8 quello che \u00e8 riuscito ad avere maggiore riscontro mediatico. Questo per la semplice ragione che \u00e8 stato avanzato come superamento di una visione materialistica della vita, interpretando l'inquietudine di fronte a un mondo messo in crisi dall'inquinamento, dalla perdita di valori morali e di solidariet\u00e0 sociale, dal consumismo sfrenato, dalla mancanza di ideali. Esso risulta essere quindi da un lato l'accertamento di uno stato di crisi e dall'altro una prospettiva di sua futura risoluzione con un cambiamento di mentalit\u00e0.\nQuesto cambio di cultura esistenziale \u00e8 stato intravisto e definito da Ronald Inglehart nel suo libro \u201cThe Silent Revolution\u201d, in una prima versione del 1971 e in una seconda nel 1977. L'ambito di riferimento, quello del capitalismo estremo negli USA col conseguente consumismo imperante, sarebbe portatore di una visione troppo materialiastica della vita che sarebbe entrata in crisi. Il successo del post-materialismo in Europa, specialmente in Germania, lascia per\u00f2 pensare che per quanto solo alluso da Inglehart, sia fortemente sentito e interpretato anche come il superamento del materialismo comunista ispirato a Marx ed Engels, fortemente presente in Europa all'est in forma istituzionalizzata e all'ovest in forma culturale spesso dominante.\nIl fatto che l'indirizzo post-materialistico risulti fortemente sentito da uno spiritualismo \"di ritorno\", dalla New Age e dalle frange estreme dell'ecologismo morale e del pauperismo solidaristico di ispirazione evangelica fa per\u00f2 anche pensare a una deriva spiritualistica e neo-religiosa del post-materialismo. Ci\u00f2 fa capire come esso debba anche esser visto come un ritorno del \"divino\" e dello \"spirituale\" che il mondo contemporaneo pareva aver accantonato. Il rischio di un postmaterialismo puramente politico-sociologico, che non affronti anche l'elemento ontologico-esistenziale, \u00e8 quindi che venga equivocato e interpretato in direzione affatto diversa da quella prevista. Le ipostasi del divino, apparentemente marginali, potrebbero perci\u00f2 diventare dominanti della prospettiva postmaterialistica\nNello studio di Inglehart, che ha analizzato situazioni socio-culturali e religiose in differenti e varie parti del mondo contemporaneo, vengono individuati dei punti di passaggio da un mentalit\u00e0 materialistica a una post-materialistica. Ne emergono due gruppi di fini sociali.\nIl primo gruppo a parere di Inglehart rappresenta idee tipicamente materialiste, mentre il secondo idee tipicamente postmaterialiste.\nIl \"postmaterialismo sociologico\" interpreta perci\u00f2 aspirazioni diffuse che auspicano una correzione di rotta del capitalismo estremo e del consumismo (ingl.\"consumerism\") in direzione di una maggior attenzione a valori della tradizione, prevalentemente religiosa, di cui viene sentita la mancanza nel mondo contemporaneo.\nPostmaterialismo ontologico-esistenzialistico.\nUna forma di post-materialismo filosofico \u00e8 stata proposta non tanto come superamento quanto come integrazione del materialismo tradizionale, giudicato semplicistico e riduzionistico. In esso si fa riferimento specialmente alle forme di materialismo filosofico espresse fin dal secolo XVIII relativamente al campo ontologico, a quello esistenziale e a quello etico. Basti in proposito ricordare i vasti e importanti contributi di un La Mettrie, di un Helv\u00e9tius, di un d'Holbach e soprattutto di un Diderot. Questi in realt\u00e0, con le sue acute e profonde analisi sia della realt\u00e0 ontica e sia dell'animo umano, \u00e8 gi\u00e0 a tutti gli effetti un postmaterialista, che propone nuovi orizzonti ontologici ed esistenziali postmaterialistici.\nForme di \"postmaterialismo \" sono riscontrabili larvatamente in filosofie che si propongono in vario modo di superare il riduzionismo materialistico sette-ottocentesco, proponendo attenuazioni di esso e facendovi rientrare concetti non-materialistici da esso esclusi. Pi\u00f9 esplicitamente \u00e8 stata formulata anche un'ontologia generale chiamata \"pluralismo ontologico\", la quale implica e include un \"pluralismo ontofisico\" sul piano ontologico e un \"dualismo antropico\" su quello esistenzialistico. Quest'orientamento filosofico ha trovato spazio e attenzione come nuova filosofia ateistica, proponente il superamento dell'ateismo materialistico della tradizione sette-ottocentesca.\nIl postmaterialismo contemporaneo si configura essenzialmente come un abbandono dei riduzionismi tipici del materialismo tradizionale, aprendo nuovi orizzonti esistenzialistici ricchi di tutti quegli aspetti emozionali e sentimentali che i materialismi dell'Ottocento e del Novencento in generale avevano teso ad accantonare per privilegiare l'elemento sociologico e collettivistico. Nel postmaterialismo filosofico perci\u00f2 l'individualit\u00e0 riacquista un ruolo di primo piano."}
{"id": "917477", "revid": "124193779", "url": "https://it.wikipedia.org/wiki?curid=917477", "title": "Randall Flagg", "text": "Randall Flagg \u00e8 un personaggio immaginario creato dallo scrittore horror statunitense Stephen King e riproposto in diversi romanzi, spesso con altri nomi o con le iniziali R. F..\nPersonaggio.\nFlagg \u00e8 descritto come uno stregone con poteri soprannaturali come la necromanzia, la profezia e l'influenza sulle persone. La sua prima apparizione \u00e8 nel 1978 nel romanzo \"L'ombra dello Scorpione\", dove assume il ruolo di antagonista. Altre apparizioni sono nel romanzo fantasy \"Gli occhi del drago\" e nella serie \"La Torre Nera\" con il nome Walter o'Dim. Il suo scopo principale \u00e8 scatenare conflitti in genere per distruggere l'intera civilt\u00e0. Nel romanzo \"Gli occhi del drago\" cerca, ad esempio, di far cadere nell'oscurit\u00e0 la monarchia di Delain, mentre, ne \"L'ombra dello scorpione\" cerca di riunire gli scarti della societ\u00e0 rimasti vivi all'epidemia, con scopi poco pacifici.\nIl personaggio di Randall Flagg \u00e8 conosciuto con diversi nomi all'interno delle opere di Stephen King, fra gli altri Nyarlathotep (un personaggio di Lovecraft). Molti dei suoi nomi hanno come iniziali le lettere \"R.F.\". Ne sono un esempio Richard Fannin, personaggio presente nel terzo volume della serie \"La Torre Nera\" dal titolo \"Terre Desolate\", e Rudin Filaro, che appare in un flashback sempre all'interno della serie \"La Torre Nera\". Solitamente ha un aspetto molto comune, cos\u00ec come il suo vestiario, costituito solitamente da jeans, giacche in pelle e stivali da cowboy. Colleziona inoltre spille, che ama attaccare sopra i suoi vestiti. Fra queste, ve n'\u00e8 una con il simbolo della pace, una con una faccia sorridente con un foro di pallottola in testa. Ne \"L'ombra dello scorpione\" indossa invece una spilla con uno Smiley giallo, una con un maiale morto con un cappello da poliziotto che chiede \"\"Com'\u00e8 il vostro porco?\", e una con un bulbo oculare. Il suo vero nome \u00e8 Walter Padick, ma il nome che Flagg usa pi\u00f9 spesso \u00e8 quello di Walter O'Dim.\nNella storia a fumetti \"Il Mago\"\", Walter sarebbe in realt\u00e0 il figlio del demone Maerlyn, e quindi fratello dello spirito che abita la sfera rosa dell'Iride di Maerlyn. Viene inoltre rivelato che i due sono amanti, finch\u00e9 la sorella, gelosa dei suoi rapporti con Gabrielle Deschain, la madre di Roland, con una visione ne provoca la morte per mano di Roland, come raccontato ne \"La Sfera del Buio\". Cos\u00ec Walter, furioso, la imprigiona all'interno della sua sfera per sempre. Sempre secondo il fumetto, Walter fu dato in affidamento a un mugnaio di nome Tom Padick per imparare la vita degli umani. A tredici anni fugg\u00ec di casa, fu violentato da un vagabondo e quindi divenne un mago. Questo avvenne almeno mille anni prima degli avvenimenti narrati nella Torre Nera. Flagg viene infine ucciso da Mordred Deschain ne \"\"La Torre Nera\"\".\nCos\u00ec Stephen King parla di Randall Flagg in un'intervista radiofonica del 1979:\nCos\u00ec in un'intervista del 1980, parlando del romanzo \"L'ombra dello scorpione\":"}
{"id": "917481", "revid": "1543377", "url": "https://it.wikipedia.org/wiki?curid=917481", "title": "Oscuramento globale", "text": "Con la locuzione oscuramento globale, o offuscamento globale (in inglese: \"global dimming\"), viene indicata la riduzione graduale dell'irraggiamento solare sulla superficie terrestre, osservata a partire dagli anni 1950. Al rovescio \u00e8 stato osservato un aumento di luminosit\u00e0 della Terra verso lo spazio tramite le apparecchiature (radiometri) in dotazione ai satelliti artificiali in orbita proprio per l'aumentata riflettanza dell'atmosfera terrestre.\nDescrizione.\nL'entit\u00e0 del fenomeno varia a livello geografico, ma globalmente \u00e8 stata stimata una riduzione complessiva della radiazione solare al suolo tra il 2% ed il 5% nel periodo tra gli anni 1960 e gli anni 1990. Questa tendenza \u00e8 rallentata nell'ultimo decennio, e localmente sembra essersi invertita. L'oscuramento globale potrebbe aver mascherato parzialmente gli effetti del riscaldamento globale e, analogamente, la recente inversione di tendenza potrebbe averli accentuati.\nCause.\nSi pensa che la causa principale dell'oscuramento globale sia da imputare all'aumentata presenza in atmosfera di particolato sospeso in forma di aerosol come effetto dell'inquinamento. Questo particolato ha il doppio effetto di diffondere la luce, rifletterla parzialmente e di fungere da nucleo di condensazione per le gocce d'acqua che formano le nubi. L'aerosol e altri particolati assorbono la radiazione solare riflettendola parzialmente verso lo spazio; possono fungere, inoltre, da nuclei di condensazione per le gocce d'acqua che formano le nuvole. L'incremento dell'inquinamento atmosferico causa l'aumento di particelle sospese e la formazione di nuvole costituite da gocce di piccole dimensioni. Il conseguente maggior numero di punti di riflessione aumenta l'albedo dell'atmosfera.\nLe nuvole assorbono sia il calore irradiato dalla superficie terrestre che quello del Sole. L'effetto combinato di questi fattori varia, in modo complesso, a seconda dell'altitudine, della localit\u00e0, della luminosit\u00e0 e del tempo atmosferico (notte, giorno, stagioni). In genere durante il giorno predomina l'assorbimento della luce solare (con l'effetto di mitigare il riscaldamento sulla superficie terrestre); di notte invece la retroriflessione della radiazione terrestre rallenta la perdita di calore della Terra.\nRicerche.\nTra i primi a studiare gli effetti della radiazione solare sul clima vi fu Mikhail Ivanovich Budyko, nel 1969, che tramite semplici modelli climatici bidimensionali investig\u00f2 l'impatto dell'albedo glaciale nel bilancio energetico atmosferico. Budyko riscontr\u00f2 una correlazione positiva tra l'aumento delle precipitazioni nevose e del ghiaccio, e la quantit\u00e0 di radiazione solare riflessa nello spazio. L'aumentata riflessione causa una diminuzione della temperatura globale del pianeta. Altre ricerche successive indagarono il ruolo - nelle variazioni climatiche - dell'inquinamento atmosferico e delle eruzioni vulcaniche (\"Rasool et alii\", 1971; \"Lockwood\", 1979).\nNel 1989, Atsumo Ohmura, geografo dell'ETH Z\u00fcrich, pubblic\u00f2 uno studio dove analizzava i dati statistici sull'irraggiamento solare della superficie terrestre, ed evidenziava una diminuzione del 10% avvenuta nel corso dei precedenti tre decenni.. L'effetto della diminuzione avrebbe dovuto condurre ad un raffreddamento dell'atmosfera, un risultato apparentemente in contraddizione con gli effetti del riscaldamento globale. Ben presto furono effettuate nuove ricerche che confermarono il trend individuato da Ohmura (\"Russak\", 1990; \"Liepert\", 1994). Nel 1992, Gerry Stanhill descrisse per la prima volta il fenomeno con la parola \"dimming\" (\"offuscamento, oscuramento\").\nL'incidenza dell'oscuramento globale varia localmente e nel corso dell'anno, ma \u00e8 stato stimato un aumento medio annuale dell'oscuramento di circa il 2-3% (un valore molto superiore alla riduzione della radiazione solare) fino agli anni 1990 quando il fenomeno ha mostrato una inversione di tendenza.\nNegli anni novanta fu effettuato un esperimento alle isole Maldive, in modo da comprovare che le cause dell'oscuramento fossero effettivamente dovute all'inquinamento atmosferico accumulatosi nella cosiddetta nuvola marrone asiatica. Fu registrata una riduzione del 10% dell'irraggiamento (contro l'1% inizialmente previsto) nelle isole coperte dai venti stagionali (molto inquinati) provenienti dall'India meridionale\nAnche le scie di condensazione degli aeromobili hanno un impatto sul fenomeno: un'evidenza di questo la si \u00e8 avuta durante gli attentati dell'11 settembre 2001. La sospensione dei voli aerei durante quella giornata \u00e8 stata associata ad una diminuzione dell'emissione in atmosfera, dando evidenza empirica di un anomalo aumento dell'escursione termica tra notte e giorno (ca. 1\u00a0\u00b0C) in alcune zone degli USA normalmente interessati da traffico aereo.\nCondizione evidenziata e confermata anche da Chuck Long, membro dell'Earth System Research Laboratory del NOAA, definendo il fenomeno come sbiancamento del cielo (whitening), oltre ad un effetto involontario di geoingegneria, ma ancora con effetti sconosciuti.\nNel 2005 Wild, Pinker e altri hanno registrato una inversione dell'effetto (localmente fino al 4%), a partire dagli anni novanta.\nSembra che una fra le cause di ci\u00f2 sia la diminuzione di particolato e SOx disperso in atmosfera (non di gas serra) che si \u00e8 cominciato a registrare grazie a legislazioni favorevoli al contenimento dell'inquinamento, in particolare in Europa.\nEffetti sul clima.\nL'irraggiamento solare provoca il riscaldamento degli oceani e la conseguente evaporazione dell'acqua che ricade successivamente come pioggia. La riduzione dell'irraggiamento causata dalla presenza di aerosol nell'aria, pu\u00f2 quindi avere un'influenza negativa sul ciclo idrogeologico del pianeta. L'offuscamento globale potrebbe avere perci\u00f2 effetti su larga scala sul clima.\nAlcuni modelli climatici sembrano indicare che una riduzione dell'irraggiamento superficiale pu\u00f2 aver contribuito alla mancata formazione dei monsoni nell'Africa subsahariana durante gli anni settanta e ottanta, con conseguenti carestie come quella provocata dalla tragica Siccit\u00e0 del Sahel. Allo stesso modo tramite l'offuscamento da parte degli aerosol si tende a spiegare buona parte del lieve raffreddamento climatico globale registrato nel trentennio compreso tra il 1945 e il 1975.\nNel complesso sembra che l'oscuramento globale abbia contenuto i flussi energetici fra l'atmosfera e la superficie terrestre, con un relativo calo dell'evaporazione ed aumento dell'umidit\u00e0 atmosferica, ma una conseguente riduzione delle precipitazioni.\nRelazioni con il riscaldamento globale.\nAlcuni scienziati ritengono che l'offuscamento globale mascheri parzialmente gli effetti del riscaldamento globale, al punto che una risoluzione dell'oscuramento globale potrebbe portare ad un aumento delle temperature superiore a quanto ipotizzato.\nLa riduzione del particolato in atmosfera \u00e8 relativamente veloce una volta fermata l'immissione degli inquinanti in atmosfera, mentre l'inerzia degli effetti del riscaldamento globale \u00e8 molto superiore e pi\u00f9 difficilmente controllabile.\nIl fenomeno \u00e8 globale, ma i suoi effetti sono locali: infatti, mentre gran parte del globo si \u00e8 riscaldata, le regioni investite da venti inquinati si sono raffreddate. Questo potrebbe spiegare il relativo raffrescamento della parte est degli Stati Uniti rispetto alla costa ovest."}
{"id": "917482", "revid": "729019", "url": "https://it.wikipedia.org/wiki?curid=917482", "title": "S-Bahn di Berlino", "text": "La S-Bahn di Berlino () \u00e8 il servizio ferroviario suburbano che serve la capitale tedesca e i suoi immediati dintorni.\nNel 1930 venne introdotto per la prima volta a Berlino il simbolo di una S bianca su sfondo verde e la dicitura \"S-Bahn\" (abbreviazione di \"Stadtschnellbahn\", \"ferrovia veloce urbana\"). Il termine \u00e8 stato da l\u00ec in poi diffuso in tutte le grandi citt\u00e0 di lingua tedesca in riferimento al sistema di trasporti ferroviario suburbano. A Berlino sotto il nome di \"S-Bahn\" vennero integrati nel 1930 i preesistenti percorsi sulla Stadtbahn (ferrovia interna), sulla Ringbahn (raccordo anulare ferroviario) e sulle Vorortbahn (percorsi radiali suburbani), sulle quali circolavano ancora convogli a vapore.\nSu una rete ferroviaria di 331,5\u00a0km sono attualmente in servizio 16 linee \"S-Bahn\" e 166 stazioni, di cui 75\u00a0km e 33 stazioni fuori dai confini di Berlino, ovvero nel Land del Brandeburgo. Insieme alla metropolitana (\"U-Bahn)\" costituisce un servizio ferroviario urbano di 482\u00a0km, fra i pi\u00f9 estesi al mondo.\nDal 1995 \u00e8 gestita dalla \"S-Bahn Berlin GmbH\", societ\u00e0 appositamente creata controllata dalla Deutsche Bahn.\nStoria.\nOrigini.\nGi\u00e0 dal 1871 la \"Ringbahn\" (ferrovia anulare) era attrezzata con quattro binari, due dedicati al traffico locale, due a quello a lunga percorrenza. Infatti, il rapido sviluppo industriale ed edilizio della citt\u00e0 rese necessaria gi\u00e0 a quel tempo la separazione dei traffici.\nNel 1882 venne attivata la \"Stadtbahn\" (\"ferrovia urbana\"), una linea ferroviaria che collegava le linee dell'est con quelle dell'ovest attraversando il centro cittadino. Questa linea fu costruita a quattro binari, due dei quali dedicati esclusivamente ai treni vicinali.\nNel 1891 entr\u00f2 in servizio la cosiddetta \"Neue Wannseebahn\", ovvero una coppia di binari posati a fianco dell'esistente \"Stammbahn\" e dedicati anch'essi ai treni vicinali.\nLa trazione a vapore era per\u00f2 poco adatta ad un servizio frequente e con molte fermate. All'inizio del nuovo secolo si sperimentarono perci\u00f2 diversi sistemi di elettrificazione, analogamente alla rete di Amburgo, di concezione molto simile. Questi esperimenti furono interrotti dalla prima guerra mondiale.\nNel 1924, passato il periodo di crisi del dopoguerra, venne finalmente attivato il primo servizio a trazione elettrica, dallo \"Stettiner Bahnhof\" (oggi ribattezzato \"Nordbahnhof\" e interrato) a Bernau. Il sistema prescelto fu a corrente continua 800 V, a terza rotaia, incompatibile con i servizi a lunga percorrenza (elettrificati a partire dagli anni ottanta a corrente alternata a 15 kV 16,7 Hz). Contemporaneamente, i marciapiedi delle fermate furono portati ad un'altezza di 96 cm dal piano del ferro, riducendo i tempi di incarrozzamento dei passeggeri e quindi i tempi di fermata.\nPer questi motivi, la \"S-Bahn\" berlinese \u00e8 ancora oggi (assieme alla rete di Amburgo) separata dalla rete nazionale della DB.\nNegli anni successivi l'elettrificazione delle linee urbane e suburbane procedette rapidamente, com'\u00e8 riassunto nella tabella che segue:\nDal 1930 alla seconda guerra mondiale.\nDal 1\u00ba dicembre 1930 i servizi urbani e suburbani a trazione elettrica furono indicati dalla sigla \"S-Bahn\". Il nome, abbreviazione di \"Stadtschnellbahn\" (\"ferrovia celere urbana\") suggeriva un'analogia con la \"U-Bahn\" (\"Untergrundbahn\", \"ferrovia sotterranea\", vale a dire la classica metropolitana). L'analogia proveniva dalla frequenza delle corse, dalla vicinanza fra le fermate, dalla facilit\u00e0 di accesso e dalla comprensibilit\u00e0 del servizio.\nGi\u00e0 il 15 dicembre 1930 fu attivato il prolungamento da \"Berlin Kaulsdorf\" a \"Berlin Mahlsdorf\".\nNel 1933 anche l'importante linea per Potsdam (la \"Stammbahn\", prima ferrovia prussiana) fu integrata nella rete. In questo caso, non fu elettrificato solo il servizio suburbano, gi\u00e0 esistente su binari dedicati, ma anche i due binari a lunga percorrenza, sui quali fu istituito un servizio di \"S-Bahn\" diretta. Questi treni, che collegavano l'elegante sobborgo residenziale di Wannsee al centro finanziario cittadino (il Potsdamer Platz) vennero soprannominati \"Bankierz\u00fcge\", \"treni dei banchieri\".\nCon l'instaurarsi del regime nazionalsocialista vennero redatti piani urbanistici sempre pi\u00f9 ambiziosi, tesi a trasformare Berlino in \"Germania, capitale del mondo\" (\"Welthauptstadt Germania\"). Anche per la rete ferroviaria si prevedevano imponenti lavori di potenziamento, realizzati per\u00f2 solo in minima parte.\nAnche la \"S-Bahn\" fu interessata da progetti di enorme portata. L'unica importante opera realizzata fu per\u00f2 la ripresa di un precedente progetto, il tunnel Nord-Sud, che avrebbe dovuto collegare le linee suburbane attestate nelle stazioni di testa a Nord (\"Lehrter\" e \"Stettiner Bahnhof\") con quelle meridionali (\"Potsdamer\" e \"Anhalter Bahnhof\"). Ma anche quest'opera fu realizzata solo in parte, mancando il ramo settentrionale verso il \"Lehrter Bahnhof\".\nIl primo tratto del tunnel, dallo \"Stettiner Bahnhof\" a \"Unter den Linden\", fu inaugurato il 28 luglio 1936, in occasione delle Olimpiadi di Berlino. L'opera fu infine completata nel 1939, con le due connessioni verso \"Yorckstra\u00dfe\" e \"Gro\u00dfg\u00f6rschenstra\u00dfe\". Il completamento del tunnel rese la stazione di \"Friedrichstra\u00dfe\" nodo centrale della rete.\nNegli stessi anni furono attivati alcuni prolungamenti periferici:\nDal 1943, la situazione bellica non consent\u00ec pi\u00f9 ulteriori lavori. Progetti, quali l'estensione delle \"S-Bahn\" espresse, il tunnel \"Anhalter Bahnhof\" - \"G\u00f6rlitzer Bahnhof\", la seconda \"Ringbahn\", non furono mai realizzati.\nNel 1944 furono soppresse per danni di guerra (e mai pi\u00f9 riattivate) la \"Cheruskerkurve\", fra la \"Ringbahn\" (stazioni \"Berlin Sch\u00f6neberg\" e \"Berlin Papestra\u00dfe\", oggi \"Berlin S\u00fcdkreuz\") e \"Berlin Potsdamer Ringbahnhof\", e la \"Nordringkurve\", fra \"Berlin Witzleben\" (oggi \"Berlin Messe Nord/ICC\") e \"Berlin-Charlottenburg\".\nIl dopoguerra (1945-1961).\nI danni della guerra furono gravi e distribuiti sull'intera rete. Parti dell'armamento e del materiale rotabile furono requisiti dall'esercito sovietico ed inviati in URSS come riparazioni di guerra.\nNonostante le difficolt\u00e0, la ricostruzione procedette celermente, con la riattivazione di tutte le tratte (talvolta provvisoria) gi\u00e0 all'inizio del 1946.\nPi\u00f9 laboriosa fu la ricostruzione del tunnel Nord-Sud, allagato dai nazisti negli ultimi giorni del conflitto: l'opera fu compiuta solo alla fine del 1947.\nLa ferrovia \"Berlin Potsdamer Bahnhof\" - \"Berlin Zehlendorf\", su cui avevano corso i \"Bankierz\u00fcge\", non fu ricostruita: la tratta successiva, \"Berlin Zehlendorf\" - \"Berlin D\u00fcppel-Kleinmachnow\" (oggi non pi\u00f9 esistente) fu elettrificata ed inserita nella rete \"S-Bahn\" nel 1948.\nContemporaneamente venne portato a termine, in tre tappe, il prolungamento a Strausberg, iniziato nell'anteguerra e lasciato incompiuto:\nNel 1949 vengono fondate la Repubblica Federale e la Repubblica Democratica. La Germania \u00e8 divisa. Lo status di Berlino possiede alcune particolarit\u00e0: il settore sovietico viene immediatamente integrato nella RDT, costituendone la capitale; nei settori occidentali, invece, la completa integrazione nella RFT \u00e8 impedita da vari motivi, a partire dalla distanza e dalla separazione fisica.\nLa situazione delle ferrovie riflette queste particolarit\u00e0: l'intera rete berlinese, compresa la \"S-Bahn\", continua ad essere gestita dalla \"Deutsche Reichsbahn\", l'amministrazione ferroviaria dell'anteguerra, ora appartenente alla Germania Est. Ci\u00f2 significa che ricostruzioni, ampliamenti, modifiche alla rete, andranno sempre a vantaggio del settore orientale, portando spesso a tensioni con le autorit\u00e0 dell'Ovest.\nDal 1952 tutto il traffico a lunga percorrenza \u00e8 deviato sulla nuova cintura ferroviaria (il \"Berliner Au\u00dfenring\"), che evita il transito e l'attestamento a Berlino Ovest, e le vecchie stazioni di testa sono chiuse. La tratta \"Berlin Jungfernheide\" - \"Berlin Spandau\" (oggi \"Berlin Stresow\") viene elettrificata e trasformata in \"S-Bahn\". Anche il raccordo merci \"Berlin Pankow-Sch\u00f6nhausen\" (oggi \"Berlin Pankow\") - \"Berlin Sch\u00f6nhauser Allee\" \u00e8 elettrificato, per permettere l'istituzione di collegamenti verso Bernau, senza transitare dai settori occidentali.\nLa tabella riassume i prolungamenti della rete negli anni cinquanta:\nLa divisione della rete (1961).\nNelle prime ore del 13 agosto 1961 il governo della Germania Est erige senza preavviso il Muro di Berlino, per separare Berlino Est da Berlino Ovest, e quest'ultima dal restante territorio della Germania Est. La Deutsche Reichsbahn, da tempo informata dell'operazione, era gi\u00e0 preparata alla divisione della \"S-Bahn\" in due reti distinte, riuscendo a realizzare le seguenti modifiche in un solo giorno:\nLa \"S-Bahn\" a Berlino Est.\nNel settore orientale, la \"S-Bahn\" costituiva il mezzo di trasporto pi\u00f9 importante. La rete metropolitana, infatti, consisteva di sole due brevi linee (A, oggi parte della U2, ed E, oggi U5), l'estensione delle quali era frenata da motivi economici.\nUn primo prolungamento della \"S-Bahn\" fu attivato nel 1962, per collegare l'aeroporto di Sch\u00f6nefeld.\nNegli anni settanta e ottanta furono aperte nuove tratte di \"S-Bahn\" per servire i nuovi quartieri residenziali che negli stessi anni si stavano sviluppando alla periferia della citt\u00e0.\nLa prima tratta, al servizio del quartiere di Marzahn, fu attivata in tre fasi:\nIl secondo quartiere realizzato, Hohensch\u00f6nhausen, fu raggiunto in due fasi:\nLa linea per il terzo quartiere, Hellersdorf, anch'essa inizialmente prevista come \"S-Bahn\", fu invece realizzata come normale metropolitana (prolungamento della linea E, oggi U5), per non concentrare un traffico troppo intenso sulla tratta centrale \"Berlin Friedrichstra\u00dfe\" - \"Berlin Ostkreuz\".\nIl quarto quartiere, Malchow, non fu mai realizzato. Anche per esso si prevedeva una connessione \"S-Bahn\", prolungando la linea da Wartenberg lungo l\"'Au\u00dfenring\".\nLa \"S-Bahn\" a Berlino Ovest.\nIn seguito all'erezione del Muro, a Berlino Ovest viene lanciata a livello ufficiale una campagna di boicottaggio della \"S-Bahn\", con l'istituzione di linee di autobus parallele e il progetto di nuove linee di metropolitana. In breve, il numero dei passeggeri trasportati dalla \"S-Bahn\" si ridusse, fino a diventare irrilevante. La DR rispose riducendo la manutenzione ed il servizio, comunque gi\u00e0 scadenti.\nA risentire di questo stato di tensione fu l'intero sistema di trasporti dei settori occidentali. Negli stessi anni, la BVG aveva intrapreso un programma di rapida soppressione delle tranvie urbane (completato nel 1966), in nome di una citt\u00e0 \"dedicata all'automobile\" (\"Autogerechte Stadt\"). L'imponente piano di ampliamento della rete metropolitana (\"200-km-Plan\"), peraltro non completato perch\u00e9 troppo costoso, si dimostr\u00f2 largamente insufficiente alle esigenze.\nTestimonianze di quel periodo difficile sono ad esempio la U7 che per un lungo tratto corre quasi parallela al \"Ring\", o i lunghi percorsi pedonali alla stazione di interscambio tra S-Bahn e U-Bahn a Rathaus Steglitz, dovuti il fatto che la DR non diede il consenso a scavi sotto la sede della S-Bahn, di sua propriet\u00e0.\nNel 1980 la DR, in seguito ad uno sciopero, ridusse ulteriormente il servizio, con cessazione totale sulle linee meno frequentate, precisamente:\nDal 9 gennaio 1984, in seguito ad un accordo, l'intera rete \"S-Bahn\" di Berlino Ovest fu ceduta dalla DR all'azienda cittadina di trasporto, la BVG.\nLo stato delle linee, che richiedevano importanti lavori di manutenzione straordinaria e restauro, unito alla scarsit\u00e0 di risorse, rese impossibile la riattivazione dell'intera rete, ma solo delle tratte pi\u00f9 indispensabili. Contemporaneamente venne introdotto un sistema di numerazione delle linee, del tipo Sx, analogo a quello in vigore nelle citt\u00e0 della Germania Ovest.\nDopo i primi, urgenti, lavori di sistemazione, furono riaperte le seguenti tratte:\nFinalmente, anche nei settori occidentali la rete \"S-Bahn\" fu integrata con le reti metropolitana e di autobus.\nRiunificazione.\nPochi mesi dopo la caduta del Muro (9 novembre 1989), ancora prima della riunificazione (3 ottobre 1990), la BVG provvedette alla riapertura delle \"stazioni fantasma\" del tunnel Nord-Sud, situate nel settore orientale. Le due parti della \"Stadtbahn\" furono riunite in un'unica linea.\nSegu\u00ec la riattivazione di alcune tratte esterne, dagli ex settori occidentali al territorio dell'ex Germania Est, che erano state interrotte con l'erezione del Muro, il 13 agosto 1961:\nIl 17 dicembre 1993 sono riaperte le tratte:\nIl 1\u00ba gennaio 1994 la Deutsche Bundesbahn e la Deutsche Reichsbahn si uniscono a formare la nuova Deutsche Bahn. Nella stessa data, le linee \"S-Bahn\" degli ex settori occidentali passano dalla BVG alla DB.\nDal 1\u00ba gennaio 1995 \u00e8 operativa l'apposita societ\u00e0 \"S-Bahn Berlin GmbH\", controllata dalla DB.\nNegli anni successivi, si susseguono le riattivazioni di tratte in precedenza abbandonate:\nIl 24 febbraio 2005 \u00e8 stato attivato un prolungamento di nuova costruzione da Lichterfelde S\u00fcd a Teltow Stadt.\nLa rete.\nI treni percorrono la rete ferroviaria presente in citt\u00e0, organizzati per linee designate con la lettera S e da uno o pi\u00f9 numeri. Il 9 gennaio 1984 il numero di linea con il prefisso \"S\" \u00e8 stato introdotto nella parte occidentale della citt\u00e0. Dopo la caduta del muro di Berlino il sistema di numerazione delle linee \u00e8 stato esteso a tutta la rete il 2 giugno 1991. Ora ci sono 15 linee della S-Bahn (al 1\u00ba settembre 2009).\nLe linee \"S-Bahn\" uniscono Berlino alle citt\u00e0 minori del circondario (Strausberg, Bernau, Hohen Neuendorf, Oranienburg, Hennigsdorf, Potsdam, Teltow, Blankenfelde-Mahlow, Zeuthen, K\u00f6nigs Wusterhausen, Erkner) cos\u00ec come all'aeroporto di Sch\u00f6nefeld, appena fuori dai confini della capitale.\nUna volta giunti in citt\u00e0 i treni \"S-Bahn\" percorrono l'anello ferroviario (\"Ringbahn\") intorno al centro cittadino di Berlino, oppure le linee diametrali nord-sud e est-ovest. Sulla struttura urbana cos\u00ec formata dalla \"Ringbahn\" e dai due diametri incrociati (uno Nord-Sud l'altro Est-Ovest) si individuano quattro stazioni cardinali di intersezione sull'anello (Westkreuz, S\u00fcdkreuz, Ostkreuz, Gesundbrunnen) ed una stazione principale di intersezione nel centro (Friedrichstra\u00dfe). Il diametro est-ovest attraversa il centro cittadino su tratta sopraelevata passando per la nuova Hauptbahnhof (\"stazione principale\"). Questa tratta viene storicamente denominata \"Stadtbahn\". La tratta nord-sud tra Gesundbrunnen e S\u00fcdkreuz \u00e8 invece per la maggior parte sotterranea e pertanto denominata Nord-S\u00fcd-Tunnel. Sulla Ringbahn due linee percorrono circolarmente l'intero anello, una in senso orario (S41), una in senso antiorario (S42), per un totale di 37\u00a0km in un tempo ufficiale di 60 minuti.\nServizio.\nTitoli di viaggio.\nAl giorno d'oggi un biglietto \"S-Bahn\" vale per l'intera rete dei trasporti pubblici della citt\u00e0, grazie al \"Verkehrsverbund Berlin-Brandenburg\" (VBB), che comprende sia la \"S-Bahn Berlin\" che la BVG (l'azienda berlinese di trasporti), oltre a DB Regio (divisione trasporti regionali della Deutsche Bahn) e ad altre compagnie minori operanti sul territorio del Brandeburgo. Accanto alla metropolitana (\"U-Bahn\"), ai tram, agli autobus ed ai traghetti, la \"S-Bahn Berlin\" \u00e8 dunque oggi parte del sistema integrato dei trasporti pubblici berlinesi.\nOrari di apertura e frequenze.\nLa \"S-Bahn\" di Berlino \u00e8 in servizio 21 ore su 24, rimanendo chiusa solo dalle 1:00 alle 4:00 nei giorni feriali, mentre opera 24 ore durante le giornate di sabato, domenica e pre-festivi. Le linee hanno generalmente una frequenza di 10 minuti. Fuori dagli orari di punta si effettua su tutte le linee un servizio con una frequenza di 20 minuti.\nMolte linee condividono gli stessi binari, in modo che, per buona parte della rete, la frequenza risulta essere pari a un treno ogni 5 minuti. Nelle seguenti sezioni della rete si sovrappongono diverse linee: la Stadtbahn (quattro linee), la tratta sud della \"Ringbahn\" (da tre a cinque linee), la tratta est della \"Ringbahn\" (cinque linee) ed il tunnel nord-sud (tre linee). Ci\u00f2 determina in questi tratti frequenze di 2-3 minuti.\nNelle notti di venerd\u00ec, sabato e pre-festivi, la maggior parte delle corse viene esercitata con intervalli di 20 minuti tra un treno e l'altro; sul Ringbahn e sulla Ferrovia Nord-Sud la frequenza \u00e8 invece di 10 minuti, sullo Stadtbahn \u00e8 di 5 minuti. La parte esterna della linea S5 (Mahlsdorf - Strausberg Nord) \u00e8 servita con una frequenza di 60 minuti. Solo sulla tratta Hohen Neuendorf - Blankenburg non \u00e8 offerto alcun servizio notturno.\nIntermodalit\u00e0.\nLa S-Bahn di Berlino svolge anche un ruolo di trasporto intermodale, per es. auto+treno (con parcheggi scambiatori alle stazioni, specialmente esterne all'area urbana centrale) e treno+bici (sia con trasporto bici che con parcheggi dedicati o ciclostazioni alle fermate). L'intermodalit\u00e0 porta il trasporto su ferro vicino allo schema \"da porta a porta\" tipico dell'automobile, innalzandone la competitivit\u00e0 e permettendo di disincentivare fortemente l'uso del mezzo privato a motore, con i noti effetti negativi su inquinamento, congestione del traffico e vivibilit\u00e0. L'intermodalit\u00e0 si applica anche ad altri trasporti pubblici della metropoli tedesca (es. tranvie, U-Bahn ecc.) ma trova nelle S-Bahn la sua massima realizzazione, proprio per il raggio che generalmente copre l'intera area vasta metropolitana.\nMateriale rotabile.\nLa rete \"S-Bahn\", separata da quella nazionale della Deutsche Bahn, esige materiale rotabile appositamente progettato, con presa di corrente a terza rotaia e incarrozzamento alto. La distanza media tra le fermate, molto ridotta, richiede elevate capacit\u00e0 di accelerazione. I mezzi in servizio sono perci\u00f2 di concezione simile a quelli delle linee metropolitane.\nLa divisione della rete, dal 1984 al 1993, ha lasciato in eredit\u00e0 due diversi gruppi di elettrotreni, entrambi entrati in servizio negli anni ottanta: il gruppo 480 (ex BVG, Ovest) e il gruppo 485 (ex DR, Est).\nIl gruppo pi\u00f9 recente, e pi\u00f9 numeroso, entrato in servizio dal 1993, \u00e8 il 481. L'immissione di questi elettrotreni ha permesso di far fronte all'aumento di traffico derivante dalla riunificazione della rete."}
{"id": "917483", "revid": "7336", "url": "https://it.wikipedia.org/wiki?curid=917483", "title": "Offuscamento globale", "text": ""}
{"id": "917484", "revid": "7336", "url": "https://it.wikipedia.org/wiki?curid=917484", "title": "Global dimming", "text": ""}
{"id": "917485", "revid": "180559", "url": "https://it.wikipedia.org/wiki?curid=917485", "title": "Oggetti artificiali su Venere", "text": "La seguente tabella \u00e8 una lista degli oggetti artificiali sulla superficie di Venere. Tutti gli oggetti oggi presenti sul suolo di Venere sono ormai da tempo non pi\u00f9 operativi. La lista \u00e8 parziale e non comprende gli oggetti pi\u00f9 piccoli come paracadute e scudi termici."}
{"id": "917502", "revid": "117454882", "url": "https://it.wikipedia.org/wiki?curid=917502", "title": "Bivin di Vienne", "text": "Origine.\nNon si hanno molte notizie, ma si ritiene che fosse figlio di:\noppure fosse figlio di:\nBiografia.\nSecondo il \"mittelrheinisches urkundenbuch\", Bivin viene citato in un documento di una donazione, del 12 novembre 842, in cui l'imperatore Lotario I, conferma suo fratello Riccardo, nella propriet\u00e0 dell'abbazia di Pr\u00fcm.\nTra l'855 e l'856, il re di Lotaringia, Lotario II, secondo lo storico francese, Christian Settipani, gli garant\u00ec la propriet\u00e0 dell'abbazia di San Pietro a Gorze, un'abbazia benedettina fondata verso il 747 nei pressi di Metz, di cui divenne abate laico.\nBivin viene ancora citato nei \"Cartolari dell'abbazia di Gorze\" in un documento dell'863, in cui si menzione la riforma dell'abbazia di Gorze, attuata dal vescovo di Metz\nDi Bivin non si conosce la data esatta della morte. Comunque secondo gli Annales Bertiniani, era gi\u00e0 morto nell'869.\nMatrimonio e discendenza.\nVerso l'844 spos\u00f2, molto probabilmente, una figlia di Bosone il Vecchio, forse Richilde (gli Annales Bertiniani confermano che era sposato senza precisare il nome della moglie, ma facendoci conoscere il nome di una sorella della moglie, Teuteberga, che era una delle figlie di Bosone il Vecchio) che gli diede quattro figli:"}
{"id": "917504", "revid": "287204", "url": "https://it.wikipedia.org/wiki?curid=917504", "title": "Helcarax\u00eb", "text": "LHelcarax\u00eb \u00e8 un luogo di Arda, l'universo immaginario fantasy creato dallo scrittore inglese J.R.R. Tolkien. \u00c8 lo stretto di mare tra le punte pi\u00f9 settentrionali di Aman e della Terra di Mezzo.\n\u00c8 sempre ricoperto di ghiaccio, come suggerisce l'etimologia del termine, ed \u00e8 riconducibile allo Stretto di Bering.\nNel IX capitolo del Silmarillion viene narrato che la schiera di Fingolfin, quando venne tradita da F\u00ebanor che li abbandon\u00f2 sulla sponda di Aman, \u00abaffront\u00f2 i terrori dello Helcarax\u00eb\u00bb, attraversando questa regione a piedi. Molte furono le perdite, tra cui Elenw\u00eb moglie di Turgon."}
{"id": "917506", "revid": "87909", "url": "https://it.wikipedia.org/wiki?curid=917506", "title": "Banda Baader-Meinhof", "text": ""}
{"id": "917507", "revid": "1543377", "url": "https://it.wikipedia.org/wiki?curid=917507", "title": "Flying toasters", "text": "Flying Toasters (letteralmente \"Tostapane volanti\") \u00e8 considerato uno dei primi salvaschermo (o \"screensaver\") della storia dei computer ad avere ottenuto buona diffusione e riconoscibilit\u00e0.\nStoria.\n\u00c8 stato prodotto per sistemi Apple dalla Berkeley Systems come parte della suite After Dark, e rappresentava, in bianco e nero, dei tostapane con ali.\nNonostante fosse stato pubblicato solo nel 1989, a sei anni dalla creazione del primo salvaschermo della storia (\"scrnsave\", di John Socha), fu uno dei primi ad essere configurabile dall'utente, e ad usare immagini in movimento invece che semplici colori.\nFlying Toasters rappresentava uno sciame di tostapane cromati in stile anni quaranta, che attraversavano lo schermo planando con ali piumate, circondati da fette di pane abbrustolito. Ne venne pubblicata anche una versione \"pro\", con la Cavalcata delle Valchirie di Richard Wagner, su cui potevano essere fatte scorrere le parole in un finto karaoke.\nVenne realizzata anche una versione \"Flying Toasters!\", che mostrava anche pasticcini e panini, piccoli tostapane e animazioni migliorate.\nControversie.\nQuesto salvaschermo procur\u00f2 alla Berkley Systems, produttrice del software, due casi legali. Il primo, nel 1993, contro Delrina Corporation, a causa di un salvaschermo prodotto da quest'ultima in cui il pinguino Opus di una famosa serie a fumetti, Opus &amp; Bill, sparava ai tostapane volanti. La causa si \u00e8 conclusa con la scelta di Delrina di cambiare le ali dei tostapane in motori.\nIl secondo caso invece fu contro Berkley Systems, che fu querelata da parte del gruppo rock dei Jefferson Airplane: sulla copertina dell'album \"Thirty Seconds Over Winterland\" del 1973 il gruppo aveva mostrato un disegno di alcuni tostapane in volo. Il giudice diede ragione alla Berkley, dato che il disegno non era stato depositato come marchio prima del rilascio del salvaschermo.\nOggi una versione 3D del salvaschermo \u00e8 disponibile su XScreenSaver."}
{"id": "917508", "revid": "74801", "url": "https://it.wikipedia.org/wiki?curid=917508", "title": "Gary Eugene Payton", "text": "Payton \u00e8 nato nell'Illinois, \u00e8 sposato ed ha un figlio. Nel 1971 ha conseguito un bachelor of science in ingegneria astronautica all'Accademia della USAF presso Colorado Springs, successivamente ha continuato gli studi prendendo un master in astronautica ed ingegneria astronautica alla Purdue University di West Lafayette (Indiana).\nCome pilota della USAF ha collezionato oltre ore di volo su T-37 Tweet, T-38 Talon e T-39 Sabreliner. Nel 1979 \u00e8 stato selezionato come ingegnere USAF per missioni con equipaggio dalla NASA. Ha volato in una missione dello Shuttle: la STS-51-C del gennaio 1985 trascorrendo oltre 73 ore nello spazio."}
{"id": "917510", "revid": "287204", "url": "https://it.wikipedia.org/wiki?curid=917510", "title": "Godfried Schalcken", "text": "I quadri di Schalcken sono caratterizzati dai giochi di luce: era solito dipingere soggetti in ambienti scuri illuminati da candele.\nBiografia.\nStudi\u00f2 pittura sotto la guida di van Hoogstraten a Dordrecht ed in seguito con Gerhard Douw a Leida. I suoi primi dipinti di genere somigliano a quelli di questo maestro. Lavor\u00f2 a Leida fino al 1675 ca. e ritorn\u00f2 a Dordrecht fino al 1691, quando si stabil\u00ec a L'Aia.\nVisit\u00f2 l'Inghilterra (1692-1697) e nel 1703 entr\u00f2 al servizio dell'elettore palatino Giovanni Guglielmo, della casa dei Wittelsbach-Zweibr\u00fccken a D\u00fcsseldorf. \nSchalcken dipinse diversi ritratti, tra cui quello a mezzo busto di Guglielmo III d'Inghilterra, ora al Rijksmuseum, \u00e8 un buon esempio. In quest'opera mostra un effetto di luce di candela che us\u00f2 frequentemente con ottima efficacia in molti dei suoi dipinti. I suoi quadri possono essere ammirati alle collezioni di Buckingham Palace, del Louvre, a Vienna e a Dresda.\nNel 1979 \u00e8 stato girato il film tv \"Schalcken the Painter\" di Leslie Megahey.\nDipinti.\nIl suo capolavoro \u00e8 una scena da \"Vrouwtje kom ten Hoof\" che si trova a Buckingham Palace. \nAltri lavori importanti sono:\nOld Woman Scouring a Pot&lt;br&gt;Soldier Giving Money to a Woman&lt;br&gt;A Woman singing and a Man with a Cittern\n\"Schalken the Painter\".\nI lavori di Schalken, con la loro atmosfera hanno ispirato un racconto \"Strange Event in the Life of Schalken the Painter\" di Sheridan Le Fanu, pubblicato nel 1839."}
{"id": "917514", "revid": "640277", "url": "https://it.wikipedia.org/wiki?curid=917514", "title": "Nicola Catalano", "text": "Biografia.\nLaureatosi in Giurisprudenza nel 1932, fino al 1939 esercita la professione di Avvocato, per poi essere incaricato, nello stesso anno, come Assistente all'Universit\u00e0 degli Studi di Roma La Sapienza, funzione che manterr\u00e0 fino al 1950.\nDal 1944 il Catalano inizia ad avere una serie di importanti incarichi:\nNel 1955, entrato gi\u00e0 nell'Avvocatura dello Stato come vincitore di concorso, \u00e8 promosso Sostituto Avvocato Generale dello Stato e nel 1958 \u00e8 nominato Esperto Giuridico della Delegazione italiana per la redazione dei Trattati di Roma.\nSempre nel 1958, il 7 ottobre, \u00e8 nominato nell'alta carica di Giudice della Corte di Giustizia delle Comunit\u00e0 Europee, che manterr\u00e0 fino all'8 marzo 1962.\nNel periodo 1\u00ba gennaio 1960 - 31 dicembre 1961 sar\u00e0 poi nominato Presidente della 1\u00aa Sezione della stessa Corte di Giustizia delle Comunit\u00e0 Europee."}
{"id": "917518", "revid": "46931", "url": "https://it.wikipedia.org/wiki?curid=917518", "title": "Gran ducato di Lituania", "text": ""}
{"id": "917521", "revid": "438678", "url": "https://it.wikipedia.org/wiki?curid=917521", "title": "L'altro delitto", "text": "L'altro delitto (\"Dead Again\") \u00e8 un film del 1991 diretto da Kenneth Branagh.\nRobin Williams chiese espressamente di non far apparire il suo nome nei titoli di testa, per non indurre in errore il pubblico, che avrebbe potuto pensare di assistere a un film comico.\nTrama.\n1949: il compositore Roman Strauss viene condannato alla pena capitale per aver ucciso con un paio di forbici la moglie Margaret, famosa pianista. Poco prima di essere giustiziato, Strauss si avvicina all'orecchio di un giornalista presente all'esecuzione, Gray Baker, il quale si era infatuato della signora Strauss, e sembra dirgli qualcosa.\nLos Angeles, giorni nostri: Mike Church, investigatore privato, cerca di scoprire l'identit\u00e0 di Grace, una donna che soffre di amnesia e continua ad avere incubi riguardanti il compositore Roman Strauss e sua moglie Margaret (in cui Grace si identifica), entrambi morti pi\u00f9 di 40 anni prima.\nI due si rivolgono a Franklyn Madson, un bizzarro antiquario che pratica l'ipnosi, affinch\u00e9 questi aiuti la donna a mettere ordine nella vicenda sognata. Con l'aiuto del dottor Cozy Carlisle, uno psicologo fallito, si scopre che l'origine degli incubi potrebbe essere connessa con esperienze avute da Grace in un'esistenza precedente e, in particolare, proprio nella vita di Margaret Strauss. Tuttavia Grace, nonostante riesca a ricordare molti particolari della vita di Margaret, non riesce a \"vedere\" la scena del suo omicidio.\nMike prosegue le indagini e rintraccia l'ormai anziano e malato Gray Baker per saperne di pi\u00f9. Scopre che Roman Strauss, prima di morire, non disse niente all'orecchio di Baker, ma gli diede solo un bacio. Baker afferma inoltre che l'unica persona che sapeva tutto della vita dei coniugi Strauss era la governante Inga, che oggi possiede insieme a suo figlio un negozio di antiquariato.\nMike corre subito al negozio e trova Inga, che gli racconta la verit\u00e0: all'epoca era la governante degli Strauss e avrebbe voluto sposare Roman, ma questi si innamor\u00f2 di Margaret e la spos\u00f2; Franklyn, il figlio ancora adolescente di Inga, colto dalla rabbia nei confronti di Margaret, la uccise con delle forbici, e dell'omicidio fu accusato ingiustamente Roman. Mike capisce che Grace \u00e8 in pericolo e la raggiunge nel suo appartamento, dove arriva anche Franklyn, deciso a porre fine alla storia. Nella colluttazione l'antiquario ha la peggio e muore nel tentativo di colpire Mike.\nRiferimenti cinematografici.\nUtilizzando meccanismi cari al cinema di Alfred Hitchcock, per la sua seconda regia Branagh sceglie di allontanarsi dalle ambientazioni shakespeariane che lo renderanno famoso in tutto il mondo, per dedicarsi a un thriller che mischia brivido e suspense alla commedia, film d'amore a mistero, circondandosi, come al solito, di attori a lui familiari.\nRiferimenti musicali.\nIl film \u00e8 stato di ispirazione al gruppo progressive metal Dream Theater per il loro concept album \"\"."}
{"id": "917525", "revid": "287204", "url": "https://it.wikipedia.org/wiki?curid=917525", "title": "Sououd-e-Melli", "text": "Sur\u016bd-e Mill\u012b (in dari \u0633\u0631\u0648\u062f \u0645\u0644\u06cc; in pashtu \u0645\u0644\u06cc \u0633\u0631\u0648\u062f, \"Mill\u012b Sur\u016bd\"; letteralmente \"Inno Nazionale\") \u00e8 l'inno nazionale \"de iure\" dell'Afghanistan. \u00c8 stato adottato ufficialmente nel maggio 2006 da una loya jirga. Secondo l'articolo 20 della Costituzione, dev'essere in lingua pashtu con le menzioni del Takb\u012br ed i nomi delle etnie del Paese. Il testo \u00e8 stato scritto da Abdul Bari Jahani e la musica da Babrak Wassa.\nTesto.\nTesto in IPA.\n[d\u03b1 watan af\u03b3\u03b1nist\u03b1n dai\nd\u03b1 \u0294iz\u00e6t d\u0259 har af\u03b3\u03b1n dai\nkur d\u0259 suli kur d\u0259 turi\nhar bat\u0361\u0283\u03b5je qahram\u03b1n dai\nd\u03b1 watan d\u0259 \u0288ulu kur dai\nd\u0259 balut\u0361su d\u0259 uzb\u03b5ku\nd\u0259 pa\u0282tun haw haz\u03b1ra wu\nd\u0259 turkm\u0259nu d\u0259 t\u03b1d\u0361\u0292iku\nwur s\u0259r\u00e6 \u0294arab gud\u0361\u0292\u00e6r di\np\u03b1mirij\u03b1n nur\u026ast\u03b1njan\nbrahawi di qizilb\u03b1\u0283 di\nhum aym\u03b1q hum p\u00e6\u0283\u0259ijan\nda hiwad ba t\u0259l d\u0361z\u00e6li\u0290i\nl\u00e6k\u0259 lmar por \u0283na \u0294\u03b1sm\u03b1n\np\u03b1 sin\u0259 k\u0259 d\u0259 \u0294\u03b1sja ba\nl\u00e6k\u0259 z\u027da wi d\u0361\u0292\u03b1widan\nnum d\u0259 haq mu dei rahbar\nwa ju allahu akbar (x3)]"}
{"id": "917526", "revid": "15756", "url": "https://it.wikipedia.org/wiki?curid=917526", "title": "Ingegneria economica", "text": "L\u2019ingegneria economica \u00e8 una scienza multidiscliplinare, costituita dall'integrazione di discipline appartenenti all'economia, alle tecnologie ed al diritto, che \u00e8 applicata nella gestione di progetti e processi.\nDescrizione.\nLe sue componenti sono: \nL'ingegneria economica investe tutte le fasi del ciclo di vita del progetto, che nel caso di un progetto di ingegneria industriale si possono riassumere nei punti seguenti:\nEssa pu\u00f2 estendersi alla gestione integrata di pi\u00f9 progetti in uno stesso ambito aziendale o di committenza o in uno stesso territorio; bench\u00e9 la disciplina sia nata nel campo dei progetti di ingegneria e costruzione, essa \u00e8 oggi applicata a progetti di tipo diverso e, per analogia, viene spesso riferita ad attivit\u00e0 di gestione per processi. Recentemente si verifica sempre pi\u00f9 l'estensione alla gestione ed al controllo tecnico-economico dell'intero ciclo di vita del progetto e del processo o servizio che da esso derivano.\nIl corpo delle conoscenze dell'ingegneria economica \u00e8 accreditato dall'ICEC (\"International Cost Engineering Council\") e custodito in Italia dall'AICE (\"Associazione Italiana di Ingegneria Economica\"), unico ente italiano abilitato al rilascio delle certificazioni accreditate in tutti i paesi in cui l'ICEC \u00e8 presente. In Italia \u00e8 altres\u00ec presente una sezione dell'AACE International (\"Association for the Advancement of Cost Engineering\") denominata AACE - Sezione Italia, anch'essa attiva nel campo della certificazione. \nLe professioni in cui l'ingegneria economica \u00e8 applicata sono la gestione ed il controllo di progetti o processi complessi (ingegneria di progetto, \"project management, project control\"), la gestione contrattuale (\"contract management, claim management\"), la programmazione.\nL'attivit\u00e0 professionale dell'Esperto in Ingegneria Economica si esplica:\nOltre che nei progetti di ingegneria e costruzione, i principi di ingegneria economica vengono applicati in progetti militari, progetti di ricerca, progetti di innovazione, miglioramento di processi, introduzione di prodotti innovativi sul mercato; essi possono essere applicati a qualsiasi progetto imprenditoriale, ad esempio all'istituzione di una nuova azienda, alla realizzazione di un'opera cinematografica e cos\u00ec via.\nVale la pena di ricordare che esiste una differenza storicamente ben radicata fra la struttura della professione nei paesi latini, ove la gestione ed il controllo di un progetto sono viste in maniera integrata, e nei paesi anglosassoni ove gestione e controllo sono viste in contrapposizione, con la presenza di professionalit\u00e0 sconosciute nei paesi latini (\"Quantity Surveyor, Construction Economist\"); negli Stati Uniti ed in Germania la visione \u00e8 intermedia mentre, a partire dalla fine del XX secolo, l'impostazione latina e quella anglosassone tendono ad avvicinarsi progressivamente.\nTerminologia.\nRiportiamo qui di seguito il corrispondente in lingua inglese di alcuni termini italiani:"}
{"id": "917528", "revid": "80648", "url": "https://it.wikipedia.org/wiki?curid=917528", "title": "Sterna comune", "text": ""}
{"id": "917530", "revid": "7336", "url": "https://it.wikipedia.org/wiki?curid=917530", "title": "Oscurimento globale", "text": ""}
{"id": "917531", "revid": "1149807", "url": "https://it.wikipedia.org/wiki?curid=917531", "title": "Quando si ama", "text": "Quando si ama (\"Loving\") \u00e8 stata una soap opera statunitense creata da Agnes Nixon e Douglas Marland. \u00c8 andata in onda sulla ABC dal 27 giugno 1983 al 10 novembre 1995. In Italia \u00e8 stata trasmessa da Rai 2 dal 15 settembre 1986 al 10 marzo 1991.\nTrama.\nLa soap narrava le storie di quattro famiglie benestanti (gli Alden, i Forbes, i Donovan e i Rescott) ed era ambientata nella immaginaria cittadina universitaria di Corinto, in Pennsylvania.\nMentre in patria la soap non conobbe mai picchi di audience e rimase sempre agli ultimi posti della classifica di ascolto del daytime, in Italia il successo fu strepitoso e gli ascolti arrivarono a toccare i 5 milioni di spettatori, cosa che nessun'altra soap era riuscita a fare fino a quel momento. Per questo motivo, gli sceneggiatori decisero di ambientare in Italia alcune storie che coinvolgevano Trisha Alden, uno dei personaggi pi\u00f9 amati della soap.\nTra gli attori del cast ci furono anche due vecchie glorie di Hollywood ossia Celeste Holm (una delle interpreti di Isabelle Alden) e Jane Powell (che prestava il suo volto a Rebecca Beecham); a \"Quando si ama\" apparve inoltre un ancora sconosciuto Luke Perry (divenuto in seguito celebre come protagonista del teen-drama \"Beverly Hills 90210\").\nDa \"Loving\" a \"The City\".\nIl 10 novembre 1995 visti i bassi ascolti, la ABC decise di chiudere dopo 12 anni \"Loving\" offrendo per\u00f2 agli sceneggiatori la possibilit\u00e0 di realizzare una nuova soap opera che avesse una continuit\u00e0 con il serial appena cancellato; i produttori e gli sceneggiatori accettarono e dunque decisero di mettere in scena un misterioso serial-killer che seminava il panico a Corinto, uccidendo quasi tutti i personaggi principali (tra cui Curtis e Isabelle Alden, Jeremy Hunter e Stacey Forbes, unico personaggio presente sin dal primo episodio della soap opera); l'assassino era Gwyneth Alden, altro personaggio storico di \"Quando si ama\" che in seguito, scoperta e pentitasi di quello che aveva fatto, si suicider\u00e0.\nI pochi sopravvissuti alla strage, tra cui Sydney Chase (interpretata da Morgan Fairchild) decidono di lasciarsi alle spalle questa orribile esperienza abbandonando Corinto e trasferendosi a New York, nel quartiere di SoHo, dove iniziano una nuova vita venendo a contatto con nuovi personaggi: fu cos\u00ec che nacque la nuova soap opera della ABC intitolata \"The City\" (inedita in Italia): questo nuovo serial per\u00f2 non registr\u00f2 ascolti soddisfacenti tanto che nel marzo 1997, ad appena un anno e mezzo dal suo inizio, venne soppresso dal network e sostituito da \"Port Charles\", spin-off della storica soap opera \"General Hospital\".\nLa programmazione italiana.\nLa soap and\u00f2 in onda su Rai 2 a partire dal settembre 1986 in orario pomeridiano al posto di \"Capitol\" (che fu trasferito in fascia serale). Nel 1990, ci fu una brusca interruzione della programmazione a causa di uno sciopero dei doppiatori che si protrasse per alcuni mesi, e il 4 giugno 1990 la rete inizi\u00f2 le trasmissioni di una nuova soap opera, \"Beautiful\", procrastinando le nuove puntate di \"Quando si ama\" alla stagione successiva.\nIl doppiaggio italiano.\nIl doppiaggio, effettuato a Roma, venne diretto da Maresa Gallo e Marcello Duranti."}
{"id": "917534", "revid": "289247", "url": "https://it.wikipedia.org/wiki?curid=917534", "title": "Serie C1-B", "text": ""}
{"id": "917539", "revid": "1305772", "url": "https://it.wikipedia.org/wiki?curid=917539", "title": "Aktion H\u00f6\u00df", "text": "Aktion H\u00f6\u00df (\"Aktion H\u00f6ss\", \"Aktion Hoess\") \u00e8 il nome in codice usato dai nazisti per riferirsi nel 1944 alle operazioni di sterminio degli ebrei ungheresi ad Auschwitz-Birkenau nel contesto della \u00absoluzione finale\u00bb, ultima fase dell'Olocausto. L'Aktion prese il nome da Rudolf H\u00f6\u00df, tornato appositamente tra l'inizio di maggio e la fine di luglio del 1944, presso il \u00absuo\u00bb lager di Auschwitz per supervisionare l'intera operazione di genocidio, nel corso della quale persero la vita circa 400.000 persone.\nLa vicenda.\nUna volta che i nazisti presero diretto controllo dell'Ungheria nel 1944, si avviarono le procedure per la soluzione finale. In Ungheria risiedevano allora circa 800.000 ebrei. Il piano prevedeva il loro trasferimento in treno al campo di sterminio di Birkenau per la loro eliminazione. I primi due convogli della \"Ungarn-Aktion\" giunsero ad Auschwitz a fine aprile 1944. \nIl piano iniziale prevedeva che arrivassero quattro convogli al giorno di ebrei ungheresi. I convogli sarebbero stati inviati direttamente dall'Ungheria nel campo di concentramento di Auschwitz, l'unico centro di sterminio ancora a disposizione nei territori occupati, comodo all'arrivo dei vagoni ferroviari e nascosto agli occhi del mondo. L'operazione per\u00f2 si rivelo' da subito estremamente complessa, nonostante l'efficienza gi\u00e0 raggiunta delle strutture di sterminio di Auschwitz. Si decise cos\u00ec di affidarsi nuovamente a Rudolf H\u00f6\u00df, gi\u00e0 comandante del campo. Arthur Liebehenschel venne sostituito da Richard Baer a Auschwitz I e Josef Kramer sostitu\u00ec Fritz Hartjenstein a Auschwitz II.\nRudolf H\u00f6\u00df non perse tempo. Una volta chiariti i ritmi e l'organizzazione al campo, si incontr\u00f2 a Budapest con le autorit\u00e0 ferroviarie per accordarsi sui trasporti: sarebbero stati inviati alternativamente un giorno due convogli e il successivo tre, fino ad un numero totale di 111 trasporti. Il 14 maggio poterono cos\u00ec riprendere i trasporti. La \"Ungarn-Aktion\" divenne la \"Aktion H\u00f6\u00df\".\nEsiste una dettagliata documentazione fotografica delle procedure di selezione all'arrivo dei treni dei deportati all'interno del campo di Birkenau, data dal cosiddetto \"Auschwitz Album\", una serie di circa 200 fotografie scattate da un militare SS a fine maggio 1944 e oggi conservate all'Istituto Yad Vashem.\nParticolare attenzione fu prestata ad impedire rivolte dei prigionieri. Venne richiesto l'appoggio dell'Armata patriottica della\nSlesia, Armia Krajowa (AK) sia militarmente, che per prevenire la fuga di prigionieri aumentata con l'attivit\u00e0 del movimento di resistenza nel campo e con la ribellione del Sonderkommando. \nI prigionieri ungheresi ritenuti abili al lavoro vennero chiamati \"Depot-H\u00e4ftlinge\" e detenuti in deposito, senza essere segnati nei registri del lager e alloggiati nei campi BII \u2013 Birkenau. Dal libro di \"Danuta Czech\" \"Kalendarium\" si legge:\nL'Aktion H\u00f6\u00df, condotta in solo tre mesi, rappresent\u00f2 l'apice della capacit\u00e0 di sterminio tedesca in termini di organizzazione delle deportazioni (affidate ad Adolf Eichmann) ed efficienza delle strutture di eliminazione e cremazione, che riuscirono a \u00abtrattare\u00bb circa 5.000 deportati al giorno, fino al termine delle operazioni il 24 luglio.\nNel luglio 1944, truppe sovietiche e unit\u00e0 partigiane polacche\nche combattevano fra Vistola e Bug, liberarono il campo di concentramento di Majdanek, senza dare tempo alle autorit\u00e0 SS di distruggere gli impianti di sterminio di massa e uccidere tutti i prigionieri.\nVista l'avanzata nemica, venne pertanto pianificata la liquidazione totale del campo di concentramento di Auschwitz, detenuti e impianti di sterminio, per cancellare ogni traccia dei crimini commessi.\nAlla fine di novembre, Himmler diede ordine di distruggere i crematori; rest\u00f2 in funzione fino all'ultimo nel lager solamente il Crematorio V.\nA inizio gennaio, l'alto comandante delle SS e Polizia di Budapest (Ungheria), annunci\u00f2 al plenipotenziario generale del Reich tedesco in Ungheria, dr.Veesenmayer, che i trasporti di ebrei dalla Zona IV erano terminati. In tutto, dalle zone da I a IV erano stati deportati 381 661 ebrei.\nIl 18 gennaio 1945 i detenuti del campo di concentramento di Auschwitz in grado di marciare fuori dai lager vennero spinti a piedi ai punti di raccolta stabiliti, da dove aveva luogo un'ulteriore evacuazione verso il Territorio del Reich con treni merci, spesso in vagoni aperti.\nNel campo principale, a Birkenau e nel sottocampo Monowitz restarono solo i malati e chi non era in grado di sostenere una marcia a piedi. Le SS non riuscirono a uccidere tutti, perch\u00e9 il 27 gennaio entrarono nei campi i soldati della \"60\u00aa Armata del 1\u00b0 Fronte Ucraino\" e portarono la libert\u00e0 ai 7.000 internati rimasti, ma il comandante H\u00f6\u00df era gi\u00e0 fuggito...\""}
{"id": "917541", "revid": "74851", "url": "https://it.wikipedia.org/wiki?curid=917541", "title": "Aktion H\u00f6ss", "text": ""}
{"id": "917543", "revid": "74851", "url": "https://it.wikipedia.org/wiki?curid=917543", "title": "Aktion Hoess", "text": ""}
{"id": "917544", "revid": "287204", "url": "https://it.wikipedia.org/wiki?curid=917544", "title": "Antonio de Cabezon", "text": ""}
{"id": "917546", "revid": "2144176", "url": "https://it.wikipedia.org/wiki?curid=917546", "title": "Convertitore DC-DC", "text": "Un convertitore DC-DC, in ingegneria elettronica, \u00e8 un circuito che converte una sorgente di corrente continua da una tensione a un'altra. Costituisce una classe di convertitori di potenza.\nUtilizzo.\nI convertitori DC-DC sono importanti nei dispositivi elettronici mobili come i telefoni cellulari e i computer laptop, che sono alimentati da batterie. Tali strumenti elettronici spesso contengono diversi sottocircuiti, in cui ognuno necessita di un livello di tensione differente da quella fornita dalla batteria (tipicamente pi\u00f9 alta o pi\u00f9 bassa della tensione della batteria, e qualche volta anche tensioni negative). Inoltre, la tensione della batteria diminuisce man mano che la potenza viene prelevata. I convertitori DC-DC offrono un metodo per generare diversi livelli di tensione controllati a partire da una batteria a tensione variabile, risparmiando in tal modo spazio ed evitando di utilizzare molte batterie per fornire energia alle diverse parti dello strumento. Ci sono 2 tipi di convertitori: lineari e switching.\nLineare.\nI convertitori lineari (regolatori stabilizzatori) sono circuiti che sfruttano un riferimento interno (ad esempio, un bandgap) e regolano la tensione di uscita tramite una retroazione interna. Essendo circuiti lineari, la tensione di uscita \u00e8 sempre inferiore alla tensione di ingresso. \nLa grandezza Vin-Vout viene chiamata \"drop-out\" e il drop-out minimo limita la minima tensione in ingresso che permette al circuito di funzionare e mantenere l'uscita regolata. I convertitori (regolatori stabilizzatori) LDO, Low Drop Out, impiegano un transistor con una bassa tensione di giunzione o altre tecniche per poter funzionare anche con tensione di ingresso molto vicina alla tensione di uscita (caso di minima dissipazione di calore a parit\u00e0 di corrente fornita).\nI convertitori lineari presentano vantaggi rispetto ai regolatori switching:\nGeneralmente, sono meno flessibili dei regolatori switching e presentano alcuni svantaggi:\n\u00c8 importante tenere conto che, se il circuito viene fatto lavorare a formula_2 basse, l'efficienza pu\u00f2 essere comparabile o migliore dei regolatori switching.\nMetodo di conversione a switch.\nI convertitori elettronici a switch DC-DC sono disponibili per convertire un livello di tensione in un altro. Questi circuiti, molto simili agli alimentatori switching, tipicamente compiono la conversione applicando tensione continua DC su un induttore per un periodo di tempo (di solito in un range di frequenza da 100\u00a0kHz a 5\u00a0MHz), nel quale scorre una corrente elettrica, cos\u00ec da immagazzinare energia magnetica: quando viene tolta la tensione, si trasferisce l'energia immagazzinata come tensione d'uscita del convertitore in maniera controllata. Agendo sul rapporto di on/periodo, detto anche duty cycle, la tensione d'uscita rimane regolata anche se la corrente d'entrata cambia. Questo metodo di conversione \u00e8 molto efficiente (compreso tra 80% e il 95%) a differenza del metodo lineare che dissipa potenza. Grazie all'elevata efficienza si aumenta la durata delle batterie dei dispositivi portatili. Uno svantaggio dei convertitori a commutazione \u00e8 il rumore elettrico generato alle alte frequenze, che comunque pu\u00f2 essere limitato con appositi filtri.\nI convertitori DC-DC isolati si basano sullo stesso principio di funzionamento, ma mantengono isolati elettricamente ingresso e uscita tramite un trasformatore di isolamento. Ci\u00f2 permette di avere differenti tensioni tra ingresso e uscita anche notevoli, nell'ordine delle centinaia o migliaia di volt. Possono essere delle eccezioni rispetto alla definizione dei convertitori di DC-DC, in quanto la loro tensione dell'uscita \u00e8 spesso (ma non sempre) la stessa della tensione in ingresso.\nUn convertitore DC-DC con uscita in corrente accetta una potenza continua in ingresso e produce in uscita una corrente costante, mentre la tensione d'uscita dipende dalla impedenza del carico.\nLe varie topologie dei convertitori DC-DC possono generare varie combinazioni di tensioni. Alcuni nomi di convertitori a seconda della topologia sono:\nIn generale, il termine \"convertitore DC-DC\" si riferisce a uno di questi convertitori a commutazione.\nI convertitori DC-DC a commutazione sono disponibili con una grande variet\u00e0 di ingressi e uscite di tensioni fisse o variabili.\nI convertitori DC-DC sono ora disponibili come circuiti integrati che necessitano di pochi componenti esterni per costruire un convertitore completo. I convertitori DC-DC sono anche disponibili come circuiti ibridi completi, pronti all'uso.\nElettrochimica.\nUn altro uso dei convertitori DC-DC nel range di potenza dai kW ad alcuni\u00a0MW \u00e8 rappresentato nelle batterie di flusso come le batterie redox al vanadio, anche se queste tecniche non sono state commercialmente applicate."}
{"id": "917549", "revid": "74173", "url": "https://it.wikipedia.org/wiki?curid=917549", "title": "Convertitore DC/DC", "text": ""}
{"id": "917553", "revid": "399", "url": "https://it.wikipedia.org/wiki?curid=917553", "title": "Societ\u00e0 Sportiva Calcio Napoli 1983-1984", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1983-1984.\nStagione.\nNella stagione 1983-1984 il Napoli disputa il campionato di Serie A. Un campionato difficile per la squadra partenopea, concluso a 26 punti con il mantenimento della massima serie. Nelle prime venti giornate del torneo sulla panca del Napoli c'\u00e8 stato l'allenatore Pietro Santin, dopo la sconfitta interna (0-2) con l'Inter nelle ultime dieci giornate \u00e8 toccato Rino Marchesi portare il Napoli alla salvezza. Al confermato libero olandese Ruud Krol si \u00e8 aggiunto come secondo straniero il brasiliano Dirceu che ha anche realizzato 6 reti. Il miglior marcatore stagionale \u00e8 stato Giovanni De Rosa autore di 8 reti, delle quali 2 in Coppa Italia e 6 in campionato.\nNella Coppa Italia il Napoli prima del campionato ha disputato il terzo girone di qualificazione, che ha promosso l'Udinese ed il Varese agli ottavi di finale, la squadra partenopea ha ottenuto solo una vittoria e due pareggi.\nMaglie e sponsor.\nLa Ennerre realizza per la stagione 1983/84 una maglia di un tessuto in acrilico 100%. Lo sponsor Latte Berna \u00e8 ricamato nella trama del tessuto della maglia ed il logo della ennerre invece \u00e8 cucito lato cuore. Sulle maglie di questa stagione non \u00e8 presente il logo del Calcio Napoli. \nLa numerazione \u00e8 quella classica dell'azienda abruzzese e presenta numeri di tessuto cuciti sul retro della maglia con cucitura a macchina a zig zag.\nLa maglia azzurra ennerre del 1983/84 \u00e8 la versione Home utilizzata principalmente nelle partite casalinghe.\nLo sponsor ufficiale per la stagione 1983-1984 fu Latte Berna, mentre il fornitore di materiale tecnico fu Ennerre.\nOrganigramma societario.\nArea direttiva\nArea sanitaria\nArea tecnica"}
{"id": "917556", "revid": "226458", "url": "https://it.wikipedia.org/wiki?curid=917556", "title": "Concentrazioni soglia di contaminazione", "text": "Le concentrazioni soglia di contaminazione (CSC) rappresentano quei livelli di contaminazione delle matrici ambientali al di sopra dei quali \u00e8 necessaria la caratterizzazione del sito e l'analisi di rischio sito specifica. Nel caso in cui il sito potenzialmente contaminato sia ubicato in una area interessata da fenomeni antropici o naturali che abbiano determinato il superamento di una o pi\u00f9 concentrazioni soglia di contaminazione, queste ultime si assumono pari al valore di fondo esistente per tutti i parametri superati."}
{"id": "917558", "revid": "968255", "url": "https://it.wikipedia.org/wiki?curid=917558", "title": "Sveva Sagramola", "text": "Biografia.\n\u00c8 laureata in Lettere con una tesi in Antropologia sui Turkana del nord del Kenya.\nSi \u00e8 formata televisivamente a \"Mixer\", il programma di approfondimento giornalistico della Rai di Giovanni Minoli. Per \"Mixer\" dal 1990 al 1995 si \u00e8 occupata della realizzazione di servizi, inchieste e storie, di argomenti che vanno dalla cronaca, alla politica, al costume, alla cultura.\nNel 1990 ha fatto parte della redazione di \"Extra\", il primo rotocalco televisivo europeo prodotto da Minoli in collaborazione con sei Paesi, anche come conduttrice.\nDal 1994 al 1998 \u00e8 stata autrice e conduttrice di programmi riguardanti l'universo giovanile: \"Mixer\", \"Caro Diario\" e \"Mixer giovani\" di cui ha realizzato 3 edizioni, per concludere con \"Gli anni in tasca\".\nNel 1997 ha curato i collegamenti esterni per \"Film Vero\", programma in prima serata su Rai 3, su grandi tematiche sociali.\nSempre nel 1997, ha condotto il collegamento esterno di \"Speciale Mixer Olocausto\" (programma di Raitre in prima serata), dal campo di sterminio nazista di Auschwitz, dove si \u00e8 recata con Settimia Spizzichino e Nedo Fiano, sopravvissuti al campo, raccogliendone le dolorose testimonianze.\nNello stesso anno, dall'Africa e dall'Argentina ha condotto, \"Professione Natura\", programma in prima serata su Rai 3 con la regia di Gabriele Muccino, che univa ai documentari la scoperta dei luoghi e delle persone che vivono intorno ai grandi paradisi naturali.\nDal 1998 ad oggi \u00e8 alla guida di \"Geo &amp; Geo\", programma quotidiano in diretta tutti i pomeriggi su Rai 3 di cui \u00e8 anche uno degli autori, dedicato ai grandi temi della natura e dell'ambiente. Dal 2013 \u00e8 affiancata nella conduzione dal fotografo naturalista Emanuele Biggi. Per \"Geo &amp; Geo\" ha anche realizzato numerosi documentari e reportage da varie zone dell'Africa e del mondo sui problemi dello sviluppo sostenibile, e delle grandi emergenze umanitarie e ambientali dei Paesi poveri.\nNel 2005 e nel 2006 ha condotto \"Timbuctu\", programma settimanale in prima serata su Rai Tre dedicato agli ambienti naturali e agli animali che li popolano.\nNel 2011 \u00e8 stata autrice e conduttrice di \"Sei miliardi di altri\", un programma in seconda serata su Raitre sui grandi temi dell'esistenza, costituito da riflessioni e interviste a personaggi del mondo della cultura che fanno da approfondimento al grande reportage corale sull'umanit\u00e0 di Yann Arthus-Bertrand.\nIl 24 settembre 2015 ha presentato in prima serata su Rai 3 il concerto-evento \"Bennato &amp; Farmers\".\n\u00c8 stata a lungo testimonial di Amref, di cui ha raccontato i progetti in molti dei suoi documentari.\nVita privata.\nSveva Sagramola si \u00e8 sposata, nel 2006 con Diego Dolce, un industriale nato in Argentina da una famiglia originaria di Cison di Valmarino, in provincia di Treviso. Hanno avuto una figlia, nel maggio 2010, di nome Petra."}
{"id": "917559", "revid": "1305772", "url": "https://it.wikipedia.org/wiki?curid=917559", "title": "Strongbow", "text": ""}
{"id": "917561", "revid": "1990748", "url": "https://it.wikipedia.org/wiki?curid=917561", "title": "Societ\u00e0 Sportiva Calcio Napoli 1984-1985", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1984-1985.\nStagione.\nIl Napoli monopolizz\u00f2 il calciomercato dell'estate 1984 grazie all'acquisto di Diego Armando Maradona, tra i maggiori fuoriclasse di tutti i tempi, prelevato dal dopo un'estenuante trattativa per 13 miliardi di lire. Ci\u00f2 nonostante, nell'immediato l'argentino non riusc\u00ec a far compiere il salto di qualit\u00e0 alla squadra azzurra, che chiuse il campionato all'8\u00ba posto mancando la qualificazione alle coppe europee. Anonimo cammino anche in Coppa Italia dove i partenopei, dopo aver superato la prima fase estiva a gironi, in febbraio vennero eliminati agli ottavi di finale dal . I due argentini sono stati i migliori realizzatori di questa stagione partenopea, Diego Maradona con 17 reti, delle quali 14 in campionato e 3 in Coppa Italia, e Daniel Bertoni con 15 reti, 4 in Coppa e 11 in campionato.\nMaglie e sponsor.\nLo sponsor tecnico per la stagione 1984-1985 fu Linea Time, mentre lo sponsor ufficiale fu Cirio.\nOrganigramma societario.\nDirigenza\nStaff tecnico"}
{"id": "917562", "revid": "51323", "url": "https://it.wikipedia.org/wiki?curid=917562", "title": "Muscoli scheletrici", "text": ""}
{"id": "917563", "revid": "339392", "url": "https://it.wikipedia.org/wiki?curid=917563", "title": "Newroz", "text": ""}
{"id": "917565", "revid": "339392", "url": "https://it.wikipedia.org/wiki?curid=917565", "title": "Nowruz", "text": ""}
{"id": "917566", "revid": "339392", "url": "https://it.wikipedia.org/wiki?curid=917566", "title": "Nauruz", "text": ""}
{"id": "917567", "revid": "339392", "url": "https://it.wikipedia.org/wiki?curid=917567", "title": "Naw Ruz", "text": ""}
{"id": "917568", "revid": "599013", "url": "https://it.wikipedia.org/wiki?curid=917568", "title": "Vincent P\u00e9ricard", "text": "Carriera.\nAll'et\u00e0 di 4 anni si trasferisce con i genitori in Francia e inizia la sua carriera nel settore giovanile del . A 16 anni viene integrato nella rosa della prima squadra ed esordisce il 4 maggio 2000 nella trasferta contro lo , sostituendo nel migliore dei modi il titolare Jose Aloisio. Grazie anche alle ottime prestazioni con le nazionali giovanili francesi, viene visionato dagli osservatori della che lo portano a Torino nel 2000.\nArriva dunque in \"bianconero\" a 17 anni come attaccante di grandi prospettive, ma in un biennio in Piemonte non va oltre a una presenza in Coppa Italia contro la e a uno spezzone di partita in Champions League contro l'.\nNel luglio 2002 finisce l'avventura italiana e viene ceduto in prestito in First Division, al di Harry Redknapp dove, nella prima stagione, disputa 32 partite realizzando 9 reti. La squadra inglese viene promossa in Premier League e la Juventus lo cede a titolo definitivo. Per la stagione 2003-2004 \u00e8 titolare dell'attacco dei \"Pompey\" ma, dopo aver giocato sei partite, si procura una lacerazione alla coscia che lo tiene fermo fino a dicembre. Al rientro contro l' si lesiona nuovamente i legamenti e rimane fermo fino all'estate 2005.\nUna volta tornato in campo gioca solo pochi spezzoni, sicch\u00e9 in settembre viene mandato in prestito trimestrale allo , in First Division. Terminata l'esperienza ai \"Blades\" dopo 11 gare e 2 reti, passa al per altri tre mesi, realizzando 4 reti in 15 gare.\nNel maggio 2006 viene richiamato a Portsmouth, venendo lasciato libero al termine della stagione. Si accasa cos\u00ec allo ma, dopo un ottimo inizio, perde il posto di titolare. Il 14 marzo 2008 i \"Potters\" lo cedono in prestito al , dopo l'arrivo di Jay Bothroyd, fino al termine della stagione. Il 20 maggio 2009 lo Stoke City rende noto che non rinnover\u00e0 il contratto in scadenza del giocatore.\nStatistiche.\nPresenze e reti nei club.\n\"Statistiche aggiornate al 28 giugno 2008.\""}
{"id": "917569", "revid": "339392", "url": "https://it.wikipedia.org/wiki?curid=917569", "title": "Naw-Ruz", "text": ""}
{"id": "917571", "revid": "339392", "url": "https://it.wikipedia.org/wiki?curid=917571", "title": "Naw R\u00f9z", "text": ""}
{"id": "917573", "revid": "339392", "url": "https://it.wikipedia.org/wiki?curid=917573", "title": "Norooz", "text": ""}
{"id": "917576", "revid": "339392", "url": "https://it.wikipedia.org/wiki?curid=917576", "title": "Nourouz", "text": ""}
{"id": "917577", "revid": "123093543", "url": "https://it.wikipedia.org/wiki?curid=917577", "title": "Nissan Note", "text": "La Nissan Note \u00e8 una monovolume compatta prodotta dalla casa automobilistica giapponese Nissan Motor Co a partire dal 2004 ma venduta in Europa solo a partire dal 2006 come erede della Nissan Almera Tino.\nPrima generazione (2004-2013).\nAnticipata dalla concept car Nissan Tone la Note costituisce la risposta alla grande richiesta delle vetture monovolume compatte. Lo stile riprende tratti dalla Micra e dalla Renault Modus della quale utilizza motori e telaio di base. Disegnata da Taiji Toyota il frontale presenta la classica mascherina ripresa anche dal Murano mentre la coda \u00e8 caratterizzata un'inedita fanaleria a boomerang che risale verso il tetto. Sfrutta uno schema sospensivo configurato come McPherson all'avantreno e ponte torcente al retrotreno. Gli esemplari destinati all'Europa vengono prodotti presso lo stabilimento inglese di Sunderland di propriet\u00e0 della Nissan a partire dal 2006.\nIl bagagliaio possiede un volume minimo pari a 280 litri che salgono fino a 1.332 litri abbattendo il divano posteriore. Notevole lo spazio interno e numerosi i portaoggetti che garantiscono un abitacolo molto flessibile e sfruttabile. In Italia la Note \u00e8 disponibile in una gamma di tre allestimenti: \"Visia\", \"Acenta\" e il pi\u00f9 sportivo \"Tekna\". La versione \"Visia\" comprende ABS, airbag frontali e laterali, appoggiatesta posteriori, chiusura centralizzata e volante regolabile in altezza. L\"'Acenta\" aggiunge autoradio CD, il sistema \"Flexy-Board\", climatizzatore manuale, fendinebbia, e cerchi in lega leggera mentre la \"Tekna\" comprende il controllo elettronico di stabilit\u00e0 e trazione, navigatore satellitare touch screen con sistema bluetooth e sensori di parcheggio posteriori oltre il climatizzatore automatico con schermo LCD.\nRestyling 2009.\nUn leggero restyling \u00e8 stato presentato al Salone dell'auto di Parigi nel novembre del 2008. I designer giapponesi hanno ridisegnato il frontale: nuovi fari, mascherina e paraurti dotati di nuove nervature. Il retro non presenta sostanziali modifiche. Tra gli interni migliorate le plastiche di qualit\u00e0 leggermente superiore e migliorato anche l'assemblaggio.\nLe novit\u00e0 pi\u00f9 importanti si concentrano nelle motorizzazioni, infatti viene introdotto il diesel 1.5 \"dCI\" da 103 cavalli abbinato al filtro attivo antiparticolato e un motore 1.4 16V bifuel disponibile sia a benzina che a GPL (\"Nissan EcoNote\").\nMotorizzazioni.\nLa Note \u00e8 disponibile con una gamma composta di 5 propulsori: due benzina 1.4 e 1.6 16 valvole capaci di 88 e 110 cavalli, due diesel common rail 1.5 \"dCi\" a 8 valvole da 86 e 103 cavalli (quest'ultimo con filtro DPF) e un bifuel 1.4 16V da 88 cavalli. Il cambio per tutte le versioni \u00e8 un manuale a 5 rapporti mentre tra gli optional, per il motore 1.6 16V, figura l'automatico a 4 rapporti denominato \"Matic\". Fino al 2008 era disponibile anche un diesel 1.5 \"dCi\" con 68 cavalli in seguito non pi\u00f9 prodotto a causa delle scarse richieste e poco adatto alla mole della vettura (lunga quasi 4,10 metri).\nSeconda generazione (2012-2020).\nLa seconda generazione della Note viene anticipata dal prototipo Nissan Invitation esposto al salone dell'automobile di Ginevra 2012 semi definitivo, mentre il modello ufficiale viene presentato in Giappone il 28 agosto 2012. La versione europea viene presentata al salone dell'auto di Ginevra nel marzo del 2013. La seconda serie (codice di progetto E12) evolve stilisticamente e concettualmente la prima serie proponendo una classica carrozzeria da monovolume di dimensioni compatte (segmento B).\nSviluppata sulla piattaforma V della Nissan Micra K13 (a sua volta una profonda evoluzione della piattaforma B sviluppata originalmente da Renault e riprogettata da Nissan) le dimensioni restano le stesse della vecchia serie, il passo \u00e8 di 2,60 metri e la lunghezza \u00e8 di 4,10 metri. Il tetto viene abbassato di 4 centimetri in modo da abbassare il baricentro e diminuire il rollio in curva. Il design adotta forme morbide ma pi\u00f9 tese con il muso a V caratterizzato dalla mascherina Nissan che intercorre sotto i fanali e delle nervature nella fiancata che risalgono lungo i fanali posteriori in posizione verticale. Internamente la vettura viene caratterizzata dalla plancia totalmente ridisegnata con la nuova parte centrale di forma circolare che incorpora lo schermo del sistema multimediale e i comandi audio e clima. Viene introdotto l'Around View Monitor con telecamera con vista a 360 gradi, parcheggio automatico e sensori posteriori di parcheggio. \nLa produzione del modello giapponese parte nell'agosto 2012 nell'impianto di Kyushu poco prima della presentazione e le vendite in Giappone partono nel settembre dello stesso anno. Il modello europeo viene fabbricato dall\u2019autunno 2013 nello stabilimento di Sunderland in Inghilterra. Nello stesso anno per la prima volta la Note debutta in Nord America presentata al North American International Auto Show, ribattezzata Versa Note, per posizionarsi all'interno della gamma Nissan americana come modello d'ingresso. La Note venduta in America viene prodotta nello stabilimento di Aguascalientes in Messico. \nNel 2014 viene presentata la versione Nismo che introduce un pacchetto estetico sportivo con paraurti e minigonne e interni con personalizzazioni specifiche. La Nismo viene venduta solo in Asia e non presenta modifiche meccaniche.\nRestyling 2016.\nNel 2016 in seguito allo scarso successo riscontrato in Europa la vettura esce di produzione dallo stabilimento inglese e le vendite nel continente terminano; l'eredit\u00e0 viene in parte raccolta dalla quinta generazione di Micra cresciuta nelle dimensioni. Nello stesso anno termina di essere venduta anche in Sud America sostituita dalla crossover Nissan Kicks progettata appositamente per i mercati emergenti. La produzione continua in Giappone e Messico per il mercato asiatico e nord americano. Alla fine del 2016 viene presentato il restyling (non per l'Europa) che introduce nuovi fanali a LED, nuovi paraurti dal design piu spigoloso, nuova mascherina di dimensioni maggiori con un trapezio cromato che ingloba il marchio Nissan e sistema di navigazione rivisto. Nel 2019 viene annunciata la fine della produzione messicana e lo stop alle vendite in Nord America. Resta in produzione in Giappone.\nNote e-Power (ibrida).\nNel novembre 2016 in Giappone debutta la Note e-Power, versione ibrida ad autonomia estesa composta da un motore elettrico sincrono trifase (lo stesso della Nissan Leaf) erogante 109 cavalli e 254 N\u2022m di coppia massima abbinato ad una batteria agli ioni di litio da 1,5 kWh e al motore benzina 1.2 tre cilindri da 82 cavalli che funge da generatore per ricaricare la batteria: il moto alle ruote viene trasmesso dal motore elettrico e non dal termico. Questa versione \u00e8 riservata al solo mercato giapponese e non verr\u00e0 esportata. Il consumo secondo il ciclo giapponese JC08 \u00e8 di 34 km con un litro (2.94 litri/100 km). Il cambio \u00e8 a rapporto singolo e la trazione \u00e8 anteriore oppure integrale. Nel fine 2018 viene introdotta in Giappone la Note Nismo S e-Power, versione sportiva con lo stesso powertrain della e-Power standard ma potenziato a 136 cavalli e 320 N\u2022m di coppia massima e pacchetto estetico Nismo con cerchi in lega specifici, minigonne, aerodinamica migliorata e assetto irrigidito."}
{"id": "917581", "revid": "198277", "url": "https://it.wikipedia.org/wiki?curid=917581", "title": "Societ\u00e0 Sportiva Calcio Napoli 1985-1986", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1985-1986.\nStagione.\nNella stagione 1985-1986 il Napoli di Ottavio Bianchi ottiene un ottimo terzo posto con 39 punti, alle spalle della Juventus che ritorna a vincere lo scudetto con 45 punti, e la Roma con 41 punti, che cede il passo ai piemontesi, nelle ultime due giornate. Questo buon piazzamento permette alla squadra partenopea di partecipare il prossimo anno alla Coppa UEFA. Il fuoriclasse argentino Maradona con 13 reti \u00e8 stato il miglior marcatore napoletano, delle quali 2 in Coppa Italia e 11 reti in campionato. Discreto anche il bottino di Bruno Giordano, arrivato dalla Lazio, autore di 11 reti, 1 in Coppa e 10 reti in campionato. Nella Coppa Italia il Napoli disputa il secondo girone di qualificazione, ottenendo 6 punti, frutto di due vittorie e due pareggi, passano agli ottavi di finale il Lanerossi Vicenza, primo con 7 punti, ed il Padova con 6 punti, ma una miglior differenza reti rispetto al Napoli ed al Lecce.\nMaglie e sponsor.\nLo sponsor tecnico per la stagione 1985-1986 fu Ennerre, mentre lo sponsor ufficiale fu Buitoni.\nOrganigramma societario.\nArea direttiva\nArea tecnica\nCalciomercato.\nSessione estiva.\nIl direttore generale Italo Allodi spende 11 miliardi di lire per gli acquisti di Claudio Garella, Massimo Filardi, Alessandro Renica ed Eraldo Pecci."}
{"id": "917582", "revid": "92723", "url": "https://it.wikipedia.org/wiki?curid=917582", "title": "Monastyry\u0161\u010de", "text": "Monastyry\u0161\u010de () \u00e8 una citt\u00e0 sita nell'oblast di \u010cerkasy, nell'Ucraina centrale. Fino al 2020 \u00e8 stata centro amministrativo del distretto omonimo, in seguito soppresso. Ha una popolazione stimata attorno alle 15.100 unit\u00e0."}
{"id": "917585", "revid": "339392", "url": "https://it.wikipedia.org/wiki?curid=917585", "title": "Al Karama Homs", "text": ""}
{"id": "917586", "revid": "94902", "url": "https://it.wikipedia.org/wiki?curid=917586", "title": "Calendario Baha'i", "text": ""}
{"id": "917587", "revid": "1522738", "url": "https://it.wikipedia.org/wiki?curid=917587", "title": "Caos (Warhammer)", "text": "Caos sono un gruppo di personaggi immaginari degli universi fittizi di \"Warhammer 40,000\" e \"Warhammer Fantasy\"; sono entit\u00e0 spesso malevole che vivono in una sorta di universo parallelo, noto come il Warp in \"Warhammer 40,000\", e come \"Reame del Caos\" in \"Warhammer Fantasy\". Il termine \"Caos\" si pu\u00f2 riferire alle entit\u00e0 e alla loro influenza, ai servi e adoratori di queste entit\u00e0 o anche all'universo parallelo in cui queste entit\u00e0 risiedono.\nTutto il mondo di questo reame \u00e8 controllato da alcuni dei, che non hanno aspetto umano, ma hanno la supremazia solo per i loro poteri e le loro mutazioni. Nelle due ambientazioni di gioco, il Caos rappresenta il classico tema dell'Uomo contro Se Stesso, con l'aggiunta fantasy di avere una materializzazione ed una influenza fisica data da queste energie psichiche. In entrambe le ambientazioni, il Caos \u00e8 una forza seduttiva, capace di corrompere chiunque lo segua; persino la persona con la forza di volont\u00e0 pi\u00f9 forte sar\u00e0 gradualmente corrotto e diverr\u00e0 un altro seguace del Caos. Questa corruzione non \u00e8 solo spirituale, ma anche fisica: i seguaci degli Dei del Caos hanno spesso ricevuto in dono dai propri padroni delle mutazioni particolari.\nGli Dei del Caos.\nLe entit\u00e0 pi\u00f9 potenti del cielo e del caos sono note come \"Dei del Caos\", a volte nominati anche come \"Dei Oscuri,\" \"Poteri Perniciosi, Verit\u00e0 Primordiale\" o \"Annichilatore Primordiale\". Queste entit\u00e0 sono descritte come esseri enormemente potenti, i quali cercano di estendere il loro potere nel reame dei mortali. Essi fanno questo attraendo seguaci contro i mortali promettendo loro poteri, salute, immortalit\u00e0 o qualunque altra cosa che un potenziale servo potrebbe desiderare. Gli dei sono tipicamente capricciosi, egoisti e vanitosi, richiedono assoluta lealt\u00e0 dai loro servi e ricompensandoli con doni quanto vogliono, in qualunque modo gli possa sembrare appropriato. Gli dei del caos sono stati ispirati dalle divinit\u00e0 che compaiono nelle storie del campione eterno di Michael Moorcock.\nTesti provenienti dalle ambientazioni di entrambi i giochi affermano che vi sono molti Dei del Caos, ma anche che ve ne sono quattro che sono significativamente pi\u00f9 potenti di tutti gli altri. I quattro grandi dei sono spesso rappresentati come antagonisti nelle ambientazioni, muovendo guerre alle altre fazioni, mirando alla totale dominazione su tutto l'intero universo. I nomi e gli aspetti di questi quattro dei sono:\nMentre questi dei egoisti si combattono fra loro invece che combattere alleati contro i mortali, essi sono anche diametralmente opposti a coppie per caratteristiche e comportamento. Khorne \u00e8 una divinit\u00e0 dall'azione evidente, in cerca della morte degli altri; \u00e8 opposto a Slaanesh, che agisce invece segretamente, alla ricerca del piacere in tutte le esperienze (inclusa quella dell'uccisione). Nurgle rappresenta le forze del tempo e della decadenza, della distruzione e della stagnazione, ma anche della vita attraverso l'azione dell'entropia, mentre Tzeentch rappresenta il costante cambiamento, l'evolversi e la costruzione. Queste relazioni di inimicizia possono avere effetto perfino sulla natura delle armate che i generali del Caos possono schierare in entrambe le ambientazioni, al punto che guerrieri che adorano un determinato dio non seguiranno un generale che ne adora un dio nemico al loro; similmente, il dio del generale potrebbe punirlo per aver tentato di chiedere l'aiuto per la sua armata ad un dio nemico.\nAdoratori particolarmente devoti agli dei possono essere premiati con tratti associati ad essi; guerrieri benedetti in questa maniera sono detti portatori del \"marchio\" del loro dio. Gli effetti di questo marchio variano a seconda del sistema di gioco, dell'armata e del dio, ma in generale sono dei benefici per il guerriero in questione. Per esempio, in \"Warhammer 40.000\", gli Space Marine del Caos adoratori di Nurgle diventano infetti da una moltitudine di terribili malattie, che rendono il loro corpo resistente al dolore e alle ferite; la loro controparte in \"Warhammer Fantasy\" \u00e8 simile, ma l'effetto di putrefazione invece li fa apparire spaventosi agli occhi dei nemici. Un altro esempio potrebbe essere Khorne, i cui seguaci in entrambe le ambientazioni sono guerrieri pazzi, quasi incontrollabili che non pensano ad altro che a squartare i propri nemici in combattimenti corpo a corpo. Tanto maggiore \u00e8 la fedelt\u00e0 del seguace, tanto pi\u00f9 grandi saranno le ricompense ricevute (sotto forma di mutazioni orribili. Nell'impero dell'uomo questi \"doni\" sono ovviamente considerati eresia pura). Un soldato particolarmente fedele al suo Dio pu\u00f2 accumulare un numero sufficiente di premi e onore da assumere la carica di Principe Demone, come \u00e8 successo a tutti i Primarchi passati al Caos e sopravvissuti fino al 41\u00b0 Millennio.\nKhorne.\nKhorne \u00e8 il Dio del Caos, dell'odio, della guerra e della violenza; Per questa ragione egli porta il nome di \"Dio della Guerra\" e \"Signore dei Teschi\". Non vi sono altari in suo onore poich\u00e9 \u00e8 un dio che impersonifica la battaglia e le carneficine, lo stesso scontro armato \u00e8 considerato un rito e il campo di battaglia un tempio di questo culto. Odia con forza i vili e Slaanesh. Le offerte a questo dio da parte dei fedeli sono i teschi degli avversari caduti e il sangue versato (anche appartenente ai suoi stessi seguaci, basta solo che scorra a fiumi). Per questo motivo \u00e8 diventata famosa la frase \"A Khorne non importa da dove scorra il sangue\".\n\u00c8 spesso descritto come un mostro molto muscoloso e dalla testa bestiale e canina, seduto su un grosso trono sopra una montagna di teschi, in mezzo ad un mare di sangue. I teschi si dice appartengano sia alle sue vittime che ai suoi adoratori, poich\u00e9 Khorne non si preoccupa della provenienza del sangue che vuole veder scorrere. A causa dell'immensa quantit\u00e0 di violenza e di uccisioni che sono costantemente presenti nell'universo di Warhammer, Khorne \u00e8 il pi\u00f9 forte degli Dei del Caos. I colori associati ad esso sono il rosso, l'ottone e il nero; questi colori sono predominanti nelle colorazioni delle sue orde demoniache, e spesso sono adottati dai suoi seguaci.\nCome dio della furia omicida folle, i seguaci mortali di Khorne sono guerrieri quasi incontrollabili, tuttavia dotati di un'eccezionale abilit\u00e0 marziale. Gli adepti di Khorne hanno in comune col proprio dio la schietta filosofia in combattimento, preferendo correre a testa bassa direttamente contro i propri nemici in modo da ingaggiarli e sconfiggerli in un combattimento corpo a corpo.\nIn \"Warhammer 40.000\" \u00e8 servito principalmente dagli Space Marine del Caos della Legione Traditrice dei Divoratori di Mondi, ma non esclusivamente. Questi frenetici guerrieri di solito impugnano armi ed equipaggiamenti dell'Imperium, e le armi a catena sono i loro campi di scelta, fra cui spiccano le asce, le armi favorite da Khorne, ma altre armi da combattimento ravvicinato o da corto raggio usate sono spade e pistole. Inoltre, \u00e8 un fatto conosciuto che il numero preferito da Khorne sia l'otto, perci\u00f2 le squadre di Berserker e di guerrieri Khorne sono formate da otto membri. Sebbene Khorne favorisca le asce per i propri seguaci, lui stesso non ne usa una. Al suo posto possiede l'enorme e potente Spada Nera.\nIn Warhammer Fantasy, i campioni di Khorne sono visti in genere in rosso, nero ed ottone, con la tipica ascia molto grande, sebbene vengano usate altre armi quali spadoni ed, occasionalmente, lance. La runa di Khorne \u00e8 in genere sfoggiata notevolmente sulle loro armature.\nDiversamente dagli altri tre dei, \u00e8 risaputo che i seguaci di Khorne non hanno mai costruito templi in suo onore a parte qualche mucchio di pietre all'estremo nord. Invece, loro adorano il proprio dio sul campo di battaglia, lodandolo sul fronte di battaglia con urla del tipo: \"Sangue per il dio del sangue! Teschi per il trono di Khorne!\". Comunque in , come in e in , appaiono templi dedicati a Khorne. Questi ultimi sono solo semplici colonne d'ottone con intorno vasche nere piene di sangue.\nEd \u00e8 stimato come il dio del caos pi\u00f9 temuto e venerato e la maggior parte dei guerrieri del caos batte stemma di Demoni di Khorne:\nMacchine Demoniache di Khorne:\nNurgle.\nNurgle \u00e8 il dio che pi\u00f9 si preoccupa dei suoi seguaci mortali, i quali lo chiamano affettuosamente \"pap\u00e0\" o \"nonno Nurgle\", oppure con l'appellativo \"Signore della Putrefazione\". Nelle sue raffigurazioni \u00e8 presentato come un enorme umanoide, ma dal corpo ricoperto di bolle, piaghe e ferite incancrenite. \u00c8 spesso accompagnato da sciami di mosche, qui viste come insetti portatori di infezioni. Dalle sue ferite, spuntano Nurglini, piccoli esseri che sono l'incarnazione della malattia stessa. Nurgle odia Tzeentch per il semplice motivo che Tzeentch rappresenta la speranza e Nurgle la disperazione. Con la speranza la disperazione perde la sua presa su tutti gli esseri viventi, cos\u00ec Nurgle perde il suo potere sui mortali.\nCome il loro dio, anche tutti i seguaci di Nurgle hanno come obiettivo unico espandere la malattia e il contagio. I suoi discepoli, sia in Warhammer Fantasy che in Warhammer 40.000, appaiono coperti di pustole e piaghe. Nella versione Fantasy, questo fa s\u00ec che abbiano un aspetto terrificante: i suoi campioni pi\u00f9 potenti sono stati onorati con malattie estremamente potenti, il che rende questi guerrieri immuni alla paura e al dolore. Nonostante queste caratteristiche spaventose i seguaci di Nurgle hanno spesso un atteggiamento giocosamente beffardo, avendo perso ogni speranza essi godono della spensieratezza macabra dei condannati, spesso le carovane pestilenziali dei seguaci di Nurgle hanno l'aspetto carnevalesco di circhi inquietanti e caricaturali.\nIn \"Warhammer 40.000\" \u00e8 servito principalmente dagli Space Marine del Caos della Legione Traditrice della Guardia della Morte. Il numero sacro di Nurgle \u00e8 il 7, motivo per cui le legioni dei suoi seguaci sono spesso formate da unit\u00e0 composte da un numero di guerrieri multiplo di 7.\nDemoni di Nurgle: \nMacchine Demoniache di Nurgle:\nSlaanesh.\n\u00c8 il dio della perfezione e della bellezza, ma anche della perversione, della lascivia e dell'eccesso in ogni sua forma. \u00c8 adorato da tutti coloro che vogliono eccellere in qualcosa. L'aggettivo corretto per riferirsi a pratiche o creature a esso correlate \u00e8 'Slaaneshi'. I suoi seguaci sono tutti circondati da un'aura di belt\u00e0 e fascino che ammalia tutti, nemici ed amici. Questi ultimi provano un piacere profondo in qualsiasi cosa essi facciano, persino quando la morte sopraggiunge su di loro.\nContrariamente a Tzeentch, Khorne e Nurgle, che sono stati creati molto prima dell'Eresia di Horus, Slaanesh \u00e8 stato creato dagli Eldar, nel momento in cui questi credendosi superiori, si diedero agli eccessi e i loro peccati uniti insieme diedero vita a questa creatura, che gi\u00e0 appena nata spazz\u00f2 via quasi completamente la parte di galassia dove sorgeva il loro dominio (diventando poi l'Occhio del Terrore) e lasciando della razza Eldar solo pochi esuli che vagano per la galassia su enormi astronavi dette arcamondi. In \"Warhammer Fantasy\", fu il Culto di Slaanesh che contribu\u00ec alla corruzione degli Alti Elfi che diventarono poi gli Elfi Oscuri.\nSlaanesh \u00e8 descritto come avente molte forme, siano esse femminili o maschili, ma anche ermafrodite o androgine. In ogni caso egli \u00e8 sempre innaturalmente bello e irresistibile per i mortali che lo vedono. Slaanesh \u00e8 considerato un essere maschile dai mortali, con l'importante eccezione degli Eldar, razza dell'universo di \"Warhammer 40.000\" che identifica Slaanesh come una donna, riferendosi ad \"essa\" come a \"Colei che Ha Sete\" o \"La Grande Nemica\".\nNel tomo originale Schiavi dell'oscurit\u00e0 di Reami del Caos, il dio nella sua forma originale, \u00e8 descritto come una statuaria figura ermafrodita con la parte destra del corpo femminile e la sinistra maschile. Esso \u00e8 raffigurato come adornato da una folta chioma di capelli da cui partono un doppio paio di corna taurine (uno pi\u00f9 grande e l'altro pi\u00f9 piccolo all'interno del primo paio). Si dice che il dio brandisca sempre un'arcana staffa d'oro che gli serve come ricettacolo per molti dei suoi terrificanti poteri e che sia il suo pi\u00f9 grande tesoro.\nI seguaci di Slaanesh ricercano il piacere in ogni esperienza, e per tale motivo diventano presto insensibili alle cose pi\u00f9 comuni come i suoni e i colori; a causa di ci\u00f2, spesso si vestono con sgargianti e brillanti armature o vestiti decorati in modo stravagante. In \"Warhammer Fantasy\" gli adoratori di Slaanesh sono conosciuti per la loro totale mancanza di paura, poich\u00e9 vedono il perdere una battaglia come una nuova esperienza da cui trarre piacere.\nIn \"Warhammer 40.000\" \u00e8 servito principalmente dagli Space Marine del Caos della Legione Corrotta dei Figli dell'Imperatore, anche se essi non sono i suoi unici servitori. Gli Space Marine del Caos che adorano Slaanesh spesso vanno in battaglia brandendo dei particolari armamenti sonici; questi guerrieri sono spesso chiamati Marine Distorsori. Essi hanno anche l'abilit\u00e0 di emettere grida perforanti che possono disorientare i loro avversari, avvantaggiandoli nel combattimento. La natura di Slaanesh lo rende estremamente seducente; a causa di questo, ha un ruolo profondamente importante nelle trame dei racconti appartenenti all'ambientazione sia di \"Warhammer Fantasy\" che di \"Warhammer 40.000\".\nI colori di questa divinita sono il viola e l'oro, numero sacro a Slaanesh \u00e8 il 6: le squadre d'assalto sono quindi formate da sei membri\nDemoni di Slaanesh:\nMacchine Demoniache di Slaanesh:\nTzeentch\nTzeentch \u00e8 il dio della sapienza, della conoscenza e del fato; conosce tutte le azioni che sono state fatte, sono fatte, saranno fatte o potrebbero essere fatte; \u00e8 anche il dio del cambiamento e molti tra coloro che lo adorano lo fanno per ottenere conoscenze e preveggenza, ma pi\u00f9 spesso che tra i cultisti degli altri poteri maggiori, vengono mutati e distorti (tra le mutazioni figurano spesso becchi, piume o zampe di rapaci). L'aggettivo corretto per riferirsi a riti, pratiche o creature connesse con questo Potere \u00e8 'Tzeenchiano'. Tra i suoi soprannomi figurano \"Cambiatore di Vie\" e \"Colui che \u00e8 in perenne cambiamento\", poich\u00e9 egli rappresenta il cambiamento, non ha un aspetto vero e proprio, ma nell'universo fittizio di Warhammer Fantasy \u00e8 solitamente descritto come una nube luminosa che cambia colore continuamente, ma ci\u00f2 \u00e8 quello che credono coloro che non sono mai stati al suo cospetto, in realt\u00e0 egli presenta pi\u00f9 di un volto, e tutti i suoi occhi sono intenti a scrutare pi\u00f9 di un futuro, mentre le sue molteplici bocche parlano all'unisono della medesima cosa, ma sempre con sottili differenze.\nIn \"Warhammer 40.000\" \u00e8 servito principalmente dagli Space Marine del Caos della Legione Traditrice della Stirpe dei Mille.\nTutti i seguaci mortali di Tzeentch hanno la caratteristica comune di provare ad aumentare il proprio potere e la propria saggezza attingendo ad antiche conoscenze proibite di magia nera, o attraverso trame intricate e complicate. Nonostante molti tra quelli che hanno aderito al culto di Tzeentch siano usufruitori di magia, fra le sue fila appaiono anche combattenti, rivoluzionari, politici, criminali e molti altri individui che hanno interesse o speranza nel cambiamento. Il particolare pi\u00f9 pericoloso riguardante Tzeentch \u00e8 che anche se un suo seguace \u00e8 alimentato da nobili ideali, ogni diversione nel cercare conoscenza o cambiamento \u00e8 una silenziosa affermazione dell'enorme potere del dio.\nDemoni di Tzeentch:\nMacchine Demoniache di Tzeentch:\nAltri Dei del Caos.\nOltre a queste quattro divinit\u00e0 maggiori, esistono altre divinit\u00e0 minori. Le divinit\u00e0 minori del Caos menzionate in \"Warhammer Fantasy\" e \"Warhammer 40.000\" includono:\nCaos Indiviso.\nIn aggiunta agli dei individuali, alcuni seguaci degli Dei Oscuri adorano il Caos in altri modi. Alcuni seguaci adorano gli dei come un pantheon piuttosto che seguire un particolare dio. Altri seguaci adorano il Caos come una singola grande entit\u00e0, con i vari dei visti come manifestazioni dei vari aspetti di questa entit\u00e0. Ancora altri semplicemente seguono inizialmente un dio per poi passare ad adorarne un altro, seguendo pi\u00f9 la convenienza che la fede. Tutti questi sono raggruppati assieme sotto il nome di Caos Indiviso; seguaci del Caos Indiviso possono indossare un marchio, simile a quello dei seguaci dei quattro dei maggiori.\nGenerali che indossano il simbolo del Caos Indiviso, in entrambe le ambientazioni, hanno maggiore libert\u00e0 dagli effetti delle difficili relazioni fra gli Dei del Caos. Per esempio, mentre guerrieri che adorano Slaanesh non seguirebbero un generale che adora Khorne, un generale Indiviso pu\u00f2 convincere questi guerrieri del dio a combattere per lui, senza temere rappresaglie da altri.\nInoltre, esistono altre forme pi\u00f9 specializzate del marchio del Caos Indiviso, generalmente indossate da leader straordinari. Per esempio, Abaddon il Distruttore, personaggio di \"Warhammer 40,000\", indossa il marchio del Caos Ascendente, che gli fu donato in maniera particolare dai quattro Dei grazie al suo ruolo di capo supremo delle forze del Caos. Archaon, personaggio di \"Warhammer Fantasy\", \u00e8 similmente marchiato come il Prescelto Eterno o il Signore della Fine dei Tempi.\nSecondo il Tomo della Corruzione, un supplemento per il gioco Warhammer Fantasy Roleplay, esisterebbe una divinit\u00e0 per il Caos Indiviso: La Grande Bestia, una divinit\u00e0 incredibilmente potente che incute timore anche agli altri Dei Oscuri, la sua esistenza per\u00f2 \u00e8 avvolta nel mistero.\nEsistono anche le seguenti Macchine Demoniache indivise:\nIn realt\u00e0 non esistono per forza solo queste Macchine Demoniache. Qualsiasi costrutto meccanico creato da un tecno-eretico e animato da un demone viene considerato una Macchina Demoniaca.\nLe Forze del Caos.\nA seguire i servitori tipici degli Dei del Caos e l'ambientazione dalla quale provengono."}
{"id": "917588", "revid": "29727", "url": "https://it.wikipedia.org/wiki?curid=917588", "title": "Henn\u00e9", "text": ""}
{"id": "917590", "revid": "181699", "url": "https://it.wikipedia.org/wiki?curid=917590", "title": "Obbligazione facoltativa", "text": ""}
{"id": "917591", "revid": "767487", "url": "https://it.wikipedia.org/wiki?curid=917591", "title": "Concentrazioni soglia di rischio", "text": "Le concentrazioni soglia di rischio sono quei livelli di contaminazione delle matrici ambientali, da determinare caso per caso con l'applicazione della procedura di analisi di rischio sito specifica, il cui superamento richiede la messa in sicurezza e la bonifica. I livelli di concentrazione cos\u00ec definiti costituiscono i livelli di accettabilit\u00e0 per il sito in questione."}
{"id": "917594", "revid": "84184", "url": "https://it.wikipedia.org/wiki?curid=917594", "title": "Giuseppe Flores D'Arcais", "text": "Biografia.\nLaureato in Filosofia nel 1929, con una tesi sull'estetica dell'opera musicale, ottenne nel 1935 la libera docenza in pedagogia.\nFu fondatore e condirettore insieme a Raffaele Resta, della \"Rassegna di Pedagogia\",la pi\u00f9 antica fra le riviste accademiche di discipline pedagogiche edite in Italia, e poi presidente del \"Centre Europ\u00e9en de P\u00e9dagogie\" di Liegi.\nNel 1965 fu prima insignito della medaglia d'oro ai benemeriti della scuola della cultura e dell'arte, successivamente nel 1983, divenne Grande Ufficiale, e nel 1990 Cavaliere di Gran Croce.\nLa sua fama \u00e8 dovuta alla scuola pedagogica personalista di Padova, della quale \u00e8 considerato il fondatore."}
{"id": "917597", "revid": "726373", "url": "https://it.wikipedia.org/wiki?curid=917597", "title": "RTAI", "text": "RTAI o RealTime Application Interface \u00e8 una modifica del codice sorgente del kernel di Linux soprattutto per quanto riguarda le politiche di scheduling e di interrupt.\nQuesta estensione \"hard Real-Time\" realizzata dal Dipartimento di Ingegneria Aerospaziale del Politecnico di Milano (DIAPM) \u00e8 una suite di aggiornamenti e librerie che consente comunque le normali funzionalit\u00e0 di un normale kernel Linux. In quanto \"sistema real-time\", il sistema deve rispettare scadenze temporali in modo incondizionato nell'esecuzione dei processi soprattutto in termini di latenza e predicibilit\u00e0. Un processo \"hard Real-Time\" dovr\u00e0 perci\u00f2 avere una priorit\u00e0 pi\u00f9 alta rispetto a tutti gli altri processi, i quali vengono accodati dopo di esso.\nLa differenza con il normale Linux non riguarda soltanto le modifiche al kernel, bens\u00ec consiste anche nell'introduzione di RTAILab, librerie utili all'interfacciamento fra le schede di acquisizione dati ed il software usato. Per MATLAB/Simulink ad esempio, nella libreria RTAI sono presenti i blocchi COMEDI adibiti a tale scopo. Inoltre \u00e8 presente \"Real-Time Workshop\", toolbox adibito alla compilazione dei modelli Simulink in linguaggio C in modo da generare degli eseguibili utilizzabili in ambiente \"sistema real-time\"."}
{"id": "917602", "revid": "433605", "url": "https://it.wikipedia.org/wiki?curid=917602", "title": "Societ\u00e0 Sportiva Calcio Napoli 1987-1988", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1987-1988.\nStagione.\nLa vittoria del 1\u00ba Scudetto signific\u00f2 l'esordio in Coppa dei Campioni, torneo il cui sorteggio abbin\u00f2 il ai campani. I campioni d'Italia passarono senza affanni il primo turno della coppa nazionale: le 5 vittorie - unite alle 14 delle precedenti 2 edizioni - portarono il totale di successi consecutivi a 19, primato tuttora resistente.\nL'Europa, all'opposto, chiuse subito le sue porte agli azzurri: gli spagnoli ebbero vita facile a qualificarsi, vincendo in casa (2-0) per poi pareggiare fuori.\nL'avvio di campionato, con 21 punti conquistati (su 24 disponibili) nelle prime 12 giornate, conferm\u00f2 la voglia di bissare il tricolore. L'unica sconfitta del girone di andata - contro il - non ebbe conseguenze sulla classifica, con il titolo d'inverno ancora una volta appannaggio dei partenopei. A febbraio, il vantaggio di 5 punti sui rossoneri fece presagire un torneo gi\u00e0 archiviato.\nIn primavera, dopo l'eliminazione dalla Coppa Italia, l'undici azzurro pales\u00f2 un rallentamento. In questo frangente, la rimonta della squadra di Sacchi suon\u00f2 come il colpo del k.o. per una formazione che nel finale cedette di schianto, perdendo anche lo scontro diretto con i lombardi. La sconfitta cost\u00f2 il sorpasso da parte dei rivali, che il 15 maggio si aggiudicarono lo scudetto: agli uomini di Bianchi non rimase che il secondo posto.\nMaglie e sponsor.\nLo sponsor tecnico per la stagione 1987-1988 fu Ennerre, mentre lo sponsor ufficiale fu Buitoni.\nStatistiche di squadra.\n\"Statistiche aggiornate al 15 maggio 1988\"."}
{"id": "917604", "revid": "287204", "url": "https://it.wikipedia.org/wiki?curid=917604", "title": "Musatti", "text": ""}
{"id": "917607", "revid": "3952", "url": "https://it.wikipedia.org/wiki?curid=917607", "title": "Arezzo Wave Love Festival", "text": ""}
{"id": "917608", "revid": "547034", "url": "https://it.wikipedia.org/wiki?curid=917608", "title": "Partito di Centro Estone", "text": "Il Partito di Centro Estone (in estone: \"Eesti Keskerakond\" - EK) \u00e8 un partito politico estone di orientamento social-liberale costituitosi nel 1991 su iniziativa della componente riformatrice del Fronte Popolare Estone.\nDopo la lunga guida del suo fondatore Edgar Savisaar, gi\u00e0 primo ministro dal 1990 al 1992, il 5 novembre 2016 nuovo leader della formazione politica \u00e8 divenuto J\u00fcri Ratas, considerato pi\u00f9 moderato e filo-europeo.\nIl partito \u00e8 membro dell'Internazionale Liberale dal 2001 e dell'ALDE dal 2004.\nStoria.\nAlle elezioni parlamentari del 1992 il partito si presenta nell'ambito del \"Fronte Popolare\" che, col 12,3% dei voti, si attesta come la terza forza politica del Paese, dopo l'Unione Patria e Res Publica e il Partito della Coalizione Estone.\nAlle parlamentari del 1995 il Centro ottiene il 14,2% dei voti ed entra a far parte del nuovo governo. Savisaar diviene ministro degli Interni, ma dopo poco \u00e8 costretto alle dimissione in seguito ad un'inchiesta avviata dopo che alcuni avversari politici erano stati intercettati, bench\u00e9 il coinvolgimento di Savisaar non sia stato provato.\nIn occasione delle parlamentari del 1999 i centristi raggiungono il 23,4%, con un incremento del 9%, divenendo il primo partito estone. Nel 2001, inoltre, Savisaar viene eletto sindaco della capitale Tallinn.\nAlle parlamentari del 2003 il partito vede aumentare ulteriormente i propri consensi, arrivando al 25,4%. Nel 2005 i centristi tornano al governo, in coalizione con il Partito Riformatore Estone e l'Unione Popolare Estone.\nAlle parlamentari del 2007 i centristi ottengono il 26,1% dietro il Partito Riformatore e passano all'opposizione.\nAlle parlamentari del 2011 i centristi calano al 23,3%, confermandosi secondo partito del paese e rimanendo all'opposizione; alle parlamentari del 2015 salgono invece al 24,8%."}
{"id": "917610", "revid": "1543377", "url": "https://it.wikipedia.org/wiki?curid=917610", "title": "Battaglia di Lechfeld", "text": "La battaglia di Lechfeld (10 agosto 955) segn\u00f2 la fine delle incursioni dei Magiari o Ungari in Europa centrale, grazie alla vittoria decisiva dell'esercito del re germanico Ottone il Grande sul capo militare magiaro, il \"gyula\" Bulcs\u00fa, e i suoi luogotenenti Lehel e S\u00far.\nPreparativi.\nSituato a sud di Augusta, Lechfeld \u00e8 un pianoro che si estende seguendo il corso del fiume Lech. Nella storiografia ungherese la battaglia \u00e8 annoverata come \"battaglia di Augusta\". La battaglia pose fine a decenni d'incursioni magiare, che avevano evidenziato l'incapacit\u00e0 dei sovrani germanici di stirpe carolingia di contrastarle efficacemente. L'uso di macchine d'assedio da parte dei magiari contro le mura di Augusta, l'8 e il 9 agosto, testimonia l'adozione da parte degli invasori di tecniche di assalto di stampo occidentale. La caduta della citt\u00e0 avrebbe segnato una nuova e pi\u00f9 cruenta fase delle loro scorrerie, poich\u00e9 nemmeno le citt\u00e0 fortificate sarebbero pi\u00f9 state al sicuro.\nOttone mont\u00f2 il suo accampamento nei pressi della citt\u00e0 e un\u00ec le proprie forze a quelle del morente Enrico I Duca di Baviera e a quelle del duca Corrado il Rosso, con il suo largo seguito di cavalieri franconi. L'arrivo inaspettato di Corrado infiamm\u00f2 i soldati, che manifestarono la volont\u00e0 di combattere quanto prima; il ritorno del duca esiliato di Lotaringia fu salutato con entusiasmo anche perch\u00e9, durante il suo periodo di esilio, il figliastro di Ottone aveva stretto alleanza proprio con i Magiari, ma ora era tornato a combattere sotto le bandiere dei Germani. Avrebbe perso la vita nello scontro che segu\u00ec.\nUna legione di svevi era giunta sotto il comando del duca Burcardo, che aveva sposato la nipote di Ottone, Edvige. Sotto le insegne di Ottone combatt\u00e9 anche Boleslao I di Boemia, oltre a tremila guerrieri sassoni alle dirette dipendenze di Ottone.\nAl comando dei suoi vassalli e dei suoi alleati, Ottone aveva raccolto intorno a s\u00e9 un esercito forte di almeno 10.000 unit\u00e0 di cavalleria pesante per fronteggiare un esercito nemico di almeno unit\u00e0 di cavalleria leggera. Ottone sperava che i suoi cavalieri, pesantemente corazzati e ben armati, avrebbero avuto la meglio sulla cavalleria leggera avversaria. Infatti la tecnica militare dei Magiari era molto simile a quella degli Unni e dei Mongoli: prevedeva di evitare lo scontro diretto, tormentando gli avversari da lontano con lanci di frecce, approfittando poi di qualsiasi apertura nello schieramento nemico.\nLa battaglia.\nOttone I si mosse sul terreno accidentato disponendo i suoi uomini in una lunga colonna, divisa in reparti a seconda della nazionalit\u00e0. In testa furono schierati 3 reparti bavaresi, seguiti dai franconi e poi dai sassoni dello stesso Ottone. Nella retroguardia furono posizionati 2 reparti di svevi e un contingente di boemi, che avrebbero dovuto difendere le salmerie. Durante il cammino la colonna fu attaccata alle spalle dai Magiari, che colsero di sorpresa e misero in fuga boemi e sassoni.\nA questo punto le truppe tedesche si trovarono accerchiate, ma la disorganizzazione degli ungari gioc\u00f2 a loro favore. Questi, infatti, si misero a saccheggiare i carri invece di chiudere in una morsa i tedeschi. Ottone colse l'occasione e invi\u00f2 i franconi in retroguardia: i magiari, smontati da cavallo, furono investiti e massacrati.\nCon la retroguardia protetta Ottone schier\u00f2 le truppe in una lunga linea davanti al centro delle forze ungare. Suon\u00f2 la carica e si lanci\u00f2 contro il nemico con i suoi cavalieri. Mentre i cavalieri galoppavano contro gli avversari si dice che Ottone abbia urlato: \u00abCi sono superiori in numero, lo so, ma non hanno n\u00e9 le nostre armi, n\u00e9 il nostro coraggio. Sappiamo anche che essi non hanno l'aiuto di Dio, e questo ci \u00e8 di grandissimo conforto!\u00bb.\nPoco prima dell'impatto i magiari scagliarono una pioggia di frecce che colp\u00ec solamente le corazze e gli scudi tedeschi, e prima che potessero essere in grado di ripetere il lancio furono investiti dalla furia dei tedeschi. Come previsto da Ottone, la forza dei suoi cavalieri ebbe la meglio sugli avversari che fuggirono, rompendo lo schieramento.\nConseguenze.\nGran parte dei prigionieri di guerra vennero uccisi o rimandati in patria al cospetto del loro sovrano Taksony d'Ungheria con il naso e le orecchie mozzate.\nSul campo di battaglia i nobili germanici esultarono per la vittoria e sollevarono sui loro scudi Ottone, proclamandolo loro Imperatore. Alcuni anni dopo, ancora forte di questa vittoria, Ottone si rec\u00f2 a Roma e si fece incoronare dal pontefice stesso. Nel frattempo i magiari si convertirono al Cristianesimo: le incursioni ungare in Europa potevano dirsi concluse.\nLa \"Legio Regia\" portava come stendardo la bandiera dell'arcangelo Michele e, dato l'esito positivo della battaglia, San Michele divenne il patrono principale del Sacro Romano Impero Germanico (e in seguito della Germania)."}
{"id": "917613", "revid": "2036605", "url": "https://it.wikipedia.org/wiki?curid=917613", "title": "Boris Nikolaevi\u010d Delone", "text": "Come scrive Marjorie Senechal in \"Quasicrystals and Geometry\", Cambridge University Press (1995), Delone ha portato avanti per 45 anni un programma di fondazione della moderna cristallografia matematica che ha ripreso ed esteso i lavori di Evgraf F\u00ebdorov, Hermann Minkowski, Georgij Voronoj e altri al fine di stabilire un modello matematico generale dei cristalli. La triangolazione di Delone fu da lui introdotta nel 1934.\nTra i suoi studenti vi sono Aleksandr Danilovi\u010d Aleksandrov e Igor Rostislavovi\u010d \u0160afarevi\u010d, due dei maggiori matematici sovietici del loro tempo.\nRiconoscimenti.\nIl minerale deloneite \u00e8 stato denominato in suo onore."}
{"id": "917616", "revid": "88740", "url": "https://it.wikipedia.org/wiki?curid=917616", "title": "Societ\u00e0 Sportiva Calcio Napoli 1988-1989", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1988-1989.\nStagione.\nNella stagione 1988-1989, che ha visto il campionato di calcio tornare da 16 a 18 squadre, il Napoli, alla cui rosa si \u00e8 aggiunto il centrocampista brasiliano Alem\u00e3o dall'Atletico Madrid, si \u00e8 classificato anche quest'anno al secondo posto con 47 punti, ma nettamente staccato dai campioni d'Italia dell'Inter di Giovanni Trapattoni. Sempre allenati da Ottavio Bianchi, gli azzurri hanno disputato ancora un buon campionato in cui mettono a referto 18 vittorie, alcune in goleada come l'8-2 contro il Pescara, il 3-5 a Torino con la Juventus e il 4-1 contro il Milan detentore della Coppa dei Campioni.\nMa questa stagione \u00e8 rimasta agli annali del calcio napoletano per aver messo in bacheca la prima coppa europea nella storia del club, la Coppa UEFA. Gli azzurri hanno battuto in sequenza i greci del PAOK nel primo turno, il Lokomotive Lipsia della Germania Est ai sedicesimi, superando per 0-1 in trasferta i francesi del Bordeaux agli ottavi, battendo in rimonta la Juventus ai quarti (andata persa 2-0 e ritorno vinto per 3-0 dopo i supplementari) e sconfiggendo il Bayern Monaco della Germania Ovest con un 2-0 in casa e un 2-2 in Germania, affrontando cos\u00ec in finale un'altra tedesca occidentale, lo Stoccarda, con la vittoria per 2-1 in casa e il pareggio per 3-3 in trasferta che resero certa la vittoria della coppa.\nOltre al secondo posto in campionato, c'\u00e8 stato anche il raggiungimento della finale di Coppa Italia, dopo un percorso fin l\u00ec impeccabile. Nella prima fase di qualificazione, disputatasi nel precampionato, il Napoli ha vinto il proprio girone; ha poi primeggiato anche nel girone della seconda fase, quindi nella fase a eliminazione diretta ha superato l'Ascoli ai quarti di finale e il Pisa in semifinale, dovendo tuttavia soccombere in finale alla Sampdoria di Vialli e Mancini, campione uscente, vanificando la vittoria 1-0 dell'andata con la netta sconfitta 4-0 del ritorno.\nAlcuni numeri riassumono il tasso tecnico di questa stagione partenopea: Careca \u00e8 stato il miglior marcatore con 27 reti, Andrea Carnevale ne ha messe a segno 20 e non \u00e8 mancato l'apporto di Maradona con 19 centri.\nMaglie e sponsor.\nLo sponsor tecnico per la stagione 1988-1989 fu Ennerre, mentre lo sponsor ufficiale fu Mars.\nCalciomercato.\n "}
{"id": "917617", "revid": "767487", "url": "https://it.wikipedia.org/wiki?curid=917617", "title": "Paese del silenzio e dell'oscurit\u00e0", "text": "\"Paese del silenzio e dell'oscurit\u00e0 (Land des Schweigens und der Dunkelheit)\" \u00e8 un film del 1971 diretto da Werner Herzog.\nIl film \u00e8 un documentario incentrato sulla vita dei sordo-ciechi, girato prevalentemente in Baviera, e che vede come figura centrale una donna matura, divenuta sordo-cieca a seguito di un grave trauma infantile.\nFu presentato alla Quinzaine des R\u00e9alisateurs del 25\u00ba Festival di Cannes.\nTrama.\nI ricordi di infanzia di una donna tedesca di 56 anni sono accompagnati da immagini a colori e in bianco e nero e da una scritta (\"Dalla vita della sordocieca Fini Straubinger\") che chiarisce subito il soggetto del film. Poco dopo \u00e8 esplicitamente spiegato che la Signora Straubinger \u00e8 stata nominata dalla lega per i ciechi di occuparsi della situazione e dei problemi dei sordociechi in Baviera. La particolarit\u00e0 di questa donna \u00e8 data dal fatto che i suoi handicap sono insorti gradualmente, in giovane et\u00e0, a seguito di una brutta caduta. A differenza dunque della maggior parte dei sordociechi che sono tali dalla nascita, lei \u00e8 in grado di parlare e descrivere il suo stato. Dunque, \u00e8 a tutti gli effetti una sorta di interprete che pu\u00f2 aiutare gli altri a comprendere un mondo sconosciuto.\nSu una panchina in un giardino siedono tre donne che comunicano tra di loro attraverso il metodo Lormen. Si tratta di un alfabeto digitale che necessita del contatto mani con mani. Le donne si scambiano impressioni sulla propria esperienza, anche questa tattile, avuta poco tempo prima dal contatto con alcuni piccoli animali imbalsamati.\nQuindi assistiamo a Fini e alla sua cara amica Julchen in volo per la prima volta sulle Alpi innevate a bordo di un piccolo aereo. Sulle note di Bach la gioia e la forte emozione che traspare dai loro volti e dal loro gesticolare \u00e8 palpabile.\nFini descrive poi la sua condizione di sordocieca. La sordit\u00e0 per lei non \u00e8 silenzio ma un continuo fruscio, e la cecit\u00e0 \u00e8 fatta di colori monocromi che si alternano, non solo di oscurit\u00e0.\nPer il suo 56\u00ba compleanno Fini invita i suoi amici pi\u00f9 cari. Ogni invitato ha un accompagnatore che traduce ogni cosa che viene detta e tutto ci\u00f2 che accade. Alla fine di un pranzo, si recano tutti insieme in un grande giardino botanico al coperto. La sala dei cactus \u00e8 una vera goduria sensoriale per Fini.\nIl documentario segue Fini nelle sue visite verso sordociechi meno indipendenti di lei, parzialmente o del tutto esclusi dalla possibilit\u00e0 di comunicare con le persone. Fino ad arrivare al Centro di rieducazione di Hannover dove fin da bambini si cerca di sviluppare le capacit\u00e0 sensoriali e di relazione col mondo esterno dei soggetti con questi handicap. Dalle lezioni per decifrare la voce delle persone attraverso le vibrazioni delle labbra, all'approccio con lo stare in acqua all'interno di una piscina. Uno dei problemi che viene spesso riscontrato \u00e8 la difficolt\u00e0 di insegnare ai bambini concetti astratti, come \"buono\" o \"cattivo\", che vengono attribuiti ad azioni concrete per poi essere compresi.\nAlternata a questi incontri, nel tentativo di portare una possibilit\u00e0 di contatto con qualcuno che sappia comprenderli e ridurre la solitudine a cui sono spesso lasciate queste persone, \u00e8 l'esperienza di un gruppo di sordociechi in uno zoo. Entrando in contatto diretto con animali come scimmie, elefanti, cerbiatti e caprette a cui danno da mangiare o che possono tenere fra le loro braccia.\nL'ultimo incontro di Fini \u00e8 con un uomo che ha vissuto per cinque anni in una stalla insieme al bestiame, rifiutato dalla societ\u00e0 perch\u00e9 sordocieco, ha abbandonato l'uso del linguaggio vocale. Durante la visita l'uomo preferisce camminare solo sulle foglie di un prato, fino a incontrare i rami di un albero e quasi abbracciarlo fisicamente.\nProduzione.\nLe riprese furono effettuate fra l'ottobre 1970 e il gennaio 1971 tra Monaco, Hannover, Baviera, e Bassa Sassonia. Il costo fu di circa 40.000 DM.\nDistribuzione.\nFu proiettato per la prima volta l'8 ottobre 1971 al Festival di Mannheim.\nIn Italia \u00e8 stato distribuito in DVD dalla Ripley's Home Video (con \"La difesa esemplare della fortezza di Deutschkreutz\", \"Ultime parole\" e \"Provvedimenti contro i fanatici\").\nAccoglienza.\nQuesto documentario \u201cumanistico\u201d, generalmente ben criticato, pu\u00f2 essere considerato una fonte, un archivio di immagini, di tematiche, delle quali il regista bavarese far\u00e0 tesoro e che dilater\u00e0 in opere successive quali: \"La grande estasi dell'intagliatore Steiner\", \"L'enigma di Kaspar Hauser\" e \"Fitzcarraldo\".\nCome spesso accade nel lavoro sui documentari di Herzog, molte situazioni a cui il regista si dedica a stretto contatto con persone e situazioni reali, forniranno lo spunto per i suoi lungometraggi a soggetto. Se \u00e8 vero che anche in questi documentari la verit\u00e0 \u00e8 portata su un piano di intensificazione, ovvero che le tracce di reale sono potenziate con momenti inventati, \u00e8 vero che nei suoi film a sceneggiatura, spesso assistiamo alla messa in scena di un fatto accaduto."}
{"id": "917621", "revid": "2139888", "url": "https://it.wikipedia.org/wiki?curid=917621", "title": "Riserva naturale controllata Castel Cerreto", "text": "La riserva naturale controllata Castel Cerreto \u00e8 un'area naturale protetta situata nel comune di Penna Sant'Andrea, in provincia di Teramo. La riserva comprende un'area di circa 70 ettaro ed \u00e8 stata istituita nel 1991.\nLa riserva \u00e8 strutturata con 4 sentieri principali, tramite i quali \u00e8 possibile osservare la flora e fauna tipica del luogo, oltre ad uno stagno, c'\u00e8 anche una aula verde didattica, dove \u00e8 possibile svolgere delle lezioni, aiutati dagli immancabili cartelli, che indicano le specie arboree.\nFlora.\nNel bosco misto eliofilo caducifoglio ci sono i secolari cerri, oltre il carpino nero, il maggiociondolo, l'acero campestre, diversi tipi di salici, e di pioppi nelle vicinanze dello stagno."}
{"id": "917626", "revid": "614400", "url": "https://it.wikipedia.org/wiki?curid=917626", "title": "Max Theiler", "text": "Biografia.\nFiglio di un veterinario, frequent\u00f2 l'Universit\u00e0 di Citt\u00e0 del Capo laureandosi nel 1918, all'et\u00e0 di 19 anni.\nDopo essersi trasferito a Londra per specializzarsi in medicina tropicale, ottenne l'abilitazione e divenne docente di questa materia nel 1923, all'Universit\u00e0 Harvard, a Cambridge (Massachusetts).\nNel 1930 entr\u00f2 a far parte del programma di studi promosso dalla Fondazione Rockefeller, durante il quale elabor\u00f2 un vaccino efficace contro la febbre gialla, ci\u00f2 gli valse il Premio Nobel nel 1951.\nRiconoscimenti.\nGli \u00e8 stato dedicato il cratere lunare Theiler."}
{"id": "917628", "revid": "793215", "url": "https://it.wikipedia.org/wiki?curid=917628", "title": "Coriolano", "text": ""}
{"id": "917630", "revid": "486946", "url": "https://it.wikipedia.org/wiki?curid=917630", "title": "Veterinario", "text": ""}
{"id": "917632", "revid": "292162", "url": "https://it.wikipedia.org/wiki?curid=917632", "title": "Dialetto cilentano meridionale", "text": "Il cilentano meridionale (cilindanu, cio\u00e8 quello parlato in alcune zone della parte meridionale del Cilento) \u00e8 un dialetto diffuso in alcuni centri del Cilento meridionale come Roccagloriosa, Rofrano e, pi\u00f9 a nord, a Felitto e in altri paesi limitrofi.\nAnche se l'area geografica del Cilento \u00e8 attualmente situata all'interno della regione Campania (provincia di Salerno), ed \u00e8 in precedenza storicamente appartenuta alla Lucania, esso presenta fenomeni linguistici del tutto peculiari rispetto a entrambe le regioni, caratterizzate da dialetti di tipo meridionale intermedio, perch\u00e9 oltre a caratteristiche assimilabili a quelle delle due regioni citate presenta influssi di tipo meridionale estremo, caratteristici dei dialetti siciliano, salentino e calabrese meridionale.\nAd ogni modo le parlate sufficientemente assimilabili al tipo meridionale estremo sono riscontrabili soltanto in alcune aree interne del Cilento interno e della vicina Basilicata, mentre sulla costa (per es. a Sapri, Camerota, Palinuro ecc.) la parlata, come per il resto del Cilento, \u00e8 meglio riconducibile al tipo meridionale intermedio.\nCaratteristiche delle parlate cilentane meridionali.\nDialetti di Roccagloriosa e Rofrano.\nRoccagloriosa \u00e8 situata su un colle a met\u00e0 tra il golfo di Policastro e l'interno montuoso. Rofrano \u00e8 situata nella zona del retroterra montano del Cilento. Le caratteristiche peculiari del loro dialetto sono:\nMini dizionario alfanese-siciliano-brindisino-basso salentino-italiano.\nQuesto mini dizionario \u00e8 stato creato per poter fare dei paragoni:"}
{"id": "917633", "revid": "198277", "url": "https://it.wikipedia.org/wiki?curid=917633", "title": "Societ\u00e0 Sportiva Calcio Napoli 1989-1990", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1989-1990.\nStagione.\nNell'annata 1989-1990 il Napoli riconquista lo Scudetto, a distanza di tre anni dalla prima, storica affermazione. Alberto Bigon raccoglie in panchina l'eredit\u00e0 di Ottavio Bianchi, con la squadra partenopea rinforzata dagli arrivi di Massimo Mauro dalla , del promettente Gianfranco Zola dalla e del giovane Marco Baroni dal .\nMalgrado il ritardo di condizione dei giocatori sudamericani, impegnati in estate nella Copa Am\u00e9rica, i partenopei rimangono imbattuti per i primi sedici turni di campionato: la prima, pesante sconfitta giunge infatti nell'ultimo incontro del girone di andata per mano della (3-0), rovescio che comunque non impedisce al Napoli di fare suo il simbolico titolo d'inverno. A fine febbraio, al riesce dapprima l'aggancio e poi il sorpasso in campionato, approfittando dello scontro diretto nettamente perso dai campani (3-0) e di un altro rovescio maturato contro i campioni uscenti dell' (3-1); i rossoneri eliminano ulteriormente i partenopei nella semifinale di Coppa Italia, dopo che gli uomini di Bigon avevano sconfitto il ai tiri di rigore nel primo turno, la al secondo turno e quindi primeggiato su e nella successiva fase a gironi.\nIl contro-aggancio arriva l'8 aprile, in una quart'ultima giornata ricca di polemiche incrociate. I rossoneri vengono fermati sul pareggio a Bologna (0-0), coi felsinei a cui viene peraltro negato un gol fantasma, mentre il Napoli, similmente bloccato a reti bianche a Bergamo al triplice fischio, ottiene il giorno dopo la vittoria a tavolino sull' per via di una moneta da 100 lire lanciata dagli spalti e che aveva colpito in testa il giocatore partenopeo Alem\u00e3o, costringendolo a dare \"forfait\": l'accaduto lascia tuttavia pesanti strascichi \u2014 che si protrarranno per i decenni a venire \u2014 soprattutto in merito al comportamento del massaggiatore azzurro Carmando, accusato nella circostanza di avere pretestuosamente enfatizzato la reale entit\u00e0 dell'infortunio occorso al brasiliano.\nLe sorti del campionato si decidono nelle ultime due domeniche. Al penultimo turno dei fin troppo nervosi lombardi perdono inaspettatamente, anche stavolta tra le polemiche, sul campo del (2-1), ancora \"fatale\" per la storia rossonera, mentre gli uomini di Bigon espugnano il Dall'Ara (2-4) sbrigando la pratica petroniana gi\u00e0 nel primo quarto d'ora, tornando cos\u00ec in testa. La settimana seguente, il 29 aprile, conquistare almeno un punto al San Paolo contro la Lazio significherebbe Scudetto: e il Napoli vince grazie a una rete di Baroni nei primi minuti di gioco, che rende ininfluente la larga vittoria del Milan sul (4-0). Gli azzurri chiudono il torneo due punti sopra i milanesi, cucendosi sul petto il tricolore per la seconda volta.\nNella Coppa UEFA gli azzurri, detentori del trofeo, non riescono a difendere il successo dell'anno precedente: dopo avere sconfitto solo ai rigori i lusitani dello al primo turno, e quindi gli svizzeri del ai sedicesimi di finale, la squadra viene estromessa negli ottavi di finale dai tedeschi d'Occidente del .\nMaglie e sponsor.\nLo sponsor tecnico per la stagione 1989-1990 fu Ennerre, mentre lo sponsor ufficiale fu Mars.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "917634", "revid": "28592", "url": "https://it.wikipedia.org/wiki?curid=917634", "title": "Boris Delone", "text": ""}
{"id": "917637", "revid": "28592", "url": "https://it.wikipedia.org/wiki?curid=917637", "title": "Boris Delaunay", "text": ""}
{"id": "917640", "revid": "62725", "url": "https://it.wikipedia.org/wiki?curid=917640", "title": "Cilentano meridionale", "text": ""}
{"id": "917641", "revid": "339392", "url": "https://it.wikipedia.org/wiki?curid=917641", "title": "Istituto Rockefeller", "text": ""}
{"id": "917642", "revid": "2373", "url": "https://it.wikipedia.org/wiki?curid=917642", "title": "Onza", "text": "L'onza \u00e8 un felide selvatico che si suppone sia vissuto in America Centrale ai tempi dei conquistadores spagnoli.\nGli Aztechi chiamavano questo animale \"cuitlamiztli\" in nahuatl. Il nome \"onza\", invece, \u00e8 una parola spagnola derivata dal latino \"lynx\", lince.\nGli spagnoli riferirono di avere visto alcuni di questi animali allo zoo di Montezuma, addirittura insieme a tigri (che poi erano giaguari) e leoni (puma). Quando poi i primi coloni spagnoli si insediarono nell'odierno stato di Sinaloa, fecero frequenti incontri con questo animale, oltre che con il giaguaro ed il puma, che vi vivono a tutt'oggi. I missionari descrissero l'onza come un animale simile al puma, ma pi\u00f9 aggressivo, infatti sono riportati vari casi di attacchi a persone anche in pieno giorno. L'ultimo avvistamento certo di questo animale \u00e8 avvenuto nel 1757.\nNel 1938 e di nuovo nel 1986, sempre nel Sinaloa, degli animali uccisi da cacciatori furono identificati come onze. Solo quest'ultimo esemplare \u00e8 stato studiato: un mandriano di nome Andres Murillo, nel gennaio 1986, venne attaccato da un animale che reput\u00f2 essere un giaguaro durante la caccia, e per difendersi gli spar\u00f2 e lo uccise. Cos\u00ec facendo, scopr\u00ec che non si trattava di un giaguaro, ma non sapendo di che specie si trattasse decise di portare il cadavere nel ranch vicino, dove gli fu detto che l'animale ucciso somigliava molto a quello ucciso nel 1970 dal padre del proprietario del ranch, il quale conservava ancora il cranio.\nL'esemplare ucciso risult\u00f2 essere una femmina, del peso di 27 kg per 113 cm di lunghezza, esclusa la coda che misurava altri 73 cm. Nel complesso, l'animale era simile a un puma, ma pi\u00f9 snello e slanciato e con delle zampe lunghe e simili a quelle dei cani. Le orecchie erano pi\u00f9 lunghe rispetto a quelle del puma, mentre il pelo \u00e8 maculato.\nNel suo stomaco, fu ritrovata carne di cervo.\nAi tempi si parl\u00f2 della scoperta di una nuova specie che avrebbe costituito l'anello di congiunzione fra i grandi ed i piccoli felini, in quanto l'onza presenta le caratteristiche proprie sia del puma che del ghepardo. Qualcuno parl\u00f2 addirittura di fossile vivente, proponendo l'onza come un esemplare sopravvissuto di \"Miracinonyx\", una specie estinta di ghepardo nordamericano.\nGli studi condotti dopo il ritrovamento, confermati poi dai nuovi esami effettuati sul cadavere congelato negli anni novanta, portarono alla conclusione che, piuttosto che di una distinta specie di felide o addirittura di un esemplare ancora vivente di \"Miracinonyx\", l'onza \u00e8 una variante genetica del puma."}
{"id": "917643", "revid": "1543377", "url": "https://it.wikipedia.org/wiki?curid=917643", "title": "Architettura blob", "text": "LArchitettura blob, blob architettura, blobitettura, blobbismo, sono termini per rappresentare un movimento architettonico contemporaneo in cui le costruzioni hanno una forma organica, amebiforme, rigonfiata. Il nome allude esplicitamente al film \"Fluido mortale\" (\"The Blob\") del 1958. Bench\u00e9 il termine risalga a met\u00e0 degli anni novanta, il termine \"Blobitecture\" comparve sulla stampa nel 2002, nella rubrica \"On Language\" di William Safire per il \"New York Times Magazine\" in un articolo intitolato \"Defenestrazione\". L'intento dell'articolo era dare un significato degradante alla parola, ma la parola si \u00e8 diffusa ed \u00e8 spesso usata per descrivere costruzioni con curve e lineamenti flessuosi.\nOrigini del termine.\nIl termine 'architettura blob' \u00e8 stato coniato dall'architetto Greg Lynn nel 1995 nei suoi esperimenti di disegno digitale con oggetti binari di grandi dimensioni o BLOBs. Ben presto un discreto numero di architetti e di designer d'arredo iniziarono a sperimentare con software BLOB per creare nuove e inusuali forme. Nonostante il suo organicismo, l'architettura blob sarebbe impensabile senza uno strumento del genere o altri programmi CAD similari. Gli architetti definiscono le forme manipolando gli algoritmi del modello computerizzato. Alcune funzioni CAD d'aiuto nello sviluppo di questo design sono NURBS, modellazione libera di superfici, e digitalizzazione di modelli scolpiti strettamente correlato con la tomografia computerizzata.\nPrecedenti.\nUn precedente \u00e8 Archigram, un gruppo di architetti inglesi che lavora dagli anni sessanta, del quale Peter Cook ha fatto parte. Interessati ad un'architettura gonfiabile cos\u00ec come in figure che potrebbero essere generate dalla plastica.\nRon Herron, anch'egli membro dell'Archigram, realizz\u00f2 architetture di tipo \"blob\" nei suoi progetti degli anni sessanta, come \"Walking Cities\" ed \"Instant City\", cos\u00ec come fece anche Michael Webb con \"Sin Centre\". C'era un clima di architettura sperimentale con un'aria psichedelica negli anni settanta dei quali fecero parte l'irrealizzata \"Endless House\" di Frederick Kiesler altro caso di prime architetture di tipo blob, anche se \u00e8 simmetrica in pianta disegnata prima dell'avvento del computer; il suo progetto per il \"Santuario del Libro\" (costruzione cominciata, 1965) dalla caratteristica forma a goccia che cade anch'esso anticipa forme che suscitano l'interesse degli architetti oggi.\nFuori dall'Archigram, ad essere assimilata alle forme della moderna architettura bloboidale anche la morfologia zoomorfa della Casa Saldarini dell'architetto Vittorio Giorgini, edificio del 1962.\nInoltre sono da prendere in considerazione, se si guarda l'architettura blob come richiesta di forma piuttosto che di tecnologia, i disegni organici di Antoni Gaud\u00ed a Barcellona e degli espressionisti come Bruno Taut e Hermann Finsterlin, la Xanadu House (1979) di Roy Mason.\nEsempi.\nNonostante l'interpretazione stretta di \"architettura blob\" (cio\u00e8 quella progettata con il supporto del calcolatore), la parola, in particolare nell'uso comune, viene ad essere associata con una serie di costruzioni curve o di forma strana compresi il Guggenheim Museum di Bilbao (1997) e l'Experience Music Project (2000) di Frank Gehry, oltre a queste, che in senso stretto non sono costruzioni di tipo blob, anche se sono state progettate con i pi\u00f9 avanzati strumenti di progettazione assistita da elaboratore, in particolare il CAD CATIA. La ragione di ci\u00f2 \u00e8 che sono stati progettati attraverso dei modellini fisici piuttosto che mediante la manipolazione di algoritmi al computer. La prima vera costruzione blob pu\u00f2 essere considerata quella realizzata nei Paesi Bassi da Lars Spuybroek (NOX) e da Kas Oosterhuis. Chiamata il \"padiglione dell'acqua\" (1993-1997), non solo ha un design completamente computerizzato per mezzo di CAD, ma anche un interno completamente interattivo in cui i suoni e le luci possono essere trasformati dai visitatori.\nUn'altra costruzione che pu\u00f2 essere considerata un esempio di \"architettura blob\" \u00e8 la Kunsthaus di Graz, Austria, disegnata da Peter Cook e Colin Fournier ed inaugurata nel 2003. Altri esempi sono le rare escursioni sul tema di Herzog &amp; de Meuron nella loro Allianz Arena (2005). Dal 2005, Norman Foster ha evoluto il suo stile verso l\"architettura blob\" come si pu\u00f2 vedere nel disegno della libreria filologica presso la \"libera universit\u00e0 di Berlino\" o il Sage Gateshead."}
{"id": "917644", "revid": "260052", "url": "https://it.wikipedia.org/wiki?curid=917644", "title": "Sampo", "text": "Nella mitologia finnica, il Sampo \u00e8 un oggetto magico forgiato da Ilmarinen e capace di produrre ricchezza e gioia per chiunque lo possieda.\nLa forgiatura.\nIl Sampo viene per la prima volta favoleggiato da V\u00e4in\u00e4m\u00f6inen alla strega Louhi, nel poema epico finlandese Kalevala: per ottenere la mano della fanciulla di Pohjola (\"la terra del nord\"), il vecchio vate promette alla strega di inviarle un fabbro in grado di forgiare lo strumento, ed una volta tornato a casa invia a Pohjola Ilmarinen, che viene accolto con onori ed esortato a mettersi al lavoro. Presentiamo qui di seguito un estratto dal runo X:\nLa lotta per il Sampo.\nTerminata l'opera, la strega nasconde il sampo sotto un colle chiudendolo con nove lucchetti, mentre Ilmarinen chiedeva la stessa fanciulla di Pohjola come ricompensa. Il sampo \u00e8 uno dei temi centrali del \"Kalevala\", per la sua riconquista V\u00e4in\u00e4m\u00f6inen ingaggia una battaglia sul mare con le genti di Pohjola, dove il Sampo stesso viene distrutto, ma alcune parti naufragano proprio nella terra di Kaleva, dandole prosperit\u00e0. Nell'ultima parte del poema \u00e8 quindi Kaleva stessa, difesa da V\u00e4in\u00e4m\u00f6inen, a doversi riparare dalle devastazioni della strega Louhi nel tentativo di vendicarsi: dapprima un grande orso, poi il furto del Sole e della Luna."}
