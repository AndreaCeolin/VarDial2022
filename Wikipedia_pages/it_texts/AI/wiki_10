{"id": "790146", "revid": "125410158", "url": "https://it.wikipedia.org/wiki?curid=790146", "title": "Produttore discografico", "text": "Nell'industria musicale, un produttore discografico \u00e8 una persona che nel corso della produzione di un disco ricopre diversi ruoli, tra i quali figurano la supervisione delle sessioni in studio di registrazione, la preparazione e la guida dei musicisti e la supervisione dei processi di mixaggio e mastering. Oltre a questo ruolo tecnico, nel corso del XX secolo i produttori discografici hanno assunto un crescente ruolo imprenditoriale.\nDefinizione giuridica in Italia del produttore di fonogrammi.\nPer quanto riguarda il sistema legislativo italiano, la definisce il produttore di fonogrammi come \"la persona fisica o giuridica che assume l'iniziativa e la responsabilit\u00e0 della prima fissazione dei suoni provenienti da una interpretazione o esecuzione o di altri suoni o di rappresentazioni di suoni\", il quale conserva taluni diritti esclusivi di utilizzazione sui fonogrammi, come regolato dagli articoli 72-78. Nello specifico:\nPrimi produttori discografici.\nDurante gli anni 1880, Fred Gaisberg avvi\u00f2 il primo studio di registrazione approntando una prima approssimazione di produzione delle cantanti d'opera. Tuttavia solo nella prima met\u00e0 del XX secolo, il ruolo di produttore discografico divenne comparabile al produttore cinematografico, in questo lavoro il produttore inizi\u00f2 ad organizzare e supervisionare le sessioni di registrazione, pagando tecnici, musicisti e arrangiatori, ed alle volte scegliendo il materiale per l'artista prodotto.\nDurante gli anni 1950 questo ruolo fu sostenuto dai cosiddetti \"A&amp;R (artist and repertoire) director\", di cui uno dei pi\u00f9 importanti fu sicuramente il musicista e compositore Mitch Miller presso la Columbia Records. Fino agli anni 1960 la maggior parte degli \"A&amp;R director\" erano a libro paga delle etichette discografiche, e la maggior parte delle registrazioni venivano effettuate in studi di propriet\u00e0 di tali etichette, come i famosi Abbey Road Studios a Londra, di propriet\u00e0 della EMI.\nVerso la met\u00e0 degli anni cinquanta, emerse una nuova figura, ovvero il produttore discografico indipendente. Tra i primi a rappresentare questa figura vi furono i famosi parolieri Leiber &amp; Stoller, il creatore di \"Wall of Sound\" Phil Spector ed il pioniere inglese Joe Meek. I nastri magnetici consentirono agli studi di registrazione indipendenti di aprire i battenti in grandi centri come Londra, Los Angeles, New York. Diversamente dalle vecchie e grandi etichette che erano in pratica dei circoli chiusi, i nuovi studi potevano essere utilizzati da chiunque fosse desideroso di registrare le proprie \"performance\".\nI pi\u00f9 grandi e meglio dotati studi di registrazione operano sotto il comando di uno o pi\u00f9 \"recording engineers\" (ingegnere di registrazione, ingegnere del suono), che lavora per creare le migliori condizioni di registrazione, e possiedono solitamente tecnologie di avanguardia e microfoni di qualit\u00e0 elevata, cos\u00ec come amplificatori elettronici e strumenti elettronici. Studi al \"top\" come l'Olympic Studios a Londra o lo United Western Recorders ed il Musart a Los Angeles sono rapidamente diventati tra i pi\u00f9 ricercati studi del mondo, vere e proprie industrie da cui sono usciti molti dei brani di maggiore successo dell'ultima parte del XX secolo.\nEvoluzione nel ruolo di produttore discografico.\nPrima degli anni cinquanta, i vari passi di realizzazione e commercializzazione dei prodotti discografici venivano realizzati da differenti figure professionali. l'A&amp;R manager cercava e segnava sotto l'etichetta i potenziali artisti, i parolieri realizzavano nuovo materiale, gli agenti pubblicitari vendevano i pezzi mentre lo staff di ingegneri preparava il materiale e realizzava concretamente il brano in studi di propriet\u00e0 delle etichette.\nCon l'avvento degli studi indipendenti, gli intraprendenti produttori della nuova generazione furono capaci di creare ed occupare una nuova fetta di mercato nell'industria, con un nuovo ruolo di maggiore complessit\u00e0 nel processo musicale. Questo sviluppo nella musica fu speculare ad un medesimo processo in atto nella televisione, con la realizzazione dei videotape e il conseguente emergere di produzioni TV indipendenti come Desilu, che lanci\u00f2 la stella di Lucille Ball e suo marito Desi Arnaz.\nQuesti produttori ora hanno un ruolo sempre maggiore all'interno del processo di produzione discografica, accentrando su loro stessi molti dei compiti come la selezione e l'arrangiamento dei brani, la supervisione delle sessioni e spesso l'ingegneria del suono, e non raramente la stessa scrittura dei brani. I produttori indipendenti e le loro compagnie hanno rapidamente guadagnato interesse nella musica pop, diventando presto i principali intermediari tra gli artisti e le etichette discografiche, segnando nuovi artisti sotto contratto, producendo dischi e licenziando prodotti finiti alle label che si devono occupare solo di stampa, promozione e distribuzione. Il classico esempio di questa transizione \u00e8 il rinomato produttore britannico George Martin, che ha lavorato in staff e come A&amp;R manager alla EMI per diversi anni, prima di lasciare la major e intraprendere una fortunata carriera indipendente.\nCapendo di avere a disposizione il potenziale per la creazione di dischi che rappresentavano in tutto la loro visione musicale, diversi artisti hanno iniziato a realizzare dischi propri, tra i quali Trent Reznor, Nile Rodgers, Jeff Lynne, Brian Wilson e Brian Eno.\nAlcuni produttori sono poi diventati \"de facto\" artisti musicali solisti, spesso creando dischi con anonimi musicisti di studio e realizzando il prodotto con uno pseudonimo. Esempi di questo fenomeno includono i dischi del gruppo The Archies e Josie &amp; The Pussycats, prodotti da Don Kirshner e Danny Jansen rispettivamente, messi sotto contratto da compagnie di produzioni TV per realizzare questi dischi e promuovere la serie di disegni animati per bambini omonime. Similarmente, Jeff Barry e Andy Kim registrarono come The Archies.\nImportanza crescente ed il beatmaking.\nCome risultato di questi cambiamenti, i produttori hanno iniziato ad avere forte influenza, non come carriere individuali, ma in generale sul corso della musica pop contemporanea. Importanti figure di produttori che si sono succedute negli anni sono quelle di: Don Kirshner (The Monkees), Conan Middleton (Warrior), Mickie Most, Tony Visconti (David Bowie, T. Rex), Stephen Street (The Smiths, Blur, The Cranberries), produttori australiani come Ted Albert (The Easybeats) e pi\u00f9 recentemente i produttori americani Rick Rubin (Metallica, Beastie Boys, Red Hot Chili Peppers, Rage Against the Machine, Johnny Cash, System of a Down, Slayer, Linkin Park) Nigel Godrich (Radiohead, Beck, Travis, Air) ed i pezzi da 90 dell'hip-hop Dr. Dre, Scott Storch, Timbaland (N.W.A., Eazy-E, Snoop Dogg, Eminem, 50 Cent, The Game, Missy Elliott, Justin Timberlake, Ginuwine, Jay-Z) e The Neptunes (Snoop Dogg, Eminem, 50 Cent, The Game, Missy Elliott, Justin Timberlake, Jay-Z, Madonna, Redfoo, Maroon 5, No Doubt, Kanye West) e lo stesso Kanye West (Jay Z, The Game, Kid Cudi, Alicia Keys, John Legend, Travis Scott, Drake, Pusha T, Big Sean, Playboi Carti)\nLa coincidenza del lavoro di realizzazione delle tracce e il ruolo dei DJ nell'hip hop, dopo che questa musica a fine anni settanta inizi\u00f2 a trovare spazio sui dischi, port\u00f2 alla creazione della figura di Dj produttore o beatmaker, detto anche semplicemente ma erroneamente produttore. Dalla semplice selezione e mixaggio dei dischi su cui gli MC realizzavano le proprie \"performance\", la figura del beatmaker ha iniziato un percorso che attraverso le drum machine ed i campionatori, sino alle moderne tecnologie legate soprattutto ai software musicali, lo ha portato a diventare a tutti gli effetti una delle componenti principali della musica hip hop e pi\u00f9 in generale della musica black,\nanche se questo tipo di figura non si pu\u00f2 assimilare in realt\u00e0 a quella del \"produttore discografico\" in quanto quest'ultimo \u00e8 molto pi\u00f9 assimilabile alla figura dell'\"Arrangiatore\", cio\u00e8 colui che genera l'arrangiamento musicale del brano.\nDalle composizioni a base di suoni elettronici di Afrika Bambaataa, passando per il g-funk e il suono West Coast hip hop di Dr Dre, per il campionamento di brani jazz e soul di Kanye West, fino alle moderne basi morbide e \"ruffiane\", il beatmaking \u00e8 diventato mestiere molto ricercato ed importante alla pari di quello svolto da un compositore di colonne sonore nei grandi film del passato. Il beatmaking, con la contaminazione di molti generi black con l'hip hop, e la crescita esponenziale che quest'ultimo ha avuto nelle classifiche di gradimento, richiede ormai alti livelli di qualit\u00e0: nell'esteso panorama della musica pop attuale, il lavoro di beatmaking, con la costruzione di una base gradevole e capace di \"rimanere nelle orecchie\" decide sempre pi\u00f9 spesso la fortuna degli artisti.\nI produttori e la moderna tecnologia di registrazione.\nNella moderna musica elettronica (musica creata con strumentazione elettronica), il produttore \u00e8 spesso la sola persona coinvolta nella creazione di una produzione musicale, ed \u00e8 responsabile allo stesso tempo della scrittura, della realizzazione, della registrazione e dell'arrangiamento del materiale. Il termine \"producer\" \u00e8 sempre pi\u00f9 sinonimo di \"musicista\" in questo campo. Questo cambiamento \u00e8 stato causato anche dalla proliferazione di software di produzione che consentono la realizzazione per intero di tracce anche attraverso semplici PC di casa o laptop, eliminando la necessit\u00e0 di interi team di produzione. Popolari software di questo tipo sono Ableton Live, Cakewalk Sonar, Cubase, Nuendo, Reaper, Digital Performer, GarageBand, Logic Pro, FL Studio, Pro Tools, Reason, Sony ACID Pro e Sony Vegas.\nCon l'avvento degli equipaggiamenti portatili per la registrazione, la produzione di album \"live\" \u00e8 decisamente diventata meno costosa. Questo ha portato alla pubblicazione di numerosi album live: tra i pi\u00f9 famosi produttori di concerti live vi sono Guy Charbonneau, Randy Ezratty, Eddie Kramer, Mark Cavener, Allen Reynolds e Chuck Plotkin.\nIl produttore in studio.\nNel corso degli anni, il ruolo del produttore e della produzione musicale \u00e8 cambiato, grazie alle nuove tecnologie. Nonostante tutto, per\u00f2, i produttori sono tuttora considerati una sorta di tuttofare, viste le conoscenze richieste dal loro ruolo professionale, nei confronti delle fasi di registrazione.\nPre-produzione.\nLa pre-produzione \u00e8 la fase preliminare che precede la registrazione di una traccia o di un album. Molti produttori cominciano a lavorare in questa fase, che include il processo di songwriting e di arrangiamento. Durante la fase di songwriting, il produttore ricopre perlopi\u00f9 il ruolo di critico, senza partecipare alla scrittura effettiva.\nLa pre-produzione include l\u2019esecuzione della traccia con la band, per notare eventuali punti che non funzionano e decidere se lasciare le parti poco convincenti o se tagliarle. Il produttore ascolta la traccia e propone i suoi suggerimenti in merito ai cambiamenti da eseguire nell\u2019arrangiamento o nella strumentazione (ad esempio, optare per un contrabbasso anzich\u00e9 per un basso elettrico per una traccia rockabilly). In alcuni casi, la pre-produzione pu\u00f2 includere la registrazione delle tracce, in modo da poter consentire sia al produttore che alla band stessa di ascoltare la canzone finita, l\u2019arrangiamento e la qualit\u00e0 finale. Dalla pre-produzione registrata, band e produttore possono decidere di apportare delle modifiche.\nTracking.\nPer tracking si intende la registrazione dell\u2019audio in un DAW (Digital Audio Workstation) o, in alcuni casi, su nastro. Il monitoraggio del tracking audio \u00e8 responsabilit\u00e0 dell\u2019ingegnere audio. I produttori, in questa fase, lavorano fianco a fianco con gli artisti impegnati a eseguire le proprie parti, istruendoli su come migliorare l\u2019esecuzione e la precisione tecnica (per esempio l\u2019intonazione). In alcuni casi, il produttore pu\u00f2 suonare uno strumento o eseguire un controcanto.\nPost-produzione.\nQuando si parla di post-produzione si fa riferimento, genericamente, alla fase di mixing. Questa fase segue quella di tracking e vede l\u2019artista molto meno coinvolto rispetto alle precedenti. Solitamente, la post-produzione ha inizio con lo spostamento dei file audio per la disposizione finale e col taglio dei file audio che non sono pi\u00f9 necessari. Successivamente, l\u2019ingegnere audio applica degli effetti per creare il sound desiderato attraverso il DAW (Digital Audio Workstation). La fase successiva \u00e8 quella del mastering, con la quale termina anche il ruolo del produttore nel progetto."}
{"id": "790150", "revid": "474175", "url": "https://it.wikipedia.org/wiki?curid=790150", "title": "Senglea", "text": "Senglea (in maltese L-Isla) \u00e8 una citt\u00e0 della Regione Sudorientale di Malta. Assieme a Cospicua e Vittoriosa, forma la conurbazione affacciata sul Porto Grande nota come le Tre Citt\u00e0. Il nome della localit\u00e0 deriva dal Gran maestro Claude de la Sengle.\n\u00c8 conosciuta anche come \"Citt\u00e0 Invicta\" per via della resistenza all'assedio ottomano del 1565. \nGeografia.\nSenglea sorge su una penisola situata sulla sponda sud del Porto Grande.\nStoria.\nNel 1311, su quella che allora un'isola, fu fondata una cappella dedicata a San Giuliano. \nL'8 maggio 1552 fu posata la prima pietra del Forte San Michele, ultimato poi l'anno seguente. Negli anni successivi sorse attorno alla fortificazione un centro abitato ribattezzato in onore del Gran maestro Claude de la Sengle.\nDurante l'assedio ottomano del 1565 Senglea, roccaforte dei Cavalieri di Malta, rimase inespugnata guadagnandosi cos\u00ec dal Gran maestro Jean de la Valette il titolo onorifico di \"Citt\u00e0 Invicta\".\nDurante la seconda guerra mondiale la cittadina fu devastata dai bombardamenti dell'Asse per la vicinanza con i cantieri navali di Malta, in particolare il 16 gennaio 1941, quando nel corso di un attacco aereo della Luftwaffe contro la portaerei britannica \"HMS Illustrious\", ancorata nei pressi di Senglea, si contarono anche una ventina di vittime civili.\nAmministrazione.\nGemellaggi.\nSenglea \u00e8 gemellata con:"}
{"id": "790152", "revid": "56818", "url": "https://it.wikipedia.org/wiki?curid=790152", "title": "Diabete Mellito", "text": ""}
{"id": "790153", "revid": "287204", "url": "https://it.wikipedia.org/wiki?curid=790153", "title": "Isla", "text": "Il termine isla (\"isola\" inspagnolo) pu\u00f2 assumere diversi significati:"}
{"id": "790154", "revid": "129019", "url": "https://it.wikipedia.org/wiki?curid=790154", "title": "M\u0121arr", "text": "M\u0121arr (forma estesa in maltese L-Im\u0121arr; in italiano storico anche \"Mugiarro\", \"Migiarro\", \"Mgiarro\" o \"Moggiarro\"; pronuncia \"M Giarr\") \u00e8 un comune maltese nel nord-ovest dell'isola.\nM\u0121arr \u00e8 il tipico paese rurale insediato in una zona isolata, a nord-ovest di Mosta. \u00c8 circondato da fattorie e vigneti. Molti dei suoi abitanti sono agricoltori o impiegati in attivit\u00e0 agricole. La patrona di M\u0121arr \u00e8 Santa Maria Assunta.\nStoria.\nM\u0121arr ha due importanti siti preistorici: Ta '\u0126a\u0121rat, che \u00e8 ancora in buone condizioni di conservazione, si trova in un campo vicino al centro del paese; Ta 'Skorba, scavata nel 1963, si trova appena fuori dal paese.\nLa storia di M\u0121arr \u00e8 quella di una comunit\u00e0 agricola patrocinata da varie famiglie patrizie di Mdina. \"Mgiarro\" fu concesso dal re di Sicilia alla famiglia Inguanez, e nel corso del tempo venduto alla famiglia Falsone. Nel tempo, la terra \u00e8 stata suddivisa tra tutti i discendenti.\nM\u0121arr oggi \u00e8 cresciuto abbastanza, anche se ancora considerato un paese rurale.\nGli ambienti rustici di M\u0121arr abbracciano diversi luoghi rustici come Bin\u0121emma, Wardija, Fomm ir-Ri\u0127, G\u0127ajn Tuffie\u0127a e Golejna Bay. \"San Andrea School\" e \"San Anton School\" sono scuole private situate in una delle scenografiche vallate di M\u0121arr."}
{"id": "790156", "revid": "834", "url": "https://it.wikipedia.org/wiki?curid=790156", "title": "Spm", "text": ""}
{"id": "790157", "revid": "339392", "url": "https://it.wikipedia.org/wiki?curid=790157", "title": "Kitchen Stories", "text": ""}
{"id": "790159", "revid": "729019", "url": "https://it.wikipedia.org/wiki?curid=790159", "title": "Mosta", "text": "Mosta o Musta (forma estesa in maltese Il-Mosta; in italiano storico anche \"Casal Musta\" \u00e8 una citt\u00e0 situata al centro dell'isola di Malta, a circa 17\u00a0km a nord-ovest della Valletta, con una popolazione di 18.676 abitanti.\nL'edificio pi\u00f9 importante di Mosta \u00e8 la Rotonda, una grande chiesa costruita dal lavoro volontario dei suoi parrocchiani. \u00c8 dotata di una delle pi\u00f9 grandi cupole non supportate del mondo e mostra una replica della bomba della Seconda guerra mondiale che notoriamente si schiant\u00f2 sulla cupola ma non esplose all'impatto.\nMosta celebra la festa parrocchiale dell'Assunta ogni 15 agosto. La celebrazione della festa di Mosta \u00e8 popolare sia tra i locali che i turisti. La citt\u00e0 viene decorata ogni anno da parrocchiani e residenti, per dimostrare il loro affetto per la citt\u00e0 e il suo santo patrono, settimane prima della processione pubblica.\nMosta \u00e8 stata abitata fin dalla preistoria. I dolmen nei dintorni ne sono la prova. Ogni dolmen ha due pietre rettangolari e un'altra pietra simile posizionata orizzontalmente sopra le altre due.\nDato che Mosta \u00e8 al centro di Malta, gli autobus attraversano Mosta in direzione di Bu\u0121ibba, Burmarrad, St. Paul's Bay, Qawra, Xemxija, M\u0121arr, \u010airkewwa, Mellie\u0127a e altri luoghi nel nord.\nLa citt\u00e0 ha diverse leggende come \"La sposa di Mosta\" (L-G\u0127arusa tal-Mosta), e una serie di luoghi storici come le Victoria Lines e le cappelle medievali.\nMosta ha i suoi scout e guide , due bande musicali (Nicol\u00f2 Isouard e Santa Marija) e due fabbriche di fuochi d'artificio. Molto traffico attraversa Constitution Street, una delle strade principali di Mosta, che collega il sud al nord di Malta.\nLa squadra principale di calcio della citt\u00e0 \u00e8 il Mosta mentre i \"Mustangs\" rappresentano la citt\u00e0 nel campionato maltese di baseball dal 1993 e all'attivo hanno un solo titolo.\nLuoghi di interesse.\nCappella Speranza.\nUn'attrazione a Mosta \u00e8 la Cappella Speranza, che si trova nella Valle Speranza. Fu costruita nel XVIII secolo, tra il 1760 e il 1761. Una leggenda legata alla Cappella racconta che, durante un'invasione turca, una giovane ragazza e le sue sorelle che si prendevano cura delle pecore della loro famiglia erano a rischio di essere prese dagli invasori. Mentre le sorelle fuggivano, la ragazza non poteva correre abbastanza veloce perch\u00e9 zoppicava leggermente. Si dice che si nascose in una grotta (trovata sotto la Cappella, sul lato sinistro), e intanto pregava Maria, madre di Ges\u00f9, promettendo che se fosse stata salvata, avrebbe costruito una cappella dedicata a Nostra Signora. Quando arrivarono gli invasori turchi che la inseguivano, non la cercarono nella grotta perch\u00e9 pensavano che la ragazza non potesse nascondersi l\u00ec perch\u00e9 c'era una rete intatta all'ingresso, il che non sarebbe stato cos\u00ec se qualcuno fosse entrato.\nFattoria Marchese Mallia Tabone.\nLa Fattoria Marchese Mallia Tabone \u00e8 un'attrazione folcloristica, gestita dalla societ\u00e0 filantropica \"Talent Mosti\" in collaborazione con il consiglio della scuola adiacente. Il casale si affaccia sulla valle di Wied il-Ghasel. Ospita mostre che variano da dipinti, fotografie, lavori artigianali, hobby e un museo del folklore permanente.\nTorre Cumbo.\nLa Cumbo Tower \u00e8 una residenza fortificata a Mosta.\nBasilica di Santa Maria Assunta.\nMosta vanta la terza cupola non supportata pi\u00f9 grande del mondo . La chiesa \u00e8 dedicata all'Assunta. La festa dell'Assunta si tiene il 15 agosto ed \u00e8 un giorno festivo. La chiesa \u00e8 anche conosciuta come la Rotonda di Santa Maria Assunta. Il 9 aprile 1942, la chiesa fu quasi distrutta durante la seconda guerra mondiale. Una bomba dell'Asse colp\u00ec la cupola della chiesa ma non esplose. Il detonatore \u00e8 stato rimosso e una bomba replica ora viene visualizzata come memoriale.\nLa Rotonda \u00e8 stata progettata da Giorgio Grognet de Vass\u00e9, cittadino francese residente a Mosta. I residenti di Mosta, a quel tempo non pi\u00f9 di 1500, costruirono la chiesa. La chiesa impieg\u00f2 27 anni per essere completata e risult\u00f2 in una grande attrazione.\nGemellaggi.\nMosta ha due citt\u00e0 gemelle :"}
{"id": "790160", "revid": "6923", "url": "https://it.wikipedia.org/wiki?curid=790160", "title": "Teatro Alberti", "text": "Il teatro Alberti \u00e8 un teatro di Desenzano del Garda. Fu fondato all'inizio dell'ottocento da Andrea Alberti, podest\u00e0 di Desenzano dal 1810 al 1816, sui ruderi del convento di Santa Maria.\nPer il progetto il podest\u00e0 ricorse ai pi\u00f9 famosi architetti e scenografi dell'epoca, Perego e Sanquirico, i quali avevano collaborato anche alla realizzazione della Scala di Milano.\nIl teatro Alberti aveva la sala a ferro di cavallo, con due ordini di palchi e fu inaugurato nel gennaio del 1815.\nSuccessivamente \u00e8 decaduto ed \u00e8 stato trasformato in cinematografo.\nDi propriet\u00e0 di Patrizia Bergamaschi attraverso la \"Societ\u00e0 del Teatro Andrea Alberti srl\", \u00e8 stato trasformato in ristorante con intrattenimento da Ottavio Ferri e Gianni Togni a cui \u00e8 stata affidata la gestione dal 2005. "}
{"id": "790169", "revid": "110157", "url": "https://it.wikipedia.org/wiki?curid=790169", "title": "Mqabba", "text": "Mqabba\n (forma estesa in maltese L-Imqabba; in italiano, desueto, \"Micabba\" o \"Casal Micabiba\"; pronuncia \"M Abba\") \u00e8 un villaggio nel sud di Malta.\nCon 3,315 abitanti al 2014, Mqabba ha le caratteristiche di un tipico villaggio maltese, con la quiete prevalente nelle piccole vie del villaggio. Mqabba \u00e8 stata costruita intorno alla chiesa parrocchiale, il punto di riferimento del villaggio. La chiesa \u00e8 dedicata all'Assunta, e la sua festa si svolge ogni 15 agosto. La festa della Madonna del Giglio (\"Madonna tal-Gilju\") si celebra la terza domenica di giugno.\nI due club band del villaggio si trovano sulla piazza. Le feste del villaggio sono popolari tra i residenti. Altre feste celebrate sono la festa dell'Immacolata Concezione, la Madonna Addolorata, il Corpus Domini e la Madonna del Santo Rosario.\nAltri punti di attrazione del villaggio includono cappelle dedicate alla Madonna Addolorata, a San Basilio, a San Michele e a Santa Caterina. Mqabba ha anche 139 metri cubi di catacombe scoperte negli anni '60.\nIl motto del villaggio \u00e8 'Non Nisi Per Ardua' che si traduce in 'Solo con Abilit\u00e0'.\nStoria.\nL'importanza di Mqabba \u00e8 dimostrata dai resti archeologici che si trovano nelle vicinanze. Animali preistorici sono stati trovati in caverne a Ta 'Kandja e \"Tax-Xantin\".\nSepolture dal tardo neolitico al periodo di Tarxien sono state trovate in una caverna naturale alla periferia di Mqabba, in un sito noto come \"Bur Meghez\", nel luogo della cava di Tan-Naxxari.\nUna delle scoperte pi\u00f9 importanti di Mqabba sono le catacombe paleocristiane di Mintna, trovate in \"Diamond Jubilee Square\" nel 1860 dal dottor A. A. Caruana e dal capitano Strickland. Il tavolo rituale noto come il tavolo dell'\"Agape\" domina l'intera struttura delle tombe. I dettagli archeologici sono stati studiati da Mayr. Becker, Zammit e Bellanti.\nMonumenti.\nStrutture importanti includono la torre Vincenti.\nLa chiesa principale \u00e8 dedicata all'Assunta della Madonna e la sua festa si celebra il 15 agosto; L'Assunzione \u00e8 anche celebrata in Casal Crendi, Casal Gudia, Casal Asciach, Casal Musta, Casal Attard e Rabato del Castello. \nLa festa dell'Immacolata Concezione \u00e8 celebrata la domenica prossima all'8 dicembre. La festa della Madonna del Giglio si celebra la terza domenica di giugno.\nLa statua titolare della chiesa, quella dell'Assunzione della Beata Madre di Dio, \u00e8 stata fatta da Alessandro Farruggia nel 1836 ed \u00e8 stata simile alla statua dell'Assunta che si trova a Casal Asciach, in legno. La foto mostra la statua nella sua forma originale, come era prima del 1928, quando un nuovo sarcofago in argento sostitu\u00ec l'originale legno visto nell'immagine. A parte il sarcofago, la statua stessa non ha perso nessuna delle sue caratteristiche.\nFestival dei fuochi d'artificio.\nLa festa parrocchiale organizzata tra l'8 e il 15 agosto porta gli appassionati di fuochi d'artificio a Micabba, dove sorge la fabbrica di fuochi d'artificio di Santa Maria, un gruppo di fuochi d'artificio di fama mondiale. Il gruppo ha vinto la prima edizione del Festival internazionale dei fuochi d'artificio di Malta nel 2006 e ha portato l'onore pi\u00f9 importante nella storia del villaggio quando ha vinto i Campionati del mondo dei fuochi d'artificio Caput Lucis nel 2007, a Valmontone in provincia di Roma in Italia in competizione con sette delle pi\u00f9 famose aziende di fuochi d'artificio.\nLe manifestazioni secondarie di fuochi d'artificio si svolgono nella 3\u00aa settimana di giugno di ogni anno, la festa in onore di Nostra Signora delle Gigli. Ogni giorno della festa vengono organizzati fuochi d'artificio di terra e d'aria. Il principale evento fuochi d'artificio si svolge sabato, la vigilia della festa.\nIl 18 giugno 2011 \u00e8 stata inaugurata una ruota a fuochi d'artificiale (Ruota di Caterina) con un diametro di 32 metri, progettata dalla fabbrica dei fuochi artificiali \"Lily\" per la vigilia della festa del paese dedicata alla Madonna del Giglio."}
{"id": "790170", "revid": "163662", "url": "https://it.wikipedia.org/wiki?curid=790170", "title": "Eumeo", "text": "Eumeo (gr. \u0395\u1f54\u03bc\u03b1\u03b9\u03bf\u03c2, -\u03bf\u03c5; lat. \"Eumaeus, -i\") \u00e8 un personaggio dell\"Odissea\" di Omero. \u00c8 il porcaro di Odisseo.\nIl personaggio.\nEumeo nasce in un'isola chiamata Siria, dal re di una delle due citt\u00e0 che vi si trovavano. Ancora giovanissimo, viene portato via di casa da una donna fenicia, che aveva pianificato la propria fuga assieme a dei mercanti compatrioti l\u00ec giunti. Era stato quindi rivenduto come schiavo a Laerte, padrone che si dimostr\u00f2 molto benevolo nei suoi confronti. Eumeo d\u00e0 informazioni sulle sue origini nel corso del canto XV dell'Odissea, interrogato da Odisseo che gli si presenta sotto le mentite spoglie di un mendicante.\nServo di Odisseo, anzi, il migliore e il pi\u00f9 fedele tra i suoi servi, \u00e8 addetto alla cura dei suoi maiali (di qui l'epiteto \u03b4\u1fd6\u03bf\u03c2 \u1f51\u03c6\u03bf\u03c1\u03b2\u03cc\u03c2 \"divino porcaro\" con cui Omero lo descrive). \u00c8 un personaggio virtuoso e modesto, pago della sua vita - nonostante egli abbia sangue reale nelle vene - e soffre il solo cruccio della lontananza del padrone, con la conseguente rovina del palazzo. Non ha moglie n\u00e9 figli. Vive coi maiali che cura con scrupolo. Omero descrive il porcile realizzato con un recinto circolare di pietre e le dodici stalle di pali di legno, con seicento scrofe e trecentosessanta porci all'esterno. Una serie di numeri perfetti dal significato simbolico. Eumeo accoglie Odisseo, lacero e mendico, con affetto e sincerit\u00e0, offrendogli perfino il suo solo mantello. Prova empatia per il viandante e lo ospita per timor di Zeus.\nEumeo \u00e8 cos\u00ec l'esatto opposto etico dei Proci: egli \u00e8 ordinato, custodisce e difende la propriet\u00e0 del padrone, costoro si presentano in casa sua e anzich\u00e9 menar doni, pretendono addirittura che gli sia imbandito banchetto con gli animali migliori: un comportamento empio, di cui il fedele porcaro soffre e si lamenta col viandante sotto le cui spoglie si cela Odisseo.\nLa figura speculare di Eumeo \u00e8 il capraro Melanzio, nel quale tutte le virt\u00f9 del servo fedele sono rovesciate.\nNel libro XV (389-484) Eumeo narra la propria storia: figlio di Ctesio Ormen\u00ecde, re dell'isola di Sir\u00eca (l'odierna Syra), nei pressi di Ortigia, venne rapito ancora fanciullo da predoni fenici che si erano infiltrati nel palazzo paterno grazie alla complicit\u00e0 di una serva loro conterranea. Approdati ad Itaca, essi lo vendettero a Laerte, padre di Ulisse, nella cui casa crebbe, allevato con molta umanit\u00e0 insieme a Ctim\u00e8ne, ultimogenita della sua consorte Anticlea.\nEumeo nell\"'Odissea\".\nIl libro XIV \u00e8 interamente occupato dal colloquio di Eumeo con Odisseo, travestito da mendicante, accolto con tutti gli onori dell'ospite, tanto che Eumeo presta ad Odisseo il suo mantello sebbene il servitore debba uscire di notte per governare le bestie. Eumeo \u00e8 anche ricco di premure con Telemaco, quasi fosse suo padre: quando questi ritorna su Itaca dopo il viaggio alla ricerca del padre, \u00e8 il fedele servitore che dopo averlo accolto in lacrime di gioia si offre di recarsi dalla madre Penelope e dal nonno Laerte per annunciare il suo ritorno con discrezione, senza che i pretendenti lo vengano a sapere per primi.\nAgli occhi di Odisseo, camuffato da soldato cretese disperso, Eumeo appare subito affidabile: infatti il figlio tornato dal viaggio si reca per primo proprio dal servo, e la sua capanna sar\u00e0 il luogo dove Telemaco rivedr\u00e0 e riconoscer\u00e0 il padre. E da l\u00ec prender\u00e0 le mosse la vendetta di Odisseo.\nTuttavia Atena non consentir\u00e0 anche al porcaro di riconoscere subito il suo padrone: mentre infatti la Dea rivela la vera identit\u00e0 del viandante al figlio mentre il servo \u00e8 da Penelope e Laerte, restituisce prodigiosamente le vesti di vecchio soldato ad Odisseo quando Eumeo rientra.\nNel libro XXI Odisseo si rivela ad Eumeo e all'altro servitore fedele Filezio. Prima li interroga per\u00f2 ancora una volta sulla loro fedelt\u00e0: sarebbero disposti a combattere per il loro padrone, se egli fosse tornato guidato dalla mano del Dio? Essi si dichiarano pronti al tutto per tutto, e Odisseo si palesa. Annuncia loro che se lo aiuteranno li tratter\u00e0 come figli. I due accettano ed \u00e8 Eumeo che dispone le asce per la gara di tiro con l'arco con la quale i proci dovranno disputarsi la mano di Penelope. Durante il combattimento fra Odisseo e i pretendenti, Eumeo \u00e8 uno dei quattro che si affiancano al Re (gli altri sono Telemaco, Mentore - in realt\u00e0 Atena sotto mentite spoglie - e Filezio). Subito dopo la strage, aiuta Telemaco a giustiziare le serve infedeli. Quindi, accompagna Odisseo dal padre, e col\u00e0 - assieme a Filezio - siede a tavola con il Re, suo figlio Telemaco e Laerte, compiendosi la promessa di Odisseo di trattarlo come un figlio. Nelle concitate ore successive alla strage dei Proci, il fedele porcaro fa da scorta a Telemaco e Laerte nell'incontro con i congiunti dei principi uccisi. \u00c8 questa l'ultima apparizione di Eumeo nell\"'Odissea\".\nAltre informazioni su Eumeo.\nLa porcilaia di Eumeo viene descritta, anche dal punto di vista agronomico, come un allevamento modello e una parte consistente di un'isola piccola e pietrosa come Itaca doveva essere destinata a nutrire, con le sue ghiande i porci.\nHeinrich Schliemann battezz\u00f2 una radura di Itaca \"pascoli di Eumeo\" durante il suo viaggio nell'isola del 1868."}
{"id": "790172", "revid": "116039156", "url": "https://it.wikipedia.org/wiki?curid=790172", "title": "Sorat", "text": "Secondo l'esoterismo Sorat o Surat, la cui radice \u00e8 Srt/Svrt, \u00e8 il demone solare, che agisce in Terra come Anticristo.\nOrigine.\nIl nome di questo demone \u00e8 assente nelle principali raccolte demonologiche del Rinascimento (il Lemegeton o \"Piccola Chiave di Salomone\" e la Pseudomonarchia Daemonum), ma compare, probabilmente per la prima volta, nel \"De Occulta Philosophia\" di Agrippa von Nettesheim, come lo \"spirito astrale\" associato al Sole. L'associazione del demone Sorat con uno dei sette astri \"mobili\" (i 5 pianeti antichi + il Sole e la Luna) ha un fondamento biblico perch\u00e9 nel mondo pagano ognuno dei 7 \"pianeti\" era associato a una divinit\u00e0 e gi\u00e0 nella Bibbia si afferma che \"tutti gli dei pagani sono demoni\" (Sal 96,5). Nel corso del medioevo ad ogni pianeta, quindi, vennero associati demoni e angeli tutelari. Il nome, tuttavia, dello spirito astrale associato al Sole non era Sorat, ma \"Storax\", come risulta da diversi manoscritti medievali.\nLe notizie su Sorat oggi diffuse dalla manualistica esoterica provengono dalle opere di Rudolf Steiner, che cominci\u00f2 a parlarne nel giugno 1908 a Norimberga, quando tenne la sua undicesima conferenza sull'Apocalisse di Giovanni.\nCaratteristiche.\nRudolf Steiner lo identifica con la Bestia a due corna dell'Apocalisse di Giovanni. \nSecondo Steiner, infatti, la sequenza Svrt composta dalle lettere ebraiche Samech/Vau/Resh/Tav (che secondo lui corrisponderebbe al nome Sorat in ebraico), interpretata secondo la gematria, fornisce i valori numerici: 60, 6, 200, 400, che danno come somma 666, il \"nome d'uomo\" dell'Apocalisse di Giovanni (13.18). Le quattro lettere, inoltre, , ponendo Svrt come attuale massimo oppositore dell'evoluzione umana. \nIn realt\u00e0 nel contributo iniziale di Agrippa compare un altro collegamento di Sorat col numero 666. Infatti Agrippa (come altri prima di lui) associa al Sole un quadrato magico di ordine 6, la cui costante magica \u00e8 111 e perci\u00f2 la somma totale di tutti i numeri del quadrato \u00e8 pari proprio a 666.\nNella demonologia steineriana Sorat \u00e8 una figura ben distinta da Lucifero (il Diavolo) e da Arimane (Satana), e apparterrebbe alla categoria di spiriti chiamati Asura nei testi vedici e al livello gerarchico delle Archai. La sua azione conduce l'uomo alla magia nera.\nSvrt, vocalizzato come Surtr o Surtur nella tradizione norrena (Edda, Volusp\u00e0), \u00e8 caratterizzato in modo analogo, come capo dei giganti del fuoco di Muspellsheimr , che brucer\u00e0 questo mondo al Ragnar\u01ebk.\nUna vocalizzazione del vedico Srt/Srst fa attribuire agli archeologi il nome Sorath all'area del Gujarat nota per la civilt\u00e0 di Harappa, dipendente in passato dal fiume Sarasvati e che, pi\u00f9 correttamente, ha il nome attuale di Saurashtra.\nLa forma Sorat (o Sorath) \u00e8 nota a gruppi variamente legati all'occultismo ed \u00e8 anche il nome di una catena di alberghi tedesca e di personaggi dei giochi di ruolo."}
{"id": "790173", "revid": "736476", "url": "https://it.wikipedia.org/wiki?curid=790173", "title": "Usedom", "text": "Usedom (in polacco: \"Uznam\") \u00e8 un'isola nel mar Baltico situata sul confine tra Germania e Polonia; delimita a nord la laguna di Stettino, sull'estuario dell'Oder. Ha una superficie di 445 km\u00b2 (373 in Germania, 72 in Polonia); la parte polacca \u00e8 per\u00f2 molto pi\u00f9 densamente popolata (45.000 abitanti contro 31.500), vista la presenza dell'unica citt\u00e0 di rilievo dell'isola, \u015awinouj\u015bcie (ted. \"Swinem\u00fcnde\"). La cittadina tedesca principale \u00e8 l'omonima Usedom.\nGeografia.\nL'isola \u00e8 delimitata ad occidente dal Peenestrom, ad oriente dal fiume Swine (o \u015awina) ed a nord dal Mar Baltico (baia della Pomerania).\nA nordovest di Usedom vi \u00e8 l'isola di R\u00fcgen, ad est Wolin. L'isola di Ruden e il Greifswalder Oie le sono antistanti. Usedom \u00e8 un'isola formata da colline, boschi e laghi interni. La parte tedesca dell'isola fa parte del circondario della Pomerania Anteriore-Greifswald mentre quella polacca appartiene al voivodato della Pomerania Occidentale.\nStoria.\nL'isola \u00e8 stata nella sua storia sempre legata alla Germania: il tedesco era, un tempo, l'unica lingua ivi parlata.\nDurante la seconda guerra mondiale l'isola \u00e8 stata teatro di alcune prove sperimentali su missili e razzi prodotti dall'industria bellica del Terzo Reich (fra cui le V-1, V-2 e V3). La Polonia ha assunto sovranit\u00e0 su una parte di essa solo dopo il 1945, con la sconfitta della Germania e l'espulsione di parte della popolazione tedesca.\nEconomia.\nTurismo.\nOggi Usedom \u00e8 un discreto polo di attrazione turistica, favorito dalla presenza di lunghe spiagge sabbiose conosciute soprattutto per la pratica del nudismo."}
{"id": "790175", "revid": "22475", "url": "https://it.wikipedia.org/wiki?curid=790175", "title": "Msida", "text": "Msida\n (forma estesa in maltese \"L-Imsida\"; in italiano originariamente Misida) \u00e8 una localit\u00e0 a nord-est di Malta, con una popolazione di 7.623 abitanti. Centro importante per tutti i viaggiatori poich\u00e9 molte delle linee di autobus del paese l'attraversano. La citt\u00e0 gode di un clima mediterraneo con estati calde e secche e inverni miti.\nIl santo patrono \u00e8 San Giuseppe, per cui la citt\u00e0 celebra una festa di una settimana e mezza nel mese di luglio, famosa per un tradizionale gioco chiamato \"il-\u0120ostra\". Il santo protettore \u00e8 l'Immacolata Concezione di Santa Vergine Maria. Luoghi d'interesse sono il porto turistico, il lido con le tipiche barche da pesca, l'Ospedale Mater Dei, l'Universit\u00e0 di Malta e la chiesa parrocchiale.\nStoria.\nIl suo nome deriva da una parola araba che significa \"dimora del pescatore\". Tuttavia potrebbe anche derivare da \"Omm Sidna\" che significa \"La madre di Nostro Signore\" da quando sarebbe esistita una piccola cappella dedicata a Maria, Madre di Dio.\nMisida era inizialmente un antico villaggio di pescatori. Sebbene adesso sia pi\u00f9 urbanizzata, ancora oggi qualche pescatore continua la sua piccola attivit\u00e0. Divenne parrocchia nel 1867 con l'arcivescovo Gaetano Pace Forno. La chiesa dell'Immacolata Concezione fu scelta come prima chiesa parrocchiale. Una pi\u00f9 grande chiesa parrocchiale, l'attuale chiesa dedicata a San Giuseppe, fu costruita in stile barocco nel 1889 e consacrata il 22 aprile 1894. Questo status tuttavia non dur\u00f2 a lungo, poich\u00e9 nel 1881 fu istituita la nuova parrocchia di Casale San Giuseppe (oggi \u0126amrun). Nel corso del XX secolo Misida vede perdere ulteriori parti del suo territorio con le nuove parrocchie: Santa Venera nel 1918, Piet\u00e0 nel 1968 e Ta' Xbiex nel 1969.\nLa sua popolazione, che un tempo contava circa 11.500 abitanti, fu cos\u00ec ridotta a soli 6.000. Tuttavia i recenti sviluppi residenziali nel sobborgo periferico di Ta Suatar hanno visto un aumento di oltre 7.600 abitanti. Ta Suatar ospita anche il Saint Martin's College, una scuola secondaria privata.\nOggi Misida \u00e8 una vivace citt\u00e0 universitaria il cui sviluppo \u00e8 stato incentrato sulla crescente popolazione ospedaliera e studentesca, nonch\u00e9 su varie industrie di servizi che sono nate nella citt\u00e0 negli ultimi anni.\nGeografia.\nLa parte meridionale di Misida ricade allo sbocco di una valle ed \u00e8 il fulcro per il traffico pesante che va a Sliema, Valletta, Birchircara e all'Ospedale Mater Dei. Quando si verificano precipitazioni, l'acqua raccolta dalla valle si riversa verso il mare causando spesso alluvioni e ingorghi stradali proprio nella parte prospiciente la parrocchia di San Giuseppe.\nMisida \u00e8 stata tuttavia soggetta a molte bonifiche. Il centro della citt\u00e0 e le aree circostanti che si trovano sotto il livello del mare furono bonificati dopo la Seconda Guerra Mondiale. Un nuovo progetto che intende catturare una maggior quantit\u00e0 di acqua piovana dovrebbe rimediare in modo considerevole a un problema di inondazioni permanenti che colpisce questa zona.\nCultura.\nL'Universit\u00e0 di Malta si trova in una parte pi\u00f9 elevata di Misida chiamata Tal-Qroqq. Misida \u00e8 anche sede del Giovanni Francesco Abela Junior College.\nMisida ospita due giornali locali. Il \"Le\u0127en il-Misidjani\" (\"La voce dei Misidiani\") \u00e8 prodotto e curato dal locale gruppo musicale \"G\u0127aqda Melita Banda San \u0120u\u017cepp Msida\". Raccoglie informazioni sulla maggior parte delle comunit\u00e0, circoli e associazioni con sede a Misida. Un altro giornale \u00e8 l\"Id f'Id\" (\"Mani nelle Mani\"), prodotto dalla parrocchia e dall'armata \"G\u0127aqda Msida\". Contiene informazioni sulle attivit\u00e0 della chiesa, le attivit\u00e0 religiose e le feste a Misida.\nOspedale Mater Dei.\nL'ospedale si trova alla periferia di Misida. \u00c8 stato inaugurato dal primo ministro di Malta Lawrenz Gonzi nel giugno 2007 e ha una superficie totale di 232.000 m\u00b2 e circa 8000 stanze. Ospita anche una struttura didattica per l'Universit\u00e0 di Malta che si trova adiacente ad essa. L'ospedale \u00e8 costato alla popolazione maltese 200.000.000 lire maltesi, un aumento considerevole rispetto alla sua prima stima di 83.000.000 lire.\nSport.\nA Misida ha sede il \"Msida Saint-Joseph F.C.\", la squadra locale di calcio attualmente impegnata nella seconda divisione di Malta. I colori della squadra sono Rosso e Bianco. Misida ospita anche la \"Msida Red Stars A.F.C\", una squadra locale di calcio a 7 che partecipa alla I.A.S.C (\"Inter Amateur Soccer Competition\") e il \"Msida Bo\u010b\u010bi Klabb\", la squadra locale di bocce."}
{"id": "790177", "revid": "287204", "url": "https://it.wikipedia.org/wiki?curid=790177", "title": "Mgarr", "text": ""}
{"id": "790179", "revid": "767487", "url": "https://it.wikipedia.org/wiki?curid=790179", "title": "Girolimoni, il mostro di Roma", "text": "Girolimoni, il mostro di Roma \u00e8 un film del 1972 diretto da Damiano Damiani ed interpretato da Nino Manfredi, basato su vicende realmente accadute. Narra la vicenda di Gino Girolimoni, vittima di un grave errore giudiziario, ingiustamente accusato di pedofilia e violenza sessuale.\nTrama.\nTra il 1924 e il 1927, a Roma, un misterioso individuo commette impunemente una serie di delitti: rapisce bambine del popolo e, dopo averle uccise, le abbandona nei parchi della periferia. Ogni tentativo di catturarlo risulta inutile: la gente, in preda al panico e all'esasperazione, accusa la polizia di inefficienza. Sterbini, un vetturino sopraffatto dalla vergogna di essere forse indicato nel quartiere come l'assassino, si uccide avvelenandosi. Un brigadiere riesce a costruire prove considerate inattaccabili accusando un fotografo, Gino Girolimoni. Soltanto dopo pochi giorni il castello di accuse crolla e l'uomo, che \u00e8 innocente, nel 1928 viene liberato alla chetichella. Su ordine dello stesso Mussolini la stampa di regime non d\u00e0 notizia della sua scarcerazione e, una volta libero, si accorge che il suo nome \u00e8 diventato simbolo di mostruosit\u00e0; si reca nelle redazioni dei quotidiani per una rettifica, ma il vero colpevole, un giovane erbivendolo che ha problemi psichici, aiutato e sorvegliato dai familiari, non commetter\u00e0 pi\u00f9 alcun omicidio. Il fotografo, aiutato da un giovane giornalista, cercher\u00e0 ancora di individuare il colpevole, ma sar\u00e0 tutto vano; far\u00e0 in tempo ad assistere alla fine del fascismo e alla caduta di Mussolini, ma finir\u00e0 i suoi giorni in miseria.\nAmbientazione storica.\nLa serie di delitti e l'arresto di Girolimoni accaddero nel periodo di transizione dalla democrazia alla dittatura di Benito Mussolini, il quale impegn\u00f2 moltissime risorse nella vicenda. Uno dei primissimi sospettati si suicid\u00f2 con del veleno, tuttavia la polizia non lo consider\u00f2 responsabile. Gino Girolimoni, fotografo ed intermediario, venne arrestato nel 1927 con l'accusa di omicidio volontario, e i giornali diedero un'enorme eco alla notizia.\nTuttavia le prove certe che confermavano l'accusa erano inesistenti e solo in un secondo tempo si pens\u00f2 che Girolimoni fosse innocente e che non c'entrasse nulla con i delitti. Gino Girolimoni era estraneo alla catena di omicidi, ma la procura di allora volle tacere il fatto. Pochi mesi dopo l'arresto, Girolimoni fu scagionato e rilasciato, ma i giornali fecero passare la notizia sotto silenzio. Solo alcuni innocentisti, tra cui il commissario Giuseppe Dosi lo riabilitarono, ma Girolimoni vide la sua reputazione distrutta e fino alla sua morte avvenuta nel 1961 fu creduto il \"mostro di Roma\"."}
{"id": "790181", "revid": "4711", "url": "https://it.wikipedia.org/wiki?curid=790181", "title": "Carpi FC", "text": ""}
{"id": "790184", "revid": "4711", "url": "https://it.wikipedia.org/wiki?curid=790184", "title": "Carpi Calcio", "text": ""}
{"id": "790187", "revid": "57342", "url": "https://it.wikipedia.org/wiki?curid=790187", "title": "Girolimoni il mostro di Roma", "text": ""}
{"id": "790194", "revid": "287204", "url": "https://it.wikipedia.org/wiki?curid=790194", "title": "George Avakian", "text": "Avakian nacque ad Armavir, in Russia. Suo fratello era il fotografo e regista Aram Avakian (1926-1987). Allievo della Yale University, George divenne un grande appassionato di jazz e un collezionista di dischi. Nel 1937 debutt\u00f2 come critico musicale. Ancora da studente, nel 1940 circa, divenne il responsabile delle prime riedizioni della Columbia, e scopr\u00ec alcune registrazioni inedite di Louis Armstrong e dei suoi Hot Five e Hot Seven.\nIl suo lungo periodo alla Columbia Records culmin\u00f2 quando, alla fine degli anni cinquanta divenne direttore delle divisioni \"Popular Music\" e \"International\". Fu Avakian a mettere sotto contratto Dave Brubeck e Miles Davis per citare solo i pi\u00f9 importanti artisti da lui reclutati: in quel periodo era solito scrivere le note di copertina per molti dei dischi da lui prodotti. Nel 1962 organizz\u00f2 la famosa tourn\u00e9e di Benny Goodman in Unione Sovietica.\nRicopr\u00ec anche il ruolo di manager per Keith Jarrett dal 1970 al 1974, avendo in precedenza ricoperto lo stesso ruolo per il Charles Lloyd Quartet, di cui Jarrett faceva parte: in seguito si ritir\u00f2 praticamente dall'industria musicale e si dedic\u00f2 all'allevamento di cavalli da corsa.\nTra i fondatori della National Academy of Recording Arts and Sciences, Avakian, nel 2000, ha ricevuto il premio alla carriera della rivista \"Down Beat\".\nAvakian spos\u00f2 la violinista, e insegnante della Juilliard School, Anahid Ajemian: assieme a lei e a sua sorella, la pianista Maro Ajemian, fu di grande aiuto all'affermazione del compositore Alan Hovhaness negli anni 40 e 50, procurandogli concerti e occasioni di registrazione."}
{"id": "790199", "revid": "1543377", "url": "https://it.wikipedia.org/wiki?curid=790199", "title": "Guerre romano-persiane", "text": "Per guerre romano-persiane si intende quel complesso di ostilit\u00e0 a bassa o alta intensit\u00e0 che oppose l'Impero romano ai Persiani, Parti prima, Sasanidi poi. Per quasi sette secoli dopo la prima battaglia avvenuta tra i due imperi a Carre nel 53 a.C., Roma non perse l'occasione per combattere in una lotta lungo il fiume Eufrate, dalle sue sorgenti fino in Mesopotamia e al deserto palmireno. Alla fine i due antagonisti, indebolitisi reciprocamente, furono entrambi sconfitti (l'Impero bizantino) o totalmente inglobati (Sasanidi) dal nascente impero arabo.\nContesto storico.\nLa guerra tra l'Occidente romano e l'Oriente cambi\u00f2 in modo significativo gli equilibri delle forze politiche nel Mediterraneo antico, come ci racconta lo stesso storico greco Polibio, contemporaneo agli eventi. La guerra tra la Repubblica romana ed Antioco III segn\u00f2 l'inizio di una nuova fase, in cui Roma sottomise, una dopo l'altra le grandi potenze mediterranee (da Cartagine, al regno di Macedonia), confrontandosi prima con l'Oriente dei Seleucidi, un secolo e mezzo pi\u00f9 tardi con quello dei Parti. In questo lasso di tempo, Roma divenne inizialmente erede del regno di Pergamo, trasformato in provincia romana a partire dal 129 a.C. con il nome di provincia d'Asia, ed in seguito trov\u00f2 il pretesto per poter cominciare la conquista dell'Oriente mediterraneo, in seguito alla minaccia giuntagli dal vicino Regno del Ponto, governato dal re Mitridate VI. Quest'ultimo, al termine di un lungo trentennio di guerre fu sconfitto, sebbene fosse riuscito a fermare, almeno parzialmente e provvisoriamente, le mire espansionistiche romane in questa parte di Mediterraneo. L'esito dell'ultima fase della guerra, condotta da Gneo Pompeo Magno, fu poi fatale non solo al re pontico, ma a tutto l'Oriente mediterraneo. I Romani dal canto loro portarono i confini di Roma ancora pi\u00f9 ad oriente, creando le province della Bitinia e Ponto, della Cilicia (strappata da Pompeo, insieme all'isola di Creta, ai pirati) e della Siria, e ponendo le basi per le successive campagne militari orientali contro i vicini Parti.\nForze in campo, strategie e tattiche militari.\nAl momento del primo scontro tra Romani e Parti, sembrava che la Partia avesse il potenziale per espandersi fino al Egeo e al Mediterraneo. Nonostante ci\u00f2, sotto Pacoro e Labieno, i Romani respinsero l'imponente invasione partica della Siria e riuscirono gradualmente ad approfittare della debolezza del sistema militare partico, che, secondo George Rawlinson, era adatto per la difesa dell'Impero ma non per la conquista di nuovi territori. I Romani, d'altra parte, a partire da Traiano apportarono frequenti modifiche alla loro \"grande strategia\", e furono da Pacoro in poi in grado di passare all'offensiva contro i Parti. Come i Sasanidi nel III e IV secolo, i Parti di solito evitavano ogni difesa prolungata della Mesopotamia contro i Romani. Nonostante ci\u00f2, l'altopiano iranico non cadde mai, poich\u00e9 le spedizioni romane esaurivano sempre il loro impeto offensivo una volta raggiunta la bassa Mesopotamia, e la loro estesa linea di comunicazioni lungo un territorio non sufficientemente pacificato li esponeva a rivolte e a contrattacchi.\nA partire dal IV secolo, i Persiani Sasanidi crebbero in potenza e assunsero il ruolo di aggressore. Essi consideravano molti dei territori annessi all'Impero romano in epoca partica e sasanide appartenenti per diritto alla sfera iraniana. Everett Wheeler afferma che \"i Sasanidi, amministrativamente pi\u00f9 centralizzati dei Parti, organizzavano formalmente la difesa del loro territorio, sebbene fossero privi di un esercito permanente fino a Cosroe I\". In generale i Romani consideravano i Sasanidi una minaccia pi\u00f9 seria dei Parti, mentre i Sasanidi consideravano l'Impero romano il nemico \"per eccellenza\".\nMilitarmente, i Sasanidi, come del resto i Parti, dipendevano fortemente dalla combinazione di arcieri a cavallo e catafratti, la cavalleria pesante corazzata fornita dall'aristocrazia. Essi aggiunsero ad essi un contingente di elefanti da guerra reperiti in India, ma la loro fanteria era qualitativamente inferiore a quella dei Romani. La cavalleria pesante persiana inflisse alcune sconfitte ai fanti romani, inclusi quelli condotti da Crasso nel 53\u00a0a.C., Marco Antonio nel 36\u00a0a.C., e Valeriano nel 260 d.C. La necessit\u00e0 di contrastare questa minaccia port\u00f2 all'introduzione dei \"cataphractarii\" nell'esercito romano; come conseguenza, la cavalleria armata pesante crebbe in importanza in entrambi gli eserciti dopo il III secolo e fino alla fine delle guerre. I Romani avevano raggiunto un alto livello di sofisticazione negli assedi, e avevano sviluppato numerose macchine da assedio. Dall'altra parte, i Parti erano inetti nell'assediare; la loro cavalleria era pi\u00f9 adatta alla tattica colpisci-e-fuggi. La situazione mut\u00f2 con l'ascesa dei Sasanidi, che erano abili quanto i Romani nell'arte dell'assedio, e facevano uso di artiglieria, macchine sottratte ai Romani, terrapieni, e torri d'assedio.\nVerso la fine del primo secolo\u00a0d.C., Roma per proteggere i suoi confini orientali costru\u00ec una serie di fortificazioni lungo la frontiera; tale sistema di fortificazioni, migliorato da Diocleziano, dur\u00f2 fino alle conquiste islamiche del VII secolo. Anche i Sasanidi fortificarono i confini con l'Impero romano. Secondo R.N. Frye, fu sotto Sapore II che il sistema di fortificazioni persiano venne esteso, probabilmente per imitare la costruzione da parte di Diocleziano di nuove fortificazioni nella frontiera orientale dell'Impero romano. I soldati romani impegnati al confine erano noti come \"limitanei\", e affrontarono pi\u00f9 volte i Lakhmidi in Iraq, i quali assistevano frequentemente i Persiani nei loro conflitti con i Romani. Sapore aveva l'intenzione di formare un esercito permanente di difesa contro altri Arabi del deserto, specialmente quelli alleati con Roma. Sapore costru\u00ec anche nuove fortificazioni in occidente per emulare il sistema romano dei \"limes\", che aveva impressionato i Sasanidi.\nAgli albori dell'Impero sasanide, esistevano vari stati cuscinetto tra i due imperi. Questi vennero man mano assorbiti dai due imperi, e nel VII secolo l'ultimo stato cuscinetto, quello dei Lakhmidi arabi di al-Hira, venne annesso all'Impero sasanide. Frye nota che nel III secolo alcuni stati clienti giocarono un importante ruolo nelle relazioni tra Romani e Sasanidi, ma entrambi gli imperi li rimpiazzarono gradualmente con un sistema di difesa organizzato dal governo centrale e basato\nsul \"limes\" e sulle citt\u00e0 di frontiera fortificate, come Dara. Studi recenti hanno riaffermato la superiorit\u00e0 dei Sasanidi sui Parti per quanto riguarda l'organizzazione dell'esercito, le macchine da guerra e da assedio, e la loro abilit\u00e0 nella costruzione di opere difensive.\nContro i Parti (92 a.C.\u2014224 d.C.).\nDal primo incontro, alla sconfitta romana di Carre (92-53 a.C.).\nNel 92 a.C. si assistette ad un avvenimento storico per quell'epoca. La Repubblica romana ed il grande Impero dei Parti vennero a contatto in modo del tutto pacifico. Una delegazione inviata dal sovrano partico, Mitridate II, si incontr\u00f2 sulle rive dell'Eufrate con Lucio Cornelio Silla. Questo primo incontro fiss\u00f2 sull'Eufrate il confine tra i due imperi. Nel decennio 70-60 a.C. il nuovo re dei Parti, Fraate III, approfittando della guerra tra Roma ed il Regno del Ponto ed Armenia, riusc\u00ec ad annettere diversi territori perduti in precedenza. Fece, per\u00f2, l'errore di appoggiare Tigrane II contro il generale romano, Lucio Licinio Lucullo, e per poco non scaten\u00f2 un primo conflitto con Roma. La guerra fu scongiurata dall'intervento tempestivo di Gneo Pompeo Magno, giunto da poco in Oriente, e che riusc\u00ec a pacificare l'intera area (63-62 a.C.).\nIn seguito al rinnovo del patto di collaborazione tra i tre componenti del primo triumvirato (nel 54 a.C.), vale a dire Gneo Pompeo Magno, Gaio Giulio Cesare e Marco Licinio Crasso, a quest'ultimo tocc\u00f2 l'Oriente. Crasso, animato dal desiderio di gloria e di successi militari, decise di intervenire negli affari interni dei Parti, interferendo nella disputa tra gli eredi al trono del sovrano dei Parti Fraate III, scomparso nel 57 a.C., e con la prospettiva di spingersi, sulle orme di Alessandro Magno, fino in India. Crasso, per\u00f2, non aveva le capacit\u00e0 militari di Pompeo o di Cesare. And\u00f2 cos\u00ec incontro ad un disastro annunciato, paragonabile solo alla disfatta di Canne. A Carre, nel 53 a.C., egli fu sconfitto ignominiosamente. L'intera sua armata, composta da 7 legioni ( legionari) e cavalieri, fu completamente annientata mentre la Siria romana, si trov\u00f2 a difendersi dall'invasione partica ed a stento riusc\u00ec a resistere.\nFallimento della vendetta romana (45-36 a.C.).\nGaio Giulio Cesare poco prima di intraprendere una campagna militare contro i Parti e vendicare l'onore ferito di Roma, fu ucciso alle Idi di marzo del 44 a.C. Una guerra di tale portata nasceva per\u00f2 anche dalla sua brama di conquistare il mondo, ora che si sentiva invincibile, e dal desiderio di emulare il Grande Alessandro conquistando tutto l'Oriente, non solo quindi per vendicare la sconfitta dell'amico Marco Licinio Crasso. Cesare mor\u00ec poco dopo i primi preparativi della \"campagna\" e questo progetto gigantesco pot\u00e9 essere ripreso pochi anni pi\u00f9 tardi, senza successo, da Marco Antonio. Quest'ultimo, infatti, giunto in Oriente alla fine del 38 a.C., cominci\u00f2 a programmare una campagna di proporzioni colossali che per\u00f2 si risolse in un insuccesso totale nel 36 a.C. Dei armati che presero parte alla spedizione (di cui ben legionari) tornarono in Siria solo legionari e cavalieri iberi/celti.\nSegnali di pace tra i due Imperi: da Augusto ai Flavi (23 a.C.-96 d.C.).\nAl termine della fase finale della guerra civile tra Ottaviano e Marco Antonio che vide il figlio adottivo di Cesare prevalere dopo la battaglia di Azio del 31 a.C., quest'ultimo invi\u00f2 in Oriente nel 23 a.C. il suo pi\u00f9 valido collaboratore, Marco Vipsanio Agrippa, per trattare la restituzione di un ex sovrano parto e del giovane figlio del nuovo re, Fraate. Due anni pi\u00f9 tardi fu la volta del figliastro di Augusto, Tiberio, il quale riusc\u00ec a porre sul trono armeno il \"filo-romano\" Tigrane II, e a recuperare le insegne imperiali. Fu un successo diplomatico paragonabile alle migliori vittorie ottenute sul campo di battaglia. Augusto, che aveva cos\u00ec deciso, di abbandonare la politica aggressiva di Cesare ed Antonio, era riuscito a stabilire relazioni amichevoli con il vicino impero dei Parti, sebbene nell'1 a.C. si ebbe una nuova crisi lungo il fronte orientale, quando Artavaside III, re d'Armenia filo-romano, fu eliminato dall'intervento dei Parti e dal pretendente al trono Tigrane IV. Anche questa volta, l'invio del giovane nipote Gaio Cesare, port\u00f2 le due potenze a trovare un accordo, riconoscendo ancora una volta all'Eufrate, il ruolo chiave di confine naturale fra i due Imperi. Tale incontro sanciva il reciproco riconoscimento tra Roma e la Partia, di Stati indipendenti con uguali diritti di sovranit\u00e0.\nAd Oriente la situazione politica, dopo un periodo di relativa tranquillit\u00e0 successivo agli accordi tra Augusto e i sovrani partici, torn\u00f2 a farsi conflittuale: Fraate IV ed i suoi figli morirono mentre a Roma regnava ancora Augusto, e i Parti chiesero dunque che Vonone, figlio di Fraate inviato tempo prima come ostaggio, potesse tornare in Oriente, per salire sul trono arsacide. Il nuovo sovrano, per\u00f2, estraneo alle tradizioni locali, risult\u00f2 inviso ai Parti stessi, e fu quindi cacciato da Artabano II, e costretto a rifugiarsi in Armenia. Qui i re imposti sul trono da Roma erano morti, e Vonone fu dunque scelto come nuovo sovrano; tuttavia, ben presto Artabano fece pressione su Roma perch\u00e9 Tiberio destituisse il nuovo re armeno, e l'imperatore, per evitare di dover intraprendere una nuova guerra contro i Parti, fece arrestare Vonone dal governatore romano di Siria.\nA turbare la situazione orientale intervennero anche le morti del re della Cappadocia Archelao, che era venuto a Roma a rendere omaggio a Tiberio, di Antioco III, re di Commagene, e di Filopatore, re di Cilicia: i tre stati, che erano vassalli di Roma, si trovavano cos\u00ec in una situazione di instabilit\u00e0 politica da non sottovlautare.\nLa difficile situazione orientale rendeva necessario un nuovo intervento romano, e Tiberio nel 18 invi\u00f2 il figlio adottivo, Germanico, a cui fu concesso l\"imperium proconsolaris maius\" su tutte le province orientali. Giunto in Oriente, Germanico, con il consenso dei Parti, incoron\u00f2 ad Artaxata un nuovo sovrano d'Armenia al giovane Zenone, figlio del sovrano del Ponto Polemone I e soprattutto \"filoromano\". Stabil\u00ec, inoltre, che la Cappadocia fosse istituita come provincia a s\u00e9 stante, e che la Cilicia entrasse invece a far parte della provincia di Siria. Germanico aveva cos\u00ec brillantemente risolto tutti i problemi che avrebbero potuto far temere l'accendersi di nuove situazioni di conflitto nella regione orientale. Germanico accett\u00f2 di rinnovare l'amicizia con i Parti, e acconsent\u00ec dunque all'allontanamento dalla Siria di Vonone, che aveva stretto un legame di amicizia con il governatore Pisone.\nLa sistemazione dell'Oriente approntata da Germanico garant\u00ec la pace fino al 34: in quell'anno il re Artabano II di Partia, convinto che Tiberio, ormai vecchio, non avrebbe opposto resistenza da Capri, pose il figlio Arsace sul trono di Armenia dopo la morte di Artaxias. Tiberio, allora, decise di inviare Tiridate, discendente della dinastia arsacide a contendere il trono partico ad Artabano, e sostenne l'insediamento di Mitridate, fratello del re di Iberia, sul trono di Armenia. Mitridate riusc\u00ec ad impossessarsi del trono di Armenia. Artabano, temendo un nuovo massiccio intervento da parte dei Romani, rifiut\u00f2 di inviare altre truppe contro Mitridate, e abbandon\u00f2 le proprie pretese sul regno di Armenia. Contemporaneamente Artabano fu costretto a lasciare il trono all'arsacide Tiridate e a ritirarsi, anche se solo provvisoriamente. Poco tempo pi\u00f9 tardi, infatti, Artabano, radunato un grosso esercito, marci\u00f2 contro Tiridate cacciandolo dal trono, tanto che Tiberio dovette accettare che lo stato dei Parti continuasse ad essere governato da un sovrano ostile ai Romani.\nMorto Tiberio nel 37, i Parti costrinsero ancora una volta l'Armenia a sottomettersi), anche se sembra che i Romani nel 47 ottennero nuovamente il controllo del regno, a cui offrirono lo \"status\" di cliente. La situazione era in continuo divenire. Nerone, preoccupato dal fatto che il re della Partia, Vologese I, avesse posto sul trono del regno d'Armenia il proprio fratello Tiridate, decise di inviare un suo valente generale, Gneo Domizio Corbulone, a capo delle operazioni orientali. Quest'ultimo, una volta riorganizzato l'esercito, penetr\u00f2 nel 58 in Armenia e giunto fino alla capitale Artaxata riusc\u00ec ad impadronirsene dopo aver battuto lo stesso Tiridate. L'anno successivo fu la volta di Tigranocerta. Al termine delle operazioni, nel 60, pose Tigrane V sul trono di Armenia.\nScoppiata una nuova crisi nel 62, Corbulone fu costretto ad intervenire nuovamente. Egli infatti raggiunse un accordo definitivo con il \"re dei re\" nel 63, restaurando il prestigio di Roma, e concludendo con Tiridate I di Armenia (sostituitosi a Tigrane V) un accordo che riconosceva nell'Armenia un protettorato romano, che rimase pressoch\u00e9 invariato fino al principato di Traiano (98-117).\nUn secolo di offensive romane: da Traiano a Caracalla (114-216).\nNel 113, Traiano decise di procedere all'invasione del regno dei Parti. Il motivo era la necessit\u00e0 di ripristinare sul trono d'Armenia un re che non fosse un fantoccio nelle mani del re parto. \nLa verit\u00e0 \u00e8 che Traiano progettava questa campagna da diversi anni, sulle orme del grande Alessandro e della progettata, ma mai realizzata, spedizione di Cesare di 150 anni prima.\nEgli riusc\u00ec non solo a sottomettere l'Armenia, facendone una nuova provincia, ma fu il primo romano ad occupare la capitale dei Parti, Ctesifonte (nel 116) e raggiungere il golfo persico. La salute malferma e la morte improvvisa chiusero questo primo capitolo di offensive romane in territorio partico nel 117. Il successore, Publio Elio Traiano Adriano, decise al contrario di ripristinare lo \"status quo\" precedente ai primi scontri e riport\u00f2 i confini imperiali lungo il fiume Eufrate.\nAlla morte di Antonino Pio, il nuovo sovrano partico Vologese IV, divenuto re nel 148, occupava l'Armenia di Soemo, sovrano filo-romano dai tempi di Antonino Pio (\"REX ARMENIIS DATUS\", monetazione del 141-143), ponendo sul suo trono il fratello Pacoro, per poi invadere la vicina provincia romana di Siria (fine del 161, inizi del 162). Tra il 163 ed il 166 Lucio Vero fu cos\u00ec costretto dal fratello, Marco Aurelio a condurre una nuova campagna in Oriente contro i Parti, che l'anno precedente avevano attaccato i territori romani di Cappadocia e Siria ed occupato nuovamente il regno \"cliente\" d'Armenia. Le armate romane, come cinquant'anni prima quelle di Traiano, riuscirono ad occupare i territori fino alla capitale dei Parti, Ctesifonte. La peste scoppiata durante l'ultimo anno di campagna, nel 166, costrinse i Romani a ritirarsi dai territori appena conquistati, portando questa terribile malattia all'interno dei suoi stessi confini, e flagellandone la sua popolazione per oltre un ventennio.\nIl nuovo imperatore, Settimio Severo, che sosteneva di essere fratello dell'imperatore Commodo, trucidato nel 192, intraprese una nuova guerra contro i Parti in due riprese. La prima fu condotta nel 195 al termine della quale ricostitu\u00ec la provincia di Mesopotamia ponendovi a presidio due delle tre nuove legioni appena create (la legio I e la III Parthica), sotto la guida di un prefetto di rango equestre. La seconda campagna fu condotta dall'estate del 197 alla primavera del 198. Durante questa guerra i suoi soldati saccheggiarono nuovamente la capitale dei Parti, Ctesifonte e per questi successi si merit\u00f2 l'appellativo di \"Adiabenicus\" e \"Parthicus maximus\".\nLe campagne di Settimio Severo, avevano portato a un'occupazione stabile della Mesopotamia settentrionale facendone, come forse era accaduto anche sotto Lucio Vero, una nuova provincia romana con a capo un \"praefectus Mesopotamiae\" di rango equestre.\nNel 215 fu la volta del figlio Caracalla, il quale alla testa di una \"pseudo-falange\" (sull'esempio di Alessandro Magno) penetr\u00f2 nel territorio dei Parti riuscendo a portare la frontiera della provincia romana di Mesopotamia pi\u00f9 ad oriente, anche se un tentativo di invadere l'Armenia si rivel\u00f2 del tutto inutile. L'anno seguente (nel 216) invase con l'inganno la Media, devastando l'Adiabene fino ad Arbela, ai danni del sovrano dei Parti, Artabano IV. Al termine di quest'anno torn\u00f2 a svernare ad Edessa, ma l'anno successivo fu ucciso in seguito a una congiura, interrompendo una nuova campagna contro i Parti.\nMorto Caracalla, il prefetto del pretorio, Macrino, si fece proclamare imperatore e fece ritorno ad Antiochia. Le attivit\u00e0 militari continuarono per\u00f2 in Mesopotamia, poich\u00e9 Artabano IV era intenzionato a recuperare i territori perduti nella campagna precedente. Egli infatti riusc\u00ec a battere un esercito romano presso Nisibi ed a ottenere la pace, dietro il pagamento di una grossa somma da parte di Roma, la quale in cambio riusc\u00ec a mantenere i suoi possedimenti in Mesopotamia, probabilmente fino ad Hatra. La Mesopotamia sembra rimase sotto il controllo romano almeno fino al 229/230 circa.\nContro i Sasanidi (224-628).\nLe ripetute disfatte subite dai Parti da parte degli imperatori romani del II secolo, generarono discredito sulla dinastia arsacide, alimentando un movimento nazionale all'interno dell'attuale Iran. E cos\u00ec nel 224 un nobile persiano, di nome Ardashir I, messosi a capo di una rivolta, riusc\u00ec a porre fine al regno dei Parti \"in tre battaglie\". La nuova dinastia dei Sasanidi, che si dice discendesse dagli Achemenidi, sostitu\u00ec una dinastia pi\u00f9 tollerante, con una centralista, altamente nazionalista e impegnata in una politica di espansione imperialistica, destinata ad essere avversaria orientale dei Romani fino al VII secolo.\nI Sasanidi, che si consideravano discendenti dei Persiani, rivendicavano il possesso di tutto l'impero che era stato degli Achemenidi, ivi compresi i territori, ora romani, dell'Asia Minore e del Vicino Oriente fino al mar Egeo.\nRomani e Sasanidi da Ardashir I a Giuliano (224-363).\nUn trentennio di offensive sasanidi (230-260).\nSembra che nel 229/230, Sasanidi e Romani si scontrarono per la prima volta.\nSappiamo infatti che le armate persiane assediarono nel 229, seppure inutilmente, la citt\u00e0 \"alleata\" ai Romani di Hatra (per farne una base di attacco contro questi ultimi. L'anno successivo i Sasanidi avanzarono nella Mesopotamia romana ponendo sotto assedio molte guarnigioni ad ovest dell'Eufrate forse invadendo le province romane di Siria e Cappadocia.\nLa reazione romana non si fece attendere. Nel 232, col supporto del regno d'Armenia, i Romani invasero la Media puntando alla capitale Ctesifonte, gi\u00e0 diverse volte occupata dalle armate romane al tempo dei Parti. L'esito di questa campagna sasanide ad opera di Alessandro Severo non modific\u00f2 di fatto \"status quo ante bellum\". Ardashir I mise cos\u00ec da parte temporaneamente le sue mire espansionistiche ad Occidente e si concentr\u00f2 nel consolidamento del suo potere ad oriente.\nLa pressione dei barbari alle frontiere settentrionali e contemporaneamente dei Sasanidi in Oriente, non solo si era intensificata, ma dava l'idea che l'impero fosse cos\u00ec \"accerchiato\". Molti degli imperatori che vennero via via proclamati dalle legioni in questi venticinque anni, non riuscirono neppure a metter piede a Roma, n\u00e9 tanto meno a mettere mano a riforme interne durante i loro brevissimi regni, poich\u00e9 permanentemente occupati nelle lotte contro altri pretendenti al trono imperiale o a difesa del territorio contro i nemici esterni. Il periodo dell'anarchia militare in cui per circa un cinquantennio vers\u00f2 l'Impero romano, determinarono non pochi vantaggi a favore del nascente Impero sasanide, che non si lasci\u00f2 sfuggire l'occasione di sorprendenti rivincite.\nAncora Ardashir I, dopo una tregua durata circa un quinquennio, torn\u00f2 ad attaccare la Mesopotamia romana a partire dal 237/238, arrivando a porre sotto assedio la stessa di Siria nel 240. A partire poi dal 241, Ardashir associ\u00f2 al potere il figlio, Sapore I.\nL'imperatore romano Gordiano III fu costretto cos\u00ec ad intervenire per riprendersi i territori perduti, ed inizi\u00f2 una nuova campagna contro Sapore I nella primavera del 243, ma la morte improvvisa dello stesso Imperatore, sembra assassinato dietro istigazione del prefetto del pretorio Filippo l'Arabo, destinato a succedergli, port\u00f2 alla cessazione delle ostilit\u00e0. La pace fu siglata, questa volta con un trattato molto oneroso per i Romani, con il pagamento di ben denari. Il ritiro delle armate romane port\u00f2 allo \"status quo ante\" le campagne di Ardashir degli anni 237-241, e una pace che dur\u00f2 per otto anni, fino al 252. Tornarono cos\u00ec sotto il controllo romano parte della Mesopotamia settentrionale fino a Singara, al punto che Filippo si sent\u00ec autorizzato a fregiarsi del titolo di \"Persicus maximus\".\nSotto l'impero di Treboniano Gallo (251-253) i Sasanidi tornarono ad impossessarsi dell'Armenia, uccidendone il sovrano regnante ed espellendone il figlio (252). L'anno seguente Sapore I riprese una violenta offensiva contro le province orientali dell'impero romano. Le truppe persiane occuparono la provincia della Mesopotamia e si spinsero in Siria dove batterono l'esercito romano accorrente a Barbalissos e si impossessarono della stessa Antiochia, dove razziarono un ingente bottino e trascinarono con s\u00e9 numerosi prigionieri (253). Questa invasione avveniva contemporaneamente ad un'altra grande incursione proveniente al di l\u00e0 del Danubio e del Ponto Eusino da parte dei Goti (a tal proposito si veda Invasioni barbariche del III secolo).\nAncora nel 256, fino al 259-260, gli eserciti di Sapore I, sottraevano importanti roccaforti al dominio romano in Siria. L'imperatore Valeriano fu costretto ad intervenire, ma giunto ad assediare Edessa e recatosi ad un incontro con il re persiano, sembra fu fatto prigioniero a tradimento nell'aprile-maggio del 260.\nIl figlio, Gallieno, trovandosi in quello stesso periodo a dover combattere lungo il fronte del basso Danubio contro i Goti, dovette rinunciare a compiere un'ulteriore spedizione per liberare il padre. Egli prefer\u00ec designare Settimio Odenato, principe di Palmira, del titolo di \"corrector totius Orientis\", con l'obiettivo di allontanare sia la minaccia sasanidi sia quella dei Goti, che infestavano le coste dell'Asia Minore.\nIntermezzo palmireno tra i due Imperi (260-273).\nLa cattura di Valeriano da parte dei Persiani lasci\u00f2 l'Oriente romano alla merc\u00e9 di Sapore I, il quale riusc\u00ec ad occupare oltre a Tarso ed Antiochia, anche tutta la provincia romana di Mesopotamia e parte della Cappadocia. \nLa controffensiva romana port\u00f2 il prefetto del pretorio, Ballista, a sorprendere i Persiani presso Corycus in Cilicia ed a respingerli fino all'Eufrate. Frattanto Odenato decise di abbracciare la causa di Roma contro i Persiani, infliggendo agli stessi una pesante sconfitta.\nNel 262 Odenato, nominato da Gallieno \"rector Orientis\", torn\u00f2 ad occupare tutta la Mesopotamia romana, recuperando gran parte degli antichi territori orientali romani e costringendo Sapore I alla fuga dopo averlo battuto in battaglia. L'anno successivo una campagna militare lo condusse ad occupare la stessa capitale dei Persiani, Ctesifonte.\nL'ambiziosa vedova di Odenato, Zenobia, una volta ottenuto il controllo del regno palimereno e di tutti i domini orientali dell'impero romano, trasform\u00f2 il nuovo stato in una monarchia indipendente dai due Imperi. Suo figlio Vaballato divenne, infatti, non solo \"corrector totius Orientis\", ma anche \"Rex\" (Re). Zenobia orchestr\u00f2 la ribellione contro l'autorit\u00e0 Imperiale ed attu\u00f2 una politica espansionistica negli anni successivi (dal 269 al 270), riuscendo ad annettere al nuovo Regno, Bitinia, Ponto edEgitto.\nLa nuova situazione geopolitica dell'area, ratificata da un trattato concluso con l'imperatore Claudio II il Gotico, port\u00f2 alla guerra con Roma con l'avvento del nuovo imperatore Aureliano. Quest'ultimo, deciso infatti a ristabilire il controllo romano su tutte le regioni orientali, riusc\u00ec ad entrare vittorioso nella capitale del regno di Zenobia, Palmira (estate 272). La regina fu catturata insieme al figlio, ed esibita pochi anni pi\u00f9 tardi nel Trionfo presso il Foro romano.\nNuove offensive romane (273-298).\nL'ultima impresa che aveva progettato l'imperatore, Marco Aurelio Probo, fu quella di tornare in possesso della provincia di Mesopotamia, strappandola ai Persiani. La Historia Augusta ci racconta che:\nConclusa la pace con i Persiani, riprese in mano il progetto di invadere la Mesopotamia due anni pi\u00f9 tardi nel 282. E mentre stava organizzando le armate a Sirmio per questa imponente campagna militare, cadde ucciso a tradimento.\nUcciso Probo, divenne imperatore il suo prefetto del pretorio, Marco Aurelio Caro, il quale organizz\u00f2 una campagna contro i Sasanidi, approfittando del fatto che il re persiano Bahram II era stato indebolito da una guerra civile contro il fratello Ormisda. Caro condusse le proprie armate in territorio sasanide, occupando Seleucia e Ctesifonte (nel 283), tanto da meritarsi l'appellativo di \"Persicus maximus\". L'avanzata romana cess\u00f2 con l'assassinio dell'imperatore, che lasci\u00f2 al figlio Numeriano, il compito di ricondurre l'esercito all'interno dei confini dell'impero. L'anno successivo anche quest'ultimo fu ucciso a Perinto.\nAppena ottenuto il potere, Diocleziano nomin\u00f2 suo cesare per l'Occidente un valente ufficiale di nome Massimiano, facendone il proprio successore designato, formando cos\u00ec una diarchia in cui i due imperatori si dividevano su base geografica il governo dell'impero e la responsabilit\u00e0 della difesa delle frontiere e della lotta contro gli usurpatori. Data per\u00f2 la crescente difficolt\u00e0 a contenere le numerose rivolte all'interno dell'impero e lungo i confini settentrionali ed orientali, nel 293 si procedette a un'ulteriore divisione territoriale: Diocleziano nomin\u00f2 come suo cesare per l'oriente Galerio, mentre Massimiano fece lo stesso con Costanzo Cloro per l'occidente.\nDalle affermazioni di Eutropio risulterebbe che una nuova guerra tra Roma e la Persia inizi\u00f2 gi\u00e0 nel 293. Ma \u00e8 solo nel 296 che il cesare Galerio, intraprese una campagna militare su vasta scala contro il nuovo sovrano sanasnide Narsete, che aveva invaso la provincia romana di Siria tre anni prima. L'esercito romano, seppure dopo un'iniziale sconfitta presso Nicephorium Callinicum, nel 297, avanzando attraverso le montagne dell'Armenia, ottenne una vittoria decisiva sul \"re dei re\".\nApprofittando del vantaggio, prese la citt\u00e0 di Ctesifonte, costringendo Narsete alla pace l'anno successivo. La Mesopotamia ritorn\u00f2 sotto il controllo romano, l'Armenia fu riconosciuta protettorato romano, mentre a Nisibi furono accentrate le vie carovaniere dei commerci con l'estremo Oriente (Cina e India). Con il controllo di alcuni territori ad est del fiume Tigri, fu raggiunta la massima espansione dell'impero verso est (298).\nQuarant'anni di pace tra i due Imperi (298-337).\nIl trattato di pace, siglato nel 298, dur\u00f2 per quasi quaranta anni, port\u00f2 a Diocleziano un nuovo trionfo, in occasione del ventesimo anniversario dall'ascesa al trono (nel 304):\nLa sconfitta dei Sasanidi ad opera di Diocleziano e Galerio garant\u00ec all'Impero romano quasi un quarantennio di relativa pace, ed il riconoscimento del Regno d'Armenia come \"stato cliente\". Fu solo quando nel 334, il re armeno fu fatto prigioniero e condotto in Persia, che gli Armeni invocarono l'aiuto di Costantino I. Quest'ultimo dopo aver scritto inutilmente al grande \"re dei re\", Sapore II, decise di prepararsi alla guerra contro la Persia a partire dalla fine del 336. Giovanni Lido non nasconde che il desiderio di Costantino era anche quello di eguagliare imperatori come Traiano e Settimio Severo nella conquista della Persia.\nNuove offensive sasanidi e controffensiva romana di Giuliano (337-363).\nNel 337, poco prima della morte di Costantino I, i due eserciti, da una parte quello romano comandato dal figlio di Costantino, Costanzo II, e dal nipote Annibaliano (a cui era stato promesso di elevarlo a \"re degli Armeni\"), dall'altro quello persiano, condotto da Sapore II, ruppero la tregua conclusa oltre trent'anni prima da Narsete e Galerio, e tornarono a scontrarsi. Costanzo si rec\u00f2 ad Antiochia di Siria, dove qui rimase dal 338 al 350 per meglio difendere i confini orientali. L'esito degli scontri non ci \u00e8 noto per\u00f2, anche se si presuppone sia avvenuto in Mesopotamia.\nCostanzo affront\u00f2 intanto anche la difficile situazione armena, che torn\u00f2 sotto l'influenza romana per tutti gli anni 340. Il conflitto per la Mesopotamia fu invece pienamente militare. Costanzo scelse di affidarsi a una nuova linea strategica, potenziando tutta una serie di fortezze frontaliere disposte in profondit\u00e0, facendo perno su di esse per contenere gli attacchi sasanidi. Si tratt\u00f2 quindi di una guerra difensiva per le armate romane, in cui furono evitate per quanto possibile le manovre in campo aperto con l'esercito al completo. Tra gli episodi principali della guerra vi furono alcune vittorie dei suoi generali, che gli permisero di fregiarsi dal 338 del titolo di \"Persicus\" e dal 343 di quello di \"Adiabenicus Maximus\". Era iniziato cos\u00ec un conflitto che dur\u00f2 a fasi alterne per ben ventisei anni, in cui Sapore cerc\u00f2 di conquistare le fortezze frontaliere della Mesopotamia romana: Singara, Nisibi e Amida. E sebbene Sapore fosse riuscito in alcune circostanze a sconfiggere l'esercito romano di Costanzo II, non riusc\u00ec a garantire un'occupazione permanente di queste fortezze, spesso rioccupate dai Romani.\nLe operazioni militari contro i Romani si dovettero interrompere quando i Sasanidi nel 351 furono attaccati a oriente (nell'attuale Afghanistan) da alcune trib\u00f9 nomadi: dopo una lunga guerra (353-358), Sapore riusc\u00ec a soggiogare le trib\u00f9, ottenendo degli alleati per la sua successiva campagna contro i Romani. La nuova offensiva sasanide port\u00f2 nel 359 alla conquista di Amida; l'anno successivo fu la volta di Singara e di altre fortezze.\nCostanzo fu obbligato a lasciare la frontiera per affrontare l'usurpazione del cugino Giuliano, morendo lungo il viaggio. Il nuovo imperatore fu impegnato nella politica interna, ma nel 363 diede inizio a una campagna militare contro i Sasanidi, nella quale riusc\u00ec a penetrare in territorio nemico, sconfiggendo l'esercito di Sapore, superiore in numero, nella battaglia di Ctesifonte, ma non riusc\u00ec a conquistare la citt\u00e0, e fu ucciso durante la ritirata. Al suo posto fu proclamato imperatore Gioviano, col quale Sapore firm\u00f2 un trattato di pace che garant\u00ec ai Sasanidi importanti guadagni territoriali.\nRomani e Sasanidi, da Gioviano alla conquista araba (363-628).\nSuccessivamente Sapore rivolse la propria attenzione all'Armenia, da lungo tempo contesa ai Romani. Riusc\u00ec a catturare il re Arshak II, fedele alleato di Roma, e lo costrinse al suicidio; tent\u00f2 anche di introdurre lo Zoroastrismo nel paese. La nobilt\u00e0 armena si oppose all'invasione e prese contatto con i Romani, che inviarono il re Pap, figlio di Arshak II, in Armenia. Sull'orlo di una nuova guerra, l'imperatore Valente decise di sacrificare Pap, facendolo assassinare a Tarso, dove si era rifugiato, dal generale Traiano (374).\nNel 384 l'Armenia venne spartita tra i due imperi: l'Armenia orientale fin\u00ec sotto l'influenza sasanide, come stato vassallo, mentre la parte occidentale venne annessa all'Impero romano d'Oriente. Seguirono anni di pace tra i due imperi.\nCampagne di Teodosio II.\nLa situazione cambi\u00f2 nel 421 quando, appena salito al trono, Bahram V continu\u00f2 la persecuzione contro i cristiani iniziata dal padre, Yazdgard I, dopo il tentativo del vescovo di Ctesifonte di incendiare il tempio del Grande Fuoco della capitale sasanide. Questa persecuzione fu il \"casus belli\" dell'offensiva imperiale. L'imperatore Teodosio II invi\u00f2 un forte contingente militare in Armenia, da sempre contesa dalle due potenze confinanti, al comando di Ardaburio, il quale inflisse delle sconfitte all'esercito sasanide, saccheggi\u00f2 l'Arzanene e, dopo aver ottenuto rinforzi, invase la Mesopotamia assediando Nisibi. Bahram, vista in pericolo la prestigiosa e fondamentale fortezza di Nisibi, decise di guidare personalmente l'esercito sasanide. Condotti dal loro re i Persiani riuscirono a liberare Nisibi dall'assedio romano e a costringere i Romani al ritiro. Dopo aver messo sotto assedio Teodosiopoli, Bahram venne sconfitto a Resaena. Lo sci\u00e0 tent\u00f2 allora un colpo di mano, ordinando agli \"Immortali\" di attaccare il campo romano: Ardaburio riusc\u00ec per\u00f2 a neutralizzare l'attacco e ad imporre la pace al sovrano sasanide (423).\nNel 440 Yazdgard radun\u00f2 un esercito composto da contingenti di diverse nazioni vassalle dei Persiani e attacc\u00f2 i Romani prendendoli di sorpresa: solo un'improvvisa e notevole alluvione mise fine all'attacco persiano, permettendo ai Romani di ritirarsi e impedendo a Yazdgard, che comandava il proprio esercito, di invadere il territorio romano. Teodosio invi\u00f2 allora il proprio generale Anatolio al campo sasanide dove riusc\u00ec a persuadere Yazdgard a stipulare la pace, che prevedeva tra i suoi termini l'accordo di non costruire nuove fortezze frontaliere e di non fortificare quelle esistenti.\nCampagne del VI e VII secolo.\nGuerra anastasiana (502-506).\nAi due brevi conflitti scoppiati sotto il regno di Teodosio II seguirono cinquant'anni di pace nel corso dei quali l'Impero sasanide divenne tributario degli Eftaliti o Unni Bianchi. Nel 502 lo sci\u00e0 persiano Cavade I, trovatosi in debito con il re degli Eftaliti, chiese in prestito del denaro all'Imperatore d'Oriente Anastasio, ma al rifiuto di questi, dichiar\u00f2 guerra all'Impero. Cavade, con una campagna rapida, saccheggi\u00f2 tutta l'Armenia espugnando nel 503 Teodosiopoli e Amida. Anastasio reag\u00ec allestendo quattro eserciti ma questi, a causa della loro lentezza e imprudenza, vennero sconfitti agevolmente dall'esercito di Cavade (503). Dopo aver saccheggiato l'Arzanene, i Romani riuscirono a comprare la resa di Amida versando una certa somma di denaro (504). Il protrarsi del conflitto contro gli Eftaliti convinse infine Cavade a concludere una pace con l'Impero d'Oriente, che venne firmata nel 506.\nNegli anni successivi la tensione tra i due imperi venne alimentata dalla decisione dell'Imperatore Anastasio di fortificare Dara, che suscit\u00f2 le proteste di Cavade, che sosteneva che la costruzione di nuove fortificazioni nella frontiera tra i due imperi violava i trattati di pace precedenti. Nonostante le proteste, le mura vennero completate nel 507\u2013508. Vennero riparate anche le fortificazioni di Edessa, Batne e Amida.\nGuerra iberica (526-532).\nNel 524-525, Kavad I propose all'Imperatore Giustino I di adottare Cosroe ma l'Augusto rifiut\u00f2. Le tensioni tra i due imperi si mutarono in conflitto quando l'Iberia pass\u00f2 dall'influenza sasanide all'alleanza con i Romani; il sovrano Kavad I aveva infatti cercato di convertire forzatamente gli Iberici, cristiani, allo Zoroastrismo, causando (524/525) la rivolta degli Iberici, governati dal re Gurgene, che chiesero aiuto all'Imperatore di Costantinopoli. Giustino I intervenne quindi in soccorso del re iberico Gurgene, ma gli aiuti furono insufficienti, e Gurgene fu costretto a fuggire a Costantinopoli. I primi anni di guerra furono favorevoli ai Persiani: oltre a sedare la rivolta iberica, riuscirono anche a respingere un'offensiva romana contro Nisibi e Thebetha e ad impedire, con alcuni attacchi, agli eserciti romani di fortificare Thannuris e Melabasa.\nNel 527, morto Giustino I, divenne imperatore Giustiniano, il quale riorganizz\u00f2 l'esercito nel tentativo di porre rimedio a queste sconfitte. Il nuovo imperatore nomin\u00f2 Belisario \"magister militum per orientem\", affidandogli il comando della guerra contro i Sasanidi. La scelta si rivel\u00f2 felice, e Belisario diede prova del suo valore sconfiggendo, grazie alla sua superiore abilit\u00e0 tattica, l'esercito sasanide nella battaglia di Dara (530). Vennero poi respinte varie incursioni sasanidi in territorio romano, i Persiani occuparono due fortezze in Lazica, i Romani occuparono alcune fortezze in Persarmenia e sottomisero la nazione degli Tzani. Nel 531 i Persiani sferrarono una grande offensiva nella Commagene, sperando di impadronirsi di Antiochia: ma, pur infliggendo una sconfitta a Belisario presso Callinicum, si ritirarono con pesanti perdite senza aver espugnato una citt\u00e0. Dopo la battaglia di Callinicum, Belisario venne rimosso dal suo incarico mentre Ermogene tent\u00f2 invano di negoziare una pace con Kavad I. Nel 532, in seguito alla morte di Kavad I, il suo successore Cosroe firm\u00f2 con l'Impero d'Oriente una \"pace eterna\", che prevedeva il pagamento per i Romani di 110 centenaria ai Sasanidi e il mantenimento dello \"status quo\" antecedente alla guerra.\nGiustiniano I contro Cosroe I (540-561).\nLa pace dur\u00f2 otto anni durante i quali Giustiniano, per mezzo di Belisario, riusc\u00ec a impadronirsi del Nord Africa e di gran parte dell'Italia, compresa Roma. Nella primavera del 540 per\u00f2 Cosroe I, su pressanti richieste dei Goti e degli Armeni, decise di infrangere il trattato: invase dunque la Siria e la Mesopotamia, espugnando e distruggendo varie citt\u00e0 inclusa Antiochia, la cui popolazione venne deportata in Persia. Alla notizia di questi avvenimenti l'Imperatore Giustiniano richiam\u00f2 immediatamente il suo generale migliore, Belisario, dall'Italia per inviarlo contro i Persiani. Giunto in Mesopotamia nella primavera del 541, Belisario invase il territorio persiano, riuscendo s\u00ec ad espugnare con grossa difficolt\u00e0 la fortezza di Sisauron ma fallendo nell'assedio di Nisibi. Un malore che colp\u00ec parecchi soldati romani, forse non abituati al clima della Persia, lo costrinse infine a svernare a Costantinopoli nell'inverno del 541. Nel 542 Cosroe invase l'Eufratense ma fu persuaso al ritiro da Belisario. L'anno successivo i Romani assaltarono senza successo Dvin mentre nel 544 a condurre l'offensiva furono i Persiani che cercarono invano di espugnare Edessa. Infine, nel 545, fu firmata una tregua tra i due imperi (aiutata dal pagamento di 20 centenaria), secondo cui i Persiani accettavano di non attaccare il territorio bizantino per i successivi cinque anni.\nAll'inizio del 548 il re Gubaze di Lazica, trovando oppressivo il protettorato persiano, chiese a Giustiniano di restaurare il protettorato romano sulla regione. L'imperatore colse l'occasione per dichiarare guerra ai Persiani e invase la Lazica; le prime battaglie furono per lui vittoriose, anche se l'esercito combinato bizantino-lazico riusc\u00ec ad espugnare la fortezza chiave di Petra solo nel 551; proprio in quell'anno, per\u00f2, i Persiani, condotti dal generale Mihr-Mihroe, sferrarono un'offensiva vincente, riuscendo a occupare la Lazica orientale. A quel punto le due potenze rinnovarono la tregua del 545, che non era per\u00f2 valida per la Lazica, dove il conflitto si protrasse in situazione di stallo fino al 557, anno in cui Cosroe, minacciato dagli Unni Bianchi, decise di sospendere le ostilit\u00e0 anche in Lazica. Nel 561 gli inviati di Giustiniano e Cosroe firmarono una pace di 50 anni, in base alla quale i Persiani accettarono di evacuare la Lazica e ricevettero un sussidio annuale di nomismata all'anno. Entrambe le parti, inoltre, si fecero promesse reciproche di non costruire nuove fortificazioni lungo la frontiera.\nGuerra per il Caucaso (572-591).\nUna nuova guerra scoppi\u00f2 nel 572, dopo che l'Armenia e l'Iberia si rivoltarono contro la dominazione sasanide (571). \nGiustino II pose l'Armenia sotto la sua protezione, mentre le truppe romane comandate dal nipote di Giustino, Marciano, saccheggiarono l'Arzanene e invasero la Mesopotamia persiana. I Persiani tuttavia riuscirono a respingere l'offensiva romana e a prendere l'iniziativa, saccheggiando la Siria ed espugnando la strategicamente importante Dara. I Romani riuscirono a ottenere una tregua di un anno in Mesopotamia (poi estesa a cinque anni) al prezzo di \"solidi\", ma la guerra continu\u00f2 nel Caucaso e nella frontiera desertica. Nel 576, Cosroe I invase l'Anatolia e saccheggi\u00f2 Sebasteia, ma sub\u00ec una pesante sconfitta presso Melitene ad opera del generale Giustiniano.\nI Romani sfruttarono il momento favorevole penetrando profondamente in territorio persiano e saccheggiando l'Atropatene ma la loro avanzata fu fermata dal generale sasanide Tamkhusro, la cui vittoria spinse lo sci\u00e0 a rifiutare le proposte di pace bizantine. Dopo questi avvenimenti, Tiberio II decise di rimuovere dal comando Giustiniano e sostituirlo con Maurizio; quest'ultimo ottenne vari successi militari, spingendo Cosroe ad aprire di nuovo le negoziazioni di pace; la morte dello sci\u00e0 ferm\u00f2 le negoziazioni in quanto il suo successore Ormisda IV (579-590) prefer\u00ec proseguire la guerra. Maurizio nel 582 sconfisse i Sasanidi presso Constantina, battaglia in cui venne sconfitto e ucciso Tamkhusro. Proprio nel 582 mor\u00ec l'Imperatore Tiberio II il quale design\u00f2 quale suo successore proprio Maurizio.\nLa guerra prosegu\u00ec per alcuni anni in stato di stallo fino a quando nel 589 il generale persiano Bahram Chobin si rivolt\u00f2 contro lo sci\u00e0 Ormisda IV. Ormisda venne assassinato in una congiura nel 590; gli succedette il figlio Cosroe II. Cosroe II non riusc\u00ec per\u00f2 a sedare la rivolta di Bahram, che si impossess\u00f2 della capitale e del trono, costringendo il figlio di Ormisda alla fuga in territorio romano. Con l'aiuto militare offertogli da Maurizio, Cosroe riusc\u00ec tuttavia a deporre Bahram VI e a ritornare sul trono di Persia. Riconoscente ai Romani, Cosroe non solo restitu\u00ec loro Dara e Martiropoli ma cedette loro anche la parte occidentale dell'Iberia e pi\u00f9 della met\u00e0 dell'Armenia persiana (591).\nEraclio contro Cosroe II (602-628).\nNel 602 l'esercito romano impegnato nei Balcani a contrastare le invasioni di Slavi e Avari, scontento nei confronti di Maurizio, si rivolt\u00f2 all'autorit\u00e0 imperiale e, capeggiato dal centurione Foca, si impossess\u00f2 della capitale nominando nuovo Imperatore Foca; pochi giorni dopo Maurizio e la sua famiglia vennero trucidati. Cosroe II us\u00f2 l'assassinio del suo benefattore come pretesto per iniziare una nuova guerra contro i Romani. Nei primi anni di guerra i Persiani ottennero successi senza precedenti, occupando tutte le citt\u00e0-fortezza della Mesopotamia e del Caucaso a oriente dell'Eufrate. Essi vennero favoriti dalla rivolta del generale romano Narsete contro Foca e dall'utilizzo da parte di Cosroe di un pretendente che sosteneva di essere Teodosio, il figlio di Maurizio e il legittimo erede al trono. Foca venne assassinato nel 610 da Eraclio, che sal\u00ec al potere. Nel frattempo i Persiani, dopo aver completato la conquista della Mesopotamia e del Caucaso, nel 611 invasero la Siria e entrarono in Anatolia, occupando Cesarea. Dopo aver espulso i Persiani dall'Anatolia nel 612, Eraclio lanci\u00f2 una controffensiva in Siria nel 613 ma venne sconfitto presso Antiochia da Shahrbaraz e Shahin e la posizione romana collass\u00f2. Nel decennio successivo i Persiani riuscirono a conquistare la Palestina e l'Egitto, e a devastare l'Anatolia. Nel frattempo, gli Avari e gli Slavi approfittarono della situazione per invadere i Balcani, portando l'Impero romano sull'orlo del collasso.\nEraclio decise per\u00f2 di non cedere e tent\u00f2 di ricostruire il suo esercito e chiese in prestito del denaro alla Chiesa per ottenere i fondi necessari per continuare la guerra. Nel 622, l'Augusto lasci\u00f2 Costantinopoli, affidando la citt\u00e0 al Patriarca Sergio e al generale Bono in qualit\u00e0 di reggenti di suo figlio. Form\u00f2 un esercito in Asia Minore e, dopo aver addestrato di persona i suoi soldati, lanci\u00f2 una nuova contro-offensiva, che assunse i caratteri di una Guerra santa. Dopo aver inflitto una prima sconfitta ai Persiani di Shahrvaraz nel Caucaso (622-623), Eraclio torn\u00f2 nel 623 a Costantinopoli per negoziare una tregua con gli Avari. Riprese le sue campagne in Oriente nel 624, che furono nel complesso vittoriose: egli dapprima mise in fuga un esercito persiano comandato da Cosroe in persona a Gazaca in Atropatene per poi saccheggiare verso la fine dell'anno i luoghi di culto dello Zoroastrismo. Nel 625 sconfisse i generali Shahrvaraz, Shahin e Shahraplakan in Armenia, sferrando inoltre un vittorioso assalto agli accampamenti invernali di Shahrvaraz. Supportati da un esercito persiano sotto il commando di Shahrbaraz, gli Avari e gli Slavi assediarono senza successo Costantinopoli nel 626, mentre un secondo esercito persiano sotto il comando di Shahin sub\u00ec un'altra sconfitta per mano del fratello di Eraclio Teodoro.\nNel frattempo, Eraclio strinse un'alleanza con i Turchi, che avevano approfittato della declinante forza dei Persiani per devastare i loro territori nel Caucaso. Nel tardo 627, Eraclio lanci\u00f2 un'offensiva invernale in Mesopotamia, dove, nonostante la diserzione del contingente turco, inflisse una decisiva e schiacciante sconfitta ai Persiani nella battaglia di Ninive. Il 4 gennaio 628 saccheggi\u00f2 il gran palazzo di Cosroe II \na Dastagird, recuperando anche numerose insegne romane e vendicando cos\u00ec le precedenti sconfitte romane contro i Persiani; non riusc\u00ec tuttavia a raggiungere la citt\u00e0 di Ctesifonte per la distruzione dei ponti sul canale di Nahrawan. Umiliato dalla serie di disfatte, Cosroe venne ucciso in una congiura e gli succedette il figlio Kavadh II, che firm\u00f2 un trattato di pace con i Romani, accettando di ritirarsi da tutti i territori occupati. Eraclio riport\u00f2 la Vera Croce, deportata in Persia dai persiani durante la conquista di Gerusalemme nel 614, nella Citt\u00e0 Santa con una grandiosa cerimonia nel 629.\nConseguenze.\nL'impatto devastante di quest'ultima guerra, aggiunta agli effetti cumulativi di un secolo di conflitti continui, lasci\u00f2 entrambi gli imperi indeboliti. Quando Kavadh II mor\u00ec pochi mesi dopo la sua ascesa al trono, la Persia precipit\u00f2 in un periodo di lotte dinastiche e di guerre civili. I Sasanidi vennero inoltre indeboliti dal declino economico, pesanti tassazioni, malcontento religioso, e dall'ascesa dei proprietari provinciali. Anche l'Impero Romano usc\u00ec dal conflitto pesantemente indebolito, con le sue riserve finanziarie esaurite dalla guerra, e con i Balcani per gran parte in mano degli Slavi. Inoltre, l'Anatolia venne devastata da ripetute invasioni persiane; e le province orientali riconquistate da Eraclio (Caucaso, Siria, Mesopotamia, Palestina ed Egitto) vennero impoverite dagli anni di occupazione persiana.\nA nessun impero venne data l'opportunit\u00e0 di riprendersi dalla crisi, perch\u00e9 alcuni anni dopo vennero colpiti dall'invasione degli Arabi (da poco uniti dall'Islam), che, secondo Howard-Johnston, \"possono essere paragonati a uno tsunami umano\". Secondo George Liska, il \"prolungato conflitto bizantino\u2013persiano apr\u00ec la strada all'Islam\". L'Impero sasanide soccombette rapidamente a questi attacchi e venne completamente distrutto. Durante le guerre bizantino\u2013arabe, lo stremato Impero romano perse di nuovo le province appena recuperate di Siria, Armenia, Egitto e Nord Africa, venendo ridotto a un territorio comprendente l'Anatolia, varie isole e una piccola parte dei Balcani e dell'Italia. Queste terre ancora in mano romana/bizantina vennero inoltre impoverite da attacchi frequenti, segnando la transizione da una civilt\u00e0 classica urbana a una forma di societ\u00e0 pi\u00f9 rurale e medievale. Tuttavia, a differenza della Persia, l'Impero romano (bizantino) riusc\u00ec a sopravvivere all'assalto arabo, riuscendo a mantenere i territori residui e a resistere a due assedi arabo-musulmani della capitale nel 674\u2013678 e 717\u2013718. L'Impero bizantino perse inoltre i suoi territori in Creta e in Italia meridionale, ceduti agli Arabi, nei conflitti successivi, riuscendo per\u00f2 a recuperarli successivamente.\nGiudizi.\nLe guerre romano\u2013persiane sono state considerate \"inutili\" e troppo \"deprimenti e tediose da studiare\". Profeticamente, Cassio Dione not\u00f2 il fatto che erano \"un ciclo senza fine di confronti armati\", osservando che: \nNella lunga serie di scontri tra le due potenze, la frontiera in Mesopotamia settentrionale rimase pi\u00f9 o meno stabile, sebbene Nisibi, Singara, Dara e altre citt\u00e0 dell'area venissero continuamente perse e riconquistate dai due contendenti, e il possesso di queste realt\u00e0 di frontiera potesse dare a un impero un parziale vantaggio commerciale sull'altro. Frye sostiene che il sangue versato dalle due potenze non port\u00f2 a grandi guadagni reali per nessuna delle parti in causa, esattamente come accadde con i pochi metri di terra strappati a un costo terribile nella guerra di trincea del primo conflitto mondiale.\nEntrambi gli schieramenti tentarono di giustificare i loro rispettivi obbiettivi militari. L'ambizione da parte di Roma prima, e di Bisanzio poi, a dominare il mondo era accompagnata da un senso di missione - come garanti di pace e ordine - e dall'orgoglio per le loro conquiste civili. Fonti romane e bizantine svelano pregiudizi diffusi sulle forme di governo, lingue, religioni dei regni orientali. Il seguente \u00e8 il giudizio di Agazia sui Persiani, che esprime il punto di vista romano:\nJohn F. Haldon sottolinea che, \"sebbene i conflitti tra la Persia e l'Impero d'Oriente girassero intorno a questioni di controllo strategico della frontiera [...], vi era sempre presente un elemento religioso-ideologico\". A partire da Costantino, gli imperatori romani si proclamarono protettori dei cristiani di Persia. Questo atteggiamento gener\u00f2 forti sospetti sulla fedelt\u00e0 dei cristiani sudditi dell'Iran sasanide, e spesso contribu\u00ec all'inasprimento dei conflitti tra Romani e Persiani. Una caratteristica della fase finale del conflitto, quando quella che era iniziata nel 611\u2013612 come una guerra di saccheggi divenne una guerra di conquista, era la preminenza della croce come simbolo di vittoria imperiale e il fatto che la guerra contro i Persiani fosse considerata da Costantinopoli una sorta di crociata contro i miscredenti; Eraclio stesso si rifer\u00ec a Cosroe come il nemico di Dio, e gli autori del VI e del VII secolo sono molto ostili all'Impero sasanide. Questa tradizione di erudizione storica \"pro-romana\" prevalse per secoli, e fu solo recentemente che gli studiosi adottarono un altro approccio, e tentarono di illuminare la meno conosciuta posizione persiana.\nStoriografia.\nLe fonti per la storia della Partia e delle guerre con Roma sono scarse. I Parti favorirono la trasmissione della loro storia per via orale e non scritta e ci\u00f2 assicur\u00f2 la corruzione della loro storia una volta vinti. Le fonti principali di questo periodo sono quindi degli storici romani (Tacito, Mario Massimo, e Giustino) e di quelli greci (Erodiano, Cassio Dione e Plutarco). Il 13\u00b0 libro degli Oracoli Sibillini narra gli effetti delle guerre romano\u2013persiane in Siria dal regno di Gordiano III a Odenato di Palmira.\nLe fonti principali per il primo periodo sasanide non sono coeve. Tra queste le pi\u00f9 importanti sono i greci Agazia e Malala, i persiani \u1e6cabar\u012b e Firdusi, l'armeno Agatangelo, e le cronache siriache di Edessa e Arbela. L'Historia Augusta non \u00e8 n\u00e9 coeva n\u00e9 affidabile, ma \u00e8 la principale fonte conservatasi per le campagne di Severo e di Caro. Le iscrizioni trilingui (greco, partico e medio-persiano) di Sapore (\"Res Gestae Divi Saporis\") sono fonti primarie, bench\u00e9 esprimano il solo punto di vista persiano. Si tratta tuttavia di tentativi isolati di avvicinarsi alla storiografia scritta, e dalla fine del IV secolo, anche la pratica di scolpire bassorilievi sulla roccia e lasciare brevi iscrizioni venne abbandonata dai Sasanidi.\nPer il periodo che va dal 353 al 378, le \"Res Gestae\" di Ammiano Marcellino forniscono una testimonianza oculare dei principali eventi nella frontiera orientale. Per gli eventi che vanno dal quarto al sesto secolo, le opere di Sozomeno, Zosimo, Prisco di Panion, e Zonara sono di speciale valore. Procopio, Agazia e Menandro Protettore sono le fonti principali per il regno di Giustiniano; Procopio dedica i primi due libri e parte dell'ottavo della sua \"Storia delle guerre\" ai conflitti contro i Sasanidi fermandosi al 552; la sua opera fu continuata da Agazia, il quale si fece tradurre in greco dall'amico Sergio gli \"Annali reali persiani\" per ottenere notizie di prima mano su quel popolo; grazie all'utilizzo di questa fonte persiana, lo storico greco pot\u00e9 comporre delle digressioni sulla religione e sulla storia sasanide. L'opera di Agazia si ferma al 558 e venne continuata da Menandro Protettore del quale restano solo frammenti; uno di questi riguarda la pace con i Sasanidi del 561. L'opera di Menandro Protettore \u00e8 continuata da Teofilatto Simocatta, che \u00e8 la fonte principale per il regno di Maurizio.\nPer quanto riguarda l'ultima guerra romano-persiana, Teofane, il \"Chronicon Paschale\" e i poemi di Giorgio di Pisidia sono le fonti primarie principali. In aggiunta alle fonti bizantine, due storici armeni, Sebeos e Movses, forniscono ulteriori dettagli sulle campagne di Eraclio e sono considerati da Howard-Johnston come \"le pi\u00f9 importanti tra le fonti non-musulmane ancora esistenti\". Gli archivi persiani sono andati perduti, dunque non vi sono fonti persiane contemporanee che parlano di questa guerra. Fonti contemporanee non greche di utile valore sono la \"Cronaca\" di Giovanni di Nikiu, redatta in copto ma sopravvissuta solo nella traduzione in etiope, e la \"Storia\" attribuita a Sebeos (vi \u00e8 controversia sull'attribuzione dell'opera). Sono sopravvissute anche alcune cronache siriache coeve (\"Cronaca del 724\" e \"Cronaca di Guidi\" o \"Cronaca del Khuzistan\"), che Dodgeon, Greatrex, e Lieu ritengono siano tra \"le pi\u00f9 importanti\" fonti contemporanee. Di certa importanza sono anche le agiografie bizantine dei santi Teodoro il Siceota e Anastasio il Persiano, di certa utilit\u00e0 per comprendere il contesto dell'epoca in cui si svolse la guerra. La numismatica si \u00e8 provata utile nella datazione, e lo stesso si pu\u00f2 dire per la sigillografia, come per le opere d'arte e rinvenimenti archeologici. Fonti epigrafiche o iscrizioni sono di uso limitato. Luttwak ha definito lo \"Strategikon\" di Maurizio il \"miglior manuale di arte militare bizantina\"; fornisce informazioni utili su come gli eserciti combattevano all'epoca."}
{"id": "790200", "revid": "739313", "url": "https://it.wikipedia.org/wiki?curid=790200", "title": "Governatorato di 'Adan", "text": "\u02bfAden (in arabo: \u0639\u062f \u0646) \u00e8 un governatorato dello Yemen, che include le citt\u00e0 di Aden e di Crater. \nNe faceva parte anche l'arcipelago di Socotra, che nel 2004 \u00e8 diventato parte del Governatorato di Hadramawt, mentre nel 2013 ha dato vita al Governatorato di Socotra.\nAden fu sotto il controllo britannico dal 1839 al 1967. nel 1967 dopo anni di lotte Aden e gli altri governatorati meridionali ottengono l'indipendenza. La citt\u00e0 di Aden diventa la capitale dello Yemen del Sud (dal 1967 al 1990). Nel 1990 lo Yemen meridionale e lo Yemen settentrionale si uniscono per formare la Repubblica dello Yemen con capitale Sana'a; Aden rimane comunque la capitale commerciale dello Stato.\nGuerra civile del 2015.\nIl 5 dicembre 2015 ad Aden viene ucciso il presidente della Corte d'appello per la sicurezza dello Stato, Mohsen Eluan\nIl 6 dicembre 2015 viene ucciso il governatore di Aden Jaafar Mohammed Saad insieme a 6 guardie del corpo a causa di una granata esplosa nel quartiere Tawahi.\nL'uccisione si inquadra nella guerra civile in corso ormai da 8 mesi, tra gli Houthi, milizie sciite e il governo yemenita appoggiato dall'Arabia Saudita."}
{"id": "790201", "revid": "36426", "url": "https://it.wikipedia.org/wiki?curid=790201", "title": "Mediterraneo", "text": ""}
{"id": "790202", "revid": "647919", "url": "https://it.wikipedia.org/wiki?curid=790202", "title": "Energy Audit", "text": ""}
{"id": "790206", "revid": "11959", "url": "https://it.wikipedia.org/wiki?curid=790206", "title": "Governatorato di al-Dali'", "text": " Al-\u1e0c\u0101li\u02bf () \u00e8 un governatorato dello Yemen."}
{"id": "790207", "revid": "84184", "url": "https://it.wikipedia.org/wiki?curid=790207", "title": "Francesco Cattani da Diacceto", "text": "Fu anche detto il Vecchio per distinguerlo dall'omonimo nipote, che fu vescovo di Fiesole. \nBiografia.\nStudi\u00f2 lettere classiche e filosofia a Pisa, dove ebbe compagno di studi Giovanni de' Medici; conobbe Marsilio Ficino e ne fu fedele discepolo, continuandone l'opera di diffusione del platonismo.\nNel 1499 scrisse il \"De pulchro\", dal 1502 insegn\u00f2 nello Studio di Firenze. Pubblic\u00f2 il \"De amore\" nel 1508, facendone poi la versione italiana. Rettore dell'Accademia platonica fiorentina, scrisse il \"Panegyricus in amorem\" e un commento al Simposio di Platone.\nLa dottrina.\nDefinito dal biografo Benedetto Varchi \u00abspecchio non solamente della vita civile, ma eziandio della speculativa\u00bb, fu allievo del Ficino che \u00abud\u00ec con tanta ingordigia che in non molto tempo, non pure platonico, ma eccellentissimo platonico divenne\u00bb. Da parte sua, il Cattani si riconoscer\u00e0 sempre debitore del suo maestro, tanto da scrivere che \u00abnoi siamo tutto quel che siamo, se pure siamo qualcosa, grazie a Marsilio Ficino\u00bb il quale \u00abquasi nostro familiare demone, parler\u00e0 per bocca nostra\u00bb.\nAnche l'intento di accordare platonismo, aristotelismo e Cristianesimo, esercitato da Pico della Mirandola, fu accolto dal Nostro, per quanto egli non citi mai il Pico, e ben pi\u00f9 presente che nel Ficino \u00e8 il suo interesse per Aristotele, il quale \u00abnei libri morali a Nicomaco con squisita ricchezza ci prepara la via onde possiamo raggiungere la somma virt\u00f9. Infatti, chi entra nel tempio della vera felicit\u00e0, trova subito nel vestibolo le virt\u00f9 civili, di cui tratta quel libro. Poich\u00e9 le virt\u00f9 liberatrici e quelle dell'animo ormai affrancato, fastigio di tutta la vita, seguiranno dopo\u00bb.\nAnche nella sua \"Paraphrasis in libros IV de Coelo\" sostiene che Platone e Aristotele avessero la medesima opinione circa l'unit\u00e0 del mondo, mentre il tutto procede da Dio e a Dio ritorna. Infatti nei \"Libri d'amore\" afferma che \u00abdiciamo Dio esser principio, mezzo e fine. Imperocch\u00e9 per il principio intendiamo le cose da lui procedere; per il mezzo a lui convertirsi; per il fine esser da lui donate dell'ultima sua perfezione: la quale consiste nella vera unione seco. Questo significarono gli antichi Pitagorici, quando dissero la Trinit\u00e0 esser misura di tutte le cose: Questo signific\u00f2 ancora Orfeo quando disse Giove esser principio, mezzo e fine, e per\u00f2 (come dice Dionisio Areopagita) in questo modo Iddio \u00e8 splendore agli illuminati, perfezione ai perfetti, ai Deificati divinit\u00e0, a' semplici semplicit\u00e0, unit\u00e0 a quelli che partecipano dell'uno, vita de' viventi, essenza di quelle cose che sono; di tutta l'essenzia, di tutta la vita, principio e causa. E per\u00f2 ogni cosa creata, o vuoi eterna, o vuoi mortale, o vuoi razionale, o vuoi angelica, pu\u00f2 esclamare insieme col Profeta: Signore, lo splendore della faccia tua \u00e8 segnato sopra di noi\u00bb.\nPer il Diacceto, a Dio non appartengono attributi, cosicch\u00e9 di lui pu\u00f2 dirsi solo quel che non \u00e8, come gi\u00e0 affermava Platone nel Parmenide \u00abnon esser di Dio nome, non diffinizione, non scienza, non senso, non opinione\u00bb e da Dio discende ogni cosa, secondo una scala di qualit\u00e0: gli angeli dapprima, che governano le anime, poi le anime, che governano i corpi, e infine, appunto, i corpi.\nIn questa moltiplicazione della realt\u00e0, il tutto resta uno, allo stesso modo con il quale il pensiero, pur pensando molte cose, mantiene la sua unit\u00e0. Al centro del tutto \u00e8 l'anima umana, sintesi del tutto e rappresentazione mondana di Dio, in possesso della \u00abstessa maest\u00e0 divina\u00bb. L'anima, \u00abdegenerando dall'Angelo da cui procede, inclina alla natura del corpo, qual produce; nondimeno, non degenera dall'Angelo tanto che essa non riservi delle condizioni dubbie, n\u00e9 inclina tanto al corpo, che essa al tutto partecipi delle sorde materiali. Per la qual cosa, posta in mezzo dell'una e dell'altra natura, non dimette l'una e il ministerio del corpo e gode le delizie del mondo intelligibile. Onde meritatamente \u00e8 detta nodo dell'universo\u00bb."}
{"id": "790208", "revid": "1305772", "url": "https://it.wikipedia.org/wiki?curid=790208", "title": "TLA", "text": ""}
{"id": "790212", "revid": "1543377", "url": "https://it.wikipedia.org/wiki?curid=790212", "title": "Governatorato di al-Bayda'", "text": "Al-Bay\u1e0d\u0101\u02be (in arabo:\u0627\u0644\u0628\u064a\u0636\u0627\u0621) \u00e8 uno dei 19 governatorati dello Yemen che include l'omonima citt\u00e0 di al-Bay\u1e0d\u0101\u02be. Secondo un censimento del 2004 la popolazione residente nel governatorato \u00e8 di 577.369 abitanti."}
{"id": "790213", "revid": "1305772", "url": "https://it.wikipedia.org/wiki?curid=790213", "title": "Tlaxcala", "text": ""}
{"id": "790214", "revid": "19301528", "url": "https://it.wikipedia.org/wiki?curid=790214", "title": "Tla", "text": ""}
{"id": "790215", "revid": "6923", "url": "https://it.wikipedia.org/wiki?curid=790215", "title": "Banco Popolare di Verona e Novara", "text": "Il Banco Popolare di Verona e Novara \u00e8 stato un gruppo bancario italiano.\nStoria.\nEra nato il 1\u00ba giugno del 2002 dalla fusione tra la Banca Popolare di Verona - Banco S. Geminiano e S. Prospero e la Banca Popolare di Novara. I rapporti di cambio sono stati determinati in un'azione del BPVN ogni azione della BPV BSGSP e in un'azione del BPVN ogni 2 azioni della BPN, previa distribuzione di un dividendo straordinario di 1,50 euro.\n\u00c8 stata una tra le maggiori aziende creditizie del paese quotate alla Borsa valori di Milano nell'allora S&amp;P Mib con 1.116 sportelli e oltre 3 milioni di clienti.\nIl gruppo era anche socio di maggioranza dell'allora Banca Italease.\nIl 1\u00ba luglio 2007 si \u00e8 fuso con la Banca Popolare Italiana dando vita al Banco Popolare, societ\u00e0 quotata alla Borsa valori di Milano nel FTSE MIB. I rapporti di cambio sono stati determinati in un'azione del costituendo Banco Popolare ogni azione di Bpvn e in 0,43 azioni del costituendo Banco Popolare ogni azione di Bpi."}
{"id": "790216", "revid": "1573940", "url": "https://it.wikipedia.org/wiki?curid=790216", "title": "Governatorato di al-Hudayda", "text": "Al-\u1e24udayda (in arabo: \u0627\u0644\u062d\u062f\u064a\u062f\u0629), ovvero Hodeida, \u00e8 un governatorato dello Yemen, che ha come capitale la citt\u00e0 di al-Hudayda. \u00c8 uno tra i pi\u00f9 popolosi governatorati del paese, contando 2.157.552 abitanti."}
{"id": "790227", "revid": "256896", "url": "https://it.wikipedia.org/wiki?curid=790227", "title": "Radio-televisioni pubbliche", "text": ""}
{"id": "790230", "revid": "6923", "url": "https://it.wikipedia.org/wiki?curid=790230", "title": "Toyota mr2", "text": ""}
{"id": "790232", "revid": "1097011", "url": "https://it.wikipedia.org/wiki?curid=790232", "title": "Salvezza (religione)", "text": "Salvezza in generale, significa la liberazione da condizioni indesiderabili. Nel Cristianesimo si riferisce alla grazia di Dio che libera il suo popolo dal peccato e dalle sue conseguenze temporali ed eterne.\nLa Bibbia afferma, e la Chiesa annuncia oggi, che \u00e8 la sola grazia di Dio (), accolta nella libert\u00e0 dall'uomo (), a procurargli la salvezza.\nSalvezza nell'Antico Testamento.\nNell'Antico Testamento \"salvezza\" traduce diversi termini che indicano liberazione dai mali pi\u00f9 diversi, materiali e spirituali. Il termine ebraico \u05d9\u05e9\u05c1\u05d5\u05bc\u05e2\u05d4 (yesh\u00fb\u201b\u00e2h) suggerisce l'idea di una liberazione. La radice significa \"essere largo\" o \"spazioso\". Liberare, quindi, significa: mettere al largo, spezzare una catena, far uscire dal confino, salvare dall'oppressione tanto che il liberato ora pu\u00f2 svilupparsi senza ostacoli. Dio ne \u00e8 sempre protagonista. \u00c8 Lui, infatti, che libera, per esempio, dalla sconfitta in battaglia (), da disgrazie (), dai nemici (), dall'esilio (), dalla morte (), dal peccato (). Il termine \"salvezza\" non ha necessariamente una connotazione teologica.\nDapprima gli Israeliti pensano ad una salvezza soprattutto come liberazione in senso materiale e come qualcosa di nazionale. Quando, per\u00f2, si approfondisce il senso del male morale, la salvezza acquista un profondo significato etico e gradualmente giunge ad includere pure gente di altre nazioni ().\nCon lo sviluppo dell'idea messianica, il termine giunge a significare la liberazione dal peccato nel sorgere di una nuova epoca. Fra gli israeliti, la salvezza si acquisisce attraverso un'osservanza sincera della Legge di Dio, sia morale che cerimoniale.\nConfronto tra cattolicesimo ed ebraismo.\nI sacrifici rituali non potevano di per s\u00e9 realizzare il perdono dei peccati, perch\u00e9 essi prefiguravano l'Agnello di Dio che doveva morire per i peccati del mondo ().\nSalvezza nel Nuovo Testamento.\nI termini che il Nuovo Testamento greco utilizza per \"salvare\" e \"salvezza\" sono: \u03c3\u03ce\u03b6\u03c9 (\"s\u014dz\u014d\") e \u03c3\u03c9\u03c4\u03b7\u03c1\u03af\u03b1 (\"s\u014dt\u0113ria\", da cui soteriologia). Etimologicamente suggeriscono l'idea di strappare qualcuno a forza da un grave pericolo. Possono pure significare salvare da una sentenza di tribunale o da una malattia (guarire).\nIn latino la parola \"salvezza\" \u00e8 \"salus\", da cui proviene anche \"salute\".\nNell'insegnamento di Ges\u00f9 \"salvezza\" di solito denota liberazione dal peccato e dalle sue conseguenze, qualcosa di cui fare esperienza nel presente, anche se il suo compimento \u00e8 escatologico. Egli insegna come la salvezza si ottenga da Lui solo, perch\u00e9 \u00e8 il Figlio di Dio incarnato ().\nI credenti ottengono la salvezza attraverso la morte di Cristo () ed essa include tutte le benedizioni redentrici che essi hanno in Cristo, fra le quali le principali sono: la conversione, la rigenerazione, la giustificazione, l'adozione, la santificazione e la glorificazione.\n\u00c8 la soluzione che Dio prospetta all'intero problema del peccato, in tutti i suoi aspetti, ma anche dal suo potere, e finalmente dalla sua presenza.\nSebbene essa sia provveduta solo attraverso le sofferenze, morte e risurrezione del Cristo, la salvezza diventa realizzabile nell'esperienza del credente attraverso l'opera dello Spirito Santo, normalmente sulla condizione della fede.\nI suoi effetti un giorno abbracceranno l'intero universo. La maledizione di cui \u00e8 afflitta la natura sar\u00e0 rimossa e tutta la storia trover\u00e0 il suo compimento in Cristo (; )."}
{"id": "790234", "revid": "1318658", "url": "https://it.wikipedia.org/wiki?curid=790234", "title": "Choirokoitia", "text": "Choirokoitia \u00e8 un che si trova sull'isola di Cipro, nel Mar Mediterraneo. Il sito, che risale al Neolitico ed \u00e8 uno dei pi\u00f9 importanti del Mediterraneo orientale, \u00e8 stato inserito nel 1998 nell'elenco dei Patrimoni dell'umanit\u00e0 dell'UNESCO.\nP. Dikaios scopr\u00ec il sito di Choirokoitia nel 1934 e port\u00f2 avanti sei campagne di scavo fino al 1946, a nome del Dipartimento per le Antichit\u00e0. Ulteriori scavi vennero condotti nel corso degli anni settanta ma furono interrotti a causa dell'invasione turca dell'isola. Gli scavi vennero ripresi solo nel 1977 da parte di un gruppo francese. Il sito \u00e8 stato abitato dal VII al IV millennio a.C.\nIl sito.\nL'insediamento di Choirokoitia si trova sul pendio di una collina nella valle del fiume Maroni, a circa 6 chilometri dalla costa meridionale di Cipro. Gli antichi abitanti praticavano un'antica forma di agricoltura e allevamento di sussistenza. Si tratta di un villaggio \"chiuso\", tagliato fuori dal mondo esterno per mezzo di grandi mura di pietra (spesse fino a due metri e mezzo e alte fino a tre metri), che lo circondavano su ogni lato tranne che dalla parte del fiume. Probabilmente vi erano altri punti di accesso attraverso le mura, ma non ne resta alcuna traccia.\nGli edifici.\nGli edifici costruiti all'interno della cinta muraria consistono di strutture circolari ammassate le une sulle altre. Queste costruzioni avevano spesso una base in pietra e raggiungevano proporzioni notevoli mediante l'aggiunta di ulteriori strati di pietre. Il loro diametro esterno varia fra 2,3 e 9,2 metri, mentre quello interno varia fra soli 1,4 e 4,8 metri. Recentemente \u00e8 stato ritrovato un tetto collassato di forma piatta, che ha smentito l'ipotesi precedentemente avanzata che i tetti delle case fossero tutti di forma sferica.\nLe divisioni interne di ogni capanna variavano a seconda dell'utilizzo che se ne doveva fare. Si pensa, in base a ritrovamenti archeologici, che alcune di queste costruzioni fossero dotate di un piano superiore, sorretto da pilastri. La teoria pi\u00f9 comunemente accettata \u00e8 che ognuna di queste costruzioni fosse una sorta di stanza, tutte raggruppate intorno ad un cortile centrale aperto, e che tutte insieme formassero la casa.\nGli abitanti.\nCon ogni probabilit\u00e0 la popolazione del villaggio non ha mai superato le poche centinaia di unit\u00e0; gli uomini avevano un'altezza media di circa 1,60 metri e le donne di circa 1,50. La mortalit\u00e0 infantile doveva essere molto alta e l'aspettativa di vita raggiungeva a stento i 22 anni. Gli uomini pi\u00f9 anziani avevano probabilmente 35 anni e le donne 33, e i morti venivano sepolti in posizione rannicchiata al di sotto del pavimento delle case. A volte sono stati trovati nelle tombe resti di offerte di cibo, il che lascia supporre che ci fosse una qualche forma di culto dei morti.\nQuesta societ\u00e0, la pi\u00f9 antica che si conosca sull'isola di Cipro, era molto ben organizzata, soprattutto nell'agricoltura (principalmente cereali), allevamento (cervi, pecore, capre e maiali) e raccolta di frutti che crescevano spontaneamente nella foresta nei pressi del villaggio (principalmente pistacchi, fichi, olive e prugne).\nPer ragioni a noi sconosciute, intorno al 6000 a.C. il villaggio venne improvvisamente abbandonato. Sembra che il sito sia stato disabitato per 1.500 anni fino allo stanziamento di un altro gruppo, quello di Sotira."}
{"id": "790243", "revid": "1627355", "url": "https://it.wikipedia.org/wiki?curid=790243", "title": "Disabilit\u00e0 intellettiva", "text": "La disabilit\u00e0 intellettiva (precedentemente chiamata ritardo mentale o insufficienza mentale) \u00e8 una patologia cognitiva persistente data da un alterato funzionamento del sistema nervoso centrale e fa parte dei disturbi del neurosviluppo. Rappresenta una condizione di interrotto o incompleto sviluppo psichico, con compromissione delle abilit\u00e0 che solitamente si manifestano durante il periodo evolutivo (capacit\u00e0 cognitive, linguistiche, motorie, sociali). In sintesi esso risulta dall'insieme dei deficit dello sviluppo cognitivo e socio-relazionale. Non \u00e8 da confondere con la malattia mentale, difatti la maggioranza di chi soffre di disturbi psichiatrici non presenta disabilit\u00e0 intellettiva.\nIl ritardo mentale secondo il DSM-IV.\nDefinizione diagnostica.\nLa quarta edizione del DSM ha sostituito con il termine ritardo mentale i precedenti lemmi, in uso per indicare questa malattia, ossia quelli di oligofrenia, frenastenia, ipofrenia, insufficienza mentale ed imbecillit\u00e0.\nNello specifico, i termini della definizione diagnostica sono i seguenti:\nClassificazione.\nPossono essere specificati 4 diversi gradi di ritardo intellettivo:\nInoltre, si pu\u00f2 parlare di ritardo mentale con gravit\u00e0 non specificata quando c'\u00e8 un forte motivo di supporre ritardo mentale, ma non si ha modo di valutare l'intelligenza del soggetto attraverso test standardizzati (ad esempio in soggetti troppo compromessi o non collaborativi o nella prima infanzia).\nIn genere si pu\u00f2 definire il livello di gravit\u00e0 del ritardo mentale in alcuni casi gi\u00e0 a partire dai 6-8 anni, mentre in altri solo verso i 14-16 anni.\nRitardo lieve.\nIl ritardo lieve \u00e8 difficilmente evidenziabile nei primi anni di vita, questo perch\u00e9 nei bambini cos\u00ec piccoli le difficolt\u00e0 motorie, prassiche e linguistiche non sono molto visibili, inoltre la compromissione in queste aree \u00e8 lieve e non facilmente distinguibile dalle capacit\u00e0 dei bambini senza ritardo fino ad una et\u00e0 pi\u00f9 avanzata. \nIl periodo iniziale in cui si nota il problema \u00e8 quello dell'inserimento nella frequenza scolastica, quando possono sopraggiungere difficolt\u00e0 nell'apprendimento. Infatti, spesso si consiglia la permanenza nella scuola dell'infanzia fino ai 6 anni perch\u00e9 questi bambini imparano a leggere e scrivere tardivamente rispetto alla norma e generalmente intorno all'et\u00e0 di 7-8 anni.\nFino all'et\u00e0 di circa vent'anni i soggetti affetti dalla patologia necessitano di un sostegno nell'adattamento scolastico e sociale. Possono conseguire un'autonomia sociale e lavorativa adeguata per un livello minimo di autosostentamento, ma ugualmente necessiteranno di supporto.\nSpesso non \u00e8 correlato a specifiche patologie sistemiche.\nRitardo moderato.\nGli individui affetti da tale patologia, anche da adulti, difficilmente oltrepassano un'et\u00e0 mentale di 5-7 anni.\nPresentano discrete capacit\u00e0 comunicative e con supervisione possono provvedere alla cura della propria persona e allo svolgimento di lavori semplici. Hanno relativa autonomia nei luoghi familiari e possono discretamente adattarsi alla vita nel contesto sociale, imparando magari a spostarsi senza aiuto impiegando mezzi pubblici (ma solo se precedentemente abituati). Per quanto riguarda l'apprendimento scolastico, comprensione e uso del linguaggio, sono lenti in quanto acquisiscono la capacit\u00e0 di lettura e scrittura verso i 10-12 anni, il vocabolario appreso resta piuttosto limitato e manifestano difficolt\u00e0 a cogliere i nessi logici. A scuola, inoltre, viene evidenziato lo sviluppo disarmonico delle discipline (possono, per esempio, acquisire maggiori competenze in campo matematico che in quello linguistico). Di fatto, anche nel calcolo in genere riescono a contare ma difficilmente a compiere operazioni. Mentre a livello sociale i bambini con ritardo moderato tendono a sentirsi alienati rispetto ai loro compagni poich\u00e9 riescono ad acquisire consapevolezza della loro condizione. La Sindrome di Down e la Sindrome di Turner (anche la sclerosi tuberosa, cos\u00ec come i casi lievi della Sindrome di Rett) sono due cause piuttosto frequenti di ritardo mentale moderato.\nRitardo mentale grave.\nL'et\u00e0 mentale dell'individuo, in genere, si ferma ai 2-3 anni. Lo sviluppo psico-motorio \u00e8 acquisito con notevole ritardo e solitamente imparano a camminare verso o in seguito ai 24 mesi presentando anche durante la crescita goffagine motoria. Quindi, anche da adulti hanno difficolt\u00e0 ad eseguire delle prestazioni motorie. I livelli del linguaggio sono minimi o assenti, per lo pi\u00f9 presenta l'olofrase tipica del periodo sensomotorio ma durante il periodo scolastico possono imparare a parlare e ad acquisire capacit\u00e0 per riconoscere parole semplici per i bisogni primari. Se opportunamente supportato, l'individuo pu\u00f2 acquisire una competenza basilare della cura di s\u00e9 e le capacit\u00e0 di svolgere attivit\u00e0 lavorative molto semplici in ambienti protetti e in presenza di personale specializzato. Il beneficio scolastico \u00e8 limitato all'insegnamento di materie prescolastiche. Sentendosi incapace di far fronte agli eventi, il soggetto pu\u00f2 soffrire di alcune forme di frustrazione. I casi gravi di autismo e la maggior parte dei malati di Sindrome di Rett sono cause non rare alla base di un ritardo mentale grave.\nRitardo mentale gravissimo.\nIl soggetto presenta una et\u00e0 mentale inferiore ai 2 anni e non \u00e8 in grado di svolgere le principali funzioni della vita quotidiana. La vita di relazione \u00e8 per lo pi\u00f9 ridotta. Linguaggio per lo pi\u00f9 assente o fortemente compromesso con non pi\u00f9 di 10/20 parole comprensibili con difficolt\u00e0. La necessit\u00e0 di sostegno \u00e8 pervasiva, occupa tutta la durata della vita e deve essere continua.\nLa disabilit\u00e0 intellettiva secondo il DSM-5.\nDefinizione diagnostica.\nLa quinta edizione del Manuale diagnostico e statistico dei disturbi mentali sostituisce il termine ritardo mentale con quello di \"disabilit\u00e0 intellettiva\". Non si fa pi\u00f9 riferimento al punteggio del QI per stabilire livelli di gravit\u00e0 del disturbo, ma questi sono definiti in base al funzionamento adattivo in tre diversi ambiti: concettuale, sociale e pratico. \nI criteri diagnostici dunque, pur rimanendo nella sostanza gli stessi, sono stati riformulati in questo modo:\nClassificazione.\nSono descritti quattro diversi livelli di gravit\u00e0 di disabilit\u00e0 intellettiva.\nDisabilit\u00e0 intellettiva lieve.\nDifficolt\u00e0 nell'apprendimento di abilit\u00e0 scolastiche come lettura, scrittura, calcolo, concetto del tempo e del denaro; negli adulti sono compromessi il pensiero astratto, la funzione esecutiva e la memoria a breve termine (ambito concettuale). L'individuo \u00e8 immaturo nelle interazioni sociali; la comunicazione e il linguaggio sono pi\u00f9 concreti rispetto a quanto atteso per l'et\u00e0; la capacit\u00e0 di giudizio sociale \u00e8 immatura e la persona \u00e8 a rischio di essere manipolata (ambito sociale). L'individuo pu\u00f2 avere maggior bisogno di supporto nelle attivit\u00e0 complesse della vita quotidiana come il fare acquisti, utilizzo dei trasporti, la gestione della casa e dei bambini (ambito pratico).\nDisabilit\u00e0 intellettiva moderata.\nNei bambini in et\u00e0 prescolare il linguaggio e le abilit\u00e0 prescolastiche si sviluppano lentamente; i progressi nelle abilit\u00e0 scolastiche si verificano lentamente e sono limitati rispetto ai coetanei e negli adulti si fermano a livello elementare (ambito concettuale). La capacit\u00e0 di relazione \u00e8 evidente, ma la capacit\u00e0 di giudizio sociale e di prendere decisioni \u00e8 limitata e il personale di supporto deve assistere la persona nelle decisioni della vita (ambito sociale). L'individuo pu\u00f2 prendersi cura dei bisogni personali, sebbene sia richiesto un lungo periodo di insegnamento affinch\u00e9 possa diventare indipendente; l'indipendenza lavorativa pu\u00f2 essere raggiunta in lavori che richiedono limitate abilit\u00e0 concettuali, ma \u00e8 necessario un notevole sostegno; possono essere sviluppate svariate capacit\u00e0 ricreative; in una minoranza significativa di individui \u00e8 presente un comportamento disadattivo che causa problemi sociali (ambito pratico).\nDisabilit\u00e0 intellettiva grave.\nIl raggiungimento di abilit\u00e0 concettuali \u00e8 limitato; l'individuo in genere comprende poco il linguaggio scritto o i concetti che comportano numeri, quantit\u00e0, tempo e denaro (ambito concettuale). Il linguaggio parlato limitato, l'eloquio pu\u00f2 essere composto da singoli parole o frasi e pu\u00f2 essere facilitato con l'aiuto di strumenti aumentativi; l'individuo comprende i discorsi templi e la comunicazione gestuale (ambito sociale). L'individuo richiede un sostegno in tutte le attivit\u00e0 della vita quotidiana e non pu\u00f2 prendere decisioni responsabili riguardo al proprio benessere; la partecipazione a compiti domestici, attivit\u00e0 ricreative e lavoro richiede assistenza continuativa; in una minoranza significativa di casi \u00e8 presente comportamento disadattivo, compreso autolesionismo (ambito pratico).\nDisabilit\u00e0 intellettiva estrema.\nL'individuo pu\u00f2 usare oggetti in modo finalizzato; possono essere acquisite determinate abilit\u00e0 visto-spaziali, come il confronto e la classificazione basati su caratteristiche fisiche, tuttavia concomitanti compromissioni motorie e sensoriali possono impedire l'uso funzionale degli oggetti (ambito concettuale). L'individuo ha una comprensione molto limitata della comunicazione simbolica nell'eloquio o nella gestualit\u00e0; pu\u00f2 comprendere alcuni gesti o istruzioni semplici; esprime i propri desideri ed emozioni principalmente attraverso la comunicazione non verbale non simbolica; concomitanti compromissioni sensoriali e fisiche possono impedire molte attivit\u00e0 sociali (ambito sociale). L'individuo \u00e8 dipendente dagli altri in ogni aspetto della cura fisica, della salute e della sicurezza quotidiane, sebbene possa essere in grado di partecipare ad alcune di queste attivit\u00e0. Compromissioni fisiche e sensoriali rappresentano ostacoli frequenti alla partecipazione ad attivit\u00e0 domestiche, ricreative e professionali; \u00e8 presente comportamento disadattivo in una minoranza significativa di casi (ambito pratico).\nCause.\nSolitamente sono distinguibili in:\nAl contrario di quanto \u00e8 solito pensare, nella maggior parte dei casi il ritardo mentale appartiene ad una categoria definita \"ritardo familiare\", ovvero non dipendente da deficit biologico bens\u00ec da una storia di ritardo in famiglia. In questi casi rimane impossibile determinare se il ritardo sia dovuto a cause ambientali (per esempio una situazione di povert\u00e0 continua che porta alla malnutrizione) oppure se dipenda da un vero e proprio fattore genetico.\nLinee di intervento psicoterapeutico-riabilitativo.\n\u0400 consigliabile intervenire attraverso:"}
{"id": "790259", "revid": "56620", "url": "https://it.wikipedia.org/wiki?curid=790259", "title": "Trl", "text": ""}
{"id": "790269", "revid": "123210326", "url": "https://it.wikipedia.org/wiki?curid=790269", "title": "Autoefficacia", "text": "Lautoefficacia (\"self-efficacy\" in inglese) \u00e8 un processo cognitivo chiave identificato dallo psicologo Albert Bandura per l'analisi dell'agentivit\u00e0 umana. Il contesto teorico entro cui questo costrutto si sviluppa \u00e8 la teoria sociale cognitiva. L'autoefficacia pu\u00f2 essere definita come una capacit\u00e0 generativa (che ha la funzione di organizzare elementi particolari) il cui scopo \u00e8 quello di orientare le singole sottoabilit\u00e0 cognitive, sociali, emozionali e comportamentali in maniera efficiente per assolvere a scopi specifici.\nPerch\u00e9 valutare l'autoefficacia.\nLe credenze delle persone riguardanti la propria efficacia nel gestire gli eventi influenzano le scelte, le aspirazioni, i livelli di sforzo, di perseveranza, la resilienza, la vulnerabilit\u00e0 allo stress ed in generale la qualit\u00e0 della prestazione. Indagare le convinzioni di autoefficacia personale relativamente ad un dato comportamento pu\u00f2 allora permettere di predire la condotta dell'individuo in quello specifico dominio comportamentale.\nLe convinzioni di efficacia esercitano la propria funzione agentica in modo diverso a seconda della tipologia d'azione analizzata: \nFonti esperienziali dell'autoefficacia.\nLe convinzioni riguardo alla propria efficacia personale costituiscono uno degli aspetti principali della conoscenza di s\u00e9. \nSecondo Bandura il senso di autoefficacia rispetto a una performance deriva dalle seguenti convinzioni di base: \nBandura identifica quattro fonti di informazioni principali per la costruzione dell'efficacia: \nOgni mezzo di influenza, sia esso sociale, cognitivo o affettivo, a seconda della sua natura, pu\u00f2 operare attraverso uno o pi\u00f9 di questi canali di informazione e costruzione dell'efficacia. \nBench\u00e9 ci siano alcuni processi cognitivi alla base dell'elaborazione aggregativa dei giudizi di efficacia a partire dalle sue fonti, la formazione di un'idea di s\u00e9 tiene conto delle possibili valutazioni altrui, e pu\u00f2 risultare potenzialmente pericolosa per l'autostima, ed instaurare dinamiche distorcenti a scopo difensivo.\nOltre all'effetto di distorsione dei giudizi legato agli stati emotivi le persone mostrano capacit\u00e0 cognitive di integrare informazioni multidimensionali limitate. La capacit\u00e0 di selezionare, ponderare, e integrare le informazioni di efficacia rilevanti, migliora con lo sviluppo delle abilit\u00e0 autoregolatorie. In questo senso la verifica delle proprie capacit\u00e0 autovalutative richiede non solo la conoscenza delle proprie capacit\u00e0, ma anche la comprensione dei tipi di abilit\u00e0 richiesti per la specifica prestazione.\nSviluppo delle convinzioni di autoefficacia.\nBandura (1997) definisce una metodologia di sviluppo delle convinzioni di autoefficacia: \nMisura delle convinzioni di autoefficacia.\nLa valutazione del senso di autoefficacia \u00e8 operativamente definita dalla misura delle credenze ad esso associate. La scala Likert rappresenta uno strumento chiave nella sua misurazione attraverso strumenti carta - matita. La metodologia standard di misurazione delle convinzioni di efficacia, prevede che gli item (vedi psicometria) descrivano compiti di diverso livello e complessit\u00e0, e che le persone valutino la forza della loro convinzione di saper fare le attivit\u00e0 richieste ed implicate. Le convinzioni sono chiaramente espresse in termini di \"so fare\".\nBandura suggerisce di registrare la forza delle convinzioni di autoefficacia su una scala a 100 punti che, con intervalli a 10 passi, parte da 0 (\"non lo so fare\") e arriva alla sicurezza totale (100: \"sono certo di saperlo fare\"). Le scale di misura dell'efficacia sono unipolari e vanno da 0 a 100, il massimo di livello di forza. Non includono numeri negativi poich\u00e9 non \u00e8 possibile ipotizzare una gradazione pi\u00f9 bassa dell'incapacit\u00e0 totale. Per ottenere un indice della forza del senso di efficacia nell'ambito delle attivit\u00e0 in esame, \u00e8 sufficiente costruire una media degli item somministrati (vedi psicometria).\nBandura propone una metodologia di misura dell'autoefficacia legata ad un livello intermedio di specificit\u00e0 nei confronti dell'azione, proponendo la focalizzazione degli item su una categoria di prestazioni all'interno dello stesso ambito di attivit\u00e0. L'autore mette inoltre in evidenza come il livello ottimale di generalit\u00e0 della valutazione varia (1) a seconda di ci\u00f2 che si vuole predire, (2) in base a quanto si conoscono anticipatamente le richieste della situazione. Se lo scopo \u00e8 predire un particolare livello di prestazione in una situazione data e conosciuta, la misura ottimale sar\u00e0 molto specifica, poich\u00e9 ottimizzer\u00e0 la varianza spiegata. Al contrario, quando la situazione in cui \u00e8 richiesta la performance \u00e8 meno stabile e strutturata, \u00e8 richiesto un livello di maggiore generalit\u00e0. Le persone giudicano infatti la loro efficacia rispetto ad una gamma differenziata di richieste poste dal compito entro un dato contesto.\nPer sviluppare un coerente strumento di misura delle convinzioni di efficacia che tenga conto sia della multidimensionalit\u00e0 (vedi Scala Likert) che della contesto-specificit\u00e0 (vedi teoria sociale cognitiva) di questo costrutto, risulta necessaria un'esplicita analisi concettuale dei requisiti chiave nell'attivit\u00e0 oggetto d'analisi. Lo scopo di tale ricerca preliminare \u00e8 l'identificazione delle caratteristiche che permettono lo svolgimento delle attivit\u00e0 non occasionalmente, ma regolarmente, anche in presenza di condizioni ostili, in modo tale da comprendere gli elementi che portano alla prestazione eccellente. Uno spunto operativo sulle indagini preliminari per la costruzione di scale di valutazione dell'autoefficacia autoregolatoria, pu\u00f2 consistere nel domandare alle persone di descrivere i fattori che rendono loro difficile eseguire regolarmente l'attivit\u00e0 richiesta.\nBandura sottolinea infine come, se si limita la misura all'utilizzo di item fortemente correlati tra loro, si ottengano scale che misurino in modo ridondante soltanto un segmento del senso di efficacia. In questo senso l'autore afferma che un solido schema concettuale nella costruzione degli item pu\u00f2 aiutare a verificare la struttura delle convinzioni di efficacia relativamente alla prestazione che si vuole predire."}
{"id": "790270", "revid": "767487", "url": "https://it.wikipedia.org/wiki?curid=790270", "title": "La fine del lavoro", "text": "La fine del lavoro, il declino della forza lavoro globale e l'avvento dell'era post-mercato \u00e8 un noto saggio di economia scritto da Jeremy Rifkin e pubblicato in Italia da Baldini&amp;Castoldi nel 1995 e successivamente da Oscar Mondadori nel 2002.\nLa tesi dell'autore.\nNella parte iniziale del libro l'autore espone la sua tesi: prima delle rivoluzioni industriali, pi\u00f9 del 90% della popolazione americana si occupava di agricoltura.\nNella prima rivoluzione industriale grandi masse di lavoratori lasciano l'agricoltura per andare ad operare nelle fabbriche. Attualmente solo il 3% della popolazione si occupa di agricoltura, ma grazie alle macchine agricole, la domanda \u00e8 ampiamente soddisfatta dalla copiosa produzione.\nNella seconda rivoluzione industriale, le macchine e l'automazione prendono il posto dell'uomo nell'industria manufatturiera, e le masse di lavoratori lasciano le fabbriche per spostarsi nel terziario ed adottare il computer come strumento di lavoro.\nOra siamo nel corso di una terza rivoluzione industriale, nella quale l'incredibile progressione della potenza di calcolo dei moderni elaboratori, pone in esubero un crescente numero di lavoratori.\nA seguito di questo, la realt\u00e0 che l'autore vuole evidenziare \u00e8 che le masse di lavoratori che escono dal terziario, entrano a far parte del mondo della disoccupazione.\nLa trattazione.\nLa tesi appena esposta, viene sviluppata nel libro con numerosi esempi ed approfondimenti che spaziano in tutti i settori merceologici. Viene fornita una valutazione degli impatti sociali ed economici delle rivoluzioni industriali passate e di quella in corso e viene affrontata la tematica della instabilit\u00e0 dei posti di lavoro odierni e la conseguente insicurezza dei lavoratori.\nDi grande efficacia \u00e8 la sezione del libro che illustra la attuale necessit\u00e0 nel mondo della produzione, di un minor numero di lavoratori, ma con elevata specializzazione. Per illustrare questo concetto, l'autore ripercorre il passaggio dalla catena di montaggio della Ford dei primi decenni del XX secolo, alla \"lean production\" (produzione leggera e flessibile) della Toyota degli anni settanta.\nNella catena di montaggio, ogni operaio si occupava di un ruolo ripetitivo, ed a bassa specializzazione. La catena produceva un solo modello di autoveicolo, ed il passaggio ad un nuovo modello richiedeva un ingente investimento sulla catena di montaggio. Data la complessit\u00e0 della catena di montaggio, i guasti dei singoli stadi di lavorazione erano frequenti ed avevano importanti ripercussioni sul numero di autoveicoli prodotti per unit\u00e0 di tempo.\nNella lean production le autovetture sono costruite da sofisticati robot guidati da un numero limitato di tecnici con elevata specializzazione. Il passaggio ad un nuovo modello di autoveicolo richiedeva una pi\u00f9 semplice riprogrammazione delle macchine. Il controllo sulla qualit\u00e0 era ed \u00e8 pi\u00f9 accurato ed i guasti nella produzione sono meno frequenti e con minori rallentamenti nel numero di autovetture prodotte.\nLa richiesta di lavoratori specializzati pone anche il problema di avere pochi lavoratori sovraccarichi di lavoro, e molti altri disoccupati o sottoccupati.\nLe soluzioni proposte.\nIl libro \u00e8 scritto in modo chiaro, la lettura \u00e8 scorrevole e mai impegnativa grazie alle straordinarie capacit\u00e0 di comunicazione dell'autore. La visione apparentemente negativa e pessimistica della situazione attuale lascia il posto a dei messaggi di speranza nei capitoli finali del libro.\n\u00c8 evidente la necessit\u00e0 di ridurre l'orario di lavoro al fine di dare lavoro a pi\u00f9 persone possibile. L'autore prospetta inoltre una riconsiderazione della globalizzazione dell'economia, e la rivalutazione del terzo settore, ovvero il no-profit applicato ai servizi di utilit\u00e0 sociale."}
{"id": "790271", "revid": "640277", "url": "https://it.wikipedia.org/wiki?curid=790271", "title": "Stanley Miller", "text": "\u00c8 noto per i suoi studi nel campo dell'origine della vita, e in modo particolare per l'esperimento di Miller-Urey che dimostr\u00f2 che dei composti organici possono essere creati da processi chimici abbastanza semplici a partire da sostanze inorganiche. Per svolgere l'esperimento, Miller ricre\u00f2 le condizioni ambientali che si supponeva esistessero al tempo della Terra primordiale.\nVita e carriera.\nStanley Miller studi\u00f2 all'Universit\u00e0 di Berkeley, conseguendo il bachelor nel 1951, e all'Universit\u00e0 di Chicago dove consegu\u00ec il Ph.D. in chimica nel 1954. A Chicago fu allievo di Harold Urey.\nMiller continu\u00f2 le sue ricerche presso il California Institute of Technology (1954\u20131955) e quindi pass\u00f2 al dipartimento di biochimica della Columbia University a New York, dove lavor\u00f2 per i successivi cinque anni. Torn\u00f2 poi in California dove divenne \"assistant professor\" (1960\u20131962), \"associate professor\" (1962\u20131968), e quindi professore di chimica all'Universit\u00e0 della California a San Diego (dal 1968).\nLavor\u00f2 nel campo dell'origine della vita (\u00e8 considerato un pioniere nel campo dell'esobiologia), della presenza in natura dei clatrati idrati e dei meccanismi generali dell'anestesia. Fu membro della National Academy of Science e ricevette la Oparin Medal per i suoi importanti contributi nel campo dell'origine della vita. Nel 1828 Friedrich W\u00f6hler aveva sintetizzato l'urea, che \u00e8 una molecola organica e che precedentemente si pensava potesse essere prodotta solo da organismi viventi. L'esperimento di Miller-Urey and\u00f2 oltre mostrando che delle biomolecole di base possono formarsi attraverso semplici processi fisici. Negli anni 1950 Urey presumeva che l'atmosfera della Terra primordiale fosse simile a quella presente oggi su Giove, cio\u00e8 ricca di ammoniaca, metano e idrogeno. Miller, lavorando nel suo laboratorio all'Universit\u00e0 di Chicago, dimostr\u00f2 che tali composti, se sottoposti a una sorgente di energia come, per esempio, una scarica elettrica, possono reagire con l'acqua per produrre gli amminoacidi essenziali per la formazione della materia vivente: idee simili erano state avanzate dal chimico russo Aleksandr Oparin e dallo scienziato britannico J.B.S. Haldane fin dagli anni '20. Miller riconobbe fondate alcune obiezioni all'ipotesi che l'atmosfera primordiale potesse essere riducente tanto quanto assumevano lui e Urey.\nNel 2008 altri ricercatori ripresero gli studi di Miller usando attrezzature pi\u00f9 moderne e sensibili. Gli esperimenti includevano simulazioni precedentemente non fatte, ad esempio con i gas rilasciati durante esplosioni vulcaniche. Le analisi success\u00ecve individuarono la presenza di ulteriori amminoacidi e di altre sostanze di interesse."}
{"id": "790272", "revid": "125137007", "url": "https://it.wikipedia.org/wiki?curid=790272", "title": "Omicidio di Andrea Campagna", "text": "L'omicidio di Andrea Campagna fu commesso a Milano il 19 aprile 1979 durante gli anni di piombo e vide come vittima Andrea Campagna (nato a Sant'Andrea Apostolo dello Ionio il 18 agosto 1954), agente di Pubblica Sicurezza in servizio presso la DIGOS del capoluogo lombardo e ucciso in un attentato in seguito rivendicato dai Proletari Armati per il Comunismo.\nL'attentato e le indagini.\nCampagna fu ucciso al termine del suo turno di servizio, intorno alle 14 del 19 aprile 1979, in un agguato in via Modica, alla Barona, di fronte al portone dell'abitazione della sua fidanzata, mentre si accingeva a salire sulla propria autovettura per accompagnare il suo futuro suocero al lavoro. Atteso da un gruppo terroristico, fu raggiunto da cinque colpi di rivoltella, che la stampa rifer\u00ec essere calibro .38 corazzato; gli attentatori si allontanarono poi su di una Fiat 127. La successiva rivendicazione fu a opera dei Proletari Armati per il Comunismo (PAC). Nella rivendicazione si parl\u00f2 di Campagna come \u00abtorturatore di proletari\u00bb anche se in realt\u00e0 l'agente svolgeva mansioni da autista presso la DIGOS di Milano.\nGli investigatori collegarono l'omicidio di Campagna a quello di Pierluigi Torregiani in quanto ritennero verosimile che i PAC avessero associato l'agente ucciso al caso, essendo questi stato ripreso dalle telecamere della televisione sulla scena dell'arresto di alcuni presunti responsabili del delitto Torregiani, poi rivelatisi estranei al fatto. Diverse altre rivendicazioni dell'attentato a Campagna giunsero ai giornali, ma una nuova rivendicazione dei PAC risult\u00f2 la pi\u00f9 attendibile perch\u00e9 essi fornirono particolari \u2013 noti solo agli inquirenti \u2013 sull'arma da fuoco usata; infatti, contrariamente a quanto diffuso inizialmente dai \"media\", il calibro usato dal gruppo di fuoco non era il .38 special, ma il .357 Magnum.\nIn un'operazione del giugno successivo la polizia procedette all'arresto di circa quaranta persone sospette in varie parti d'Italia; a Milano furono rinvenute diverse armi tra cui una calibro .357 che fece supporre un collegamento sia tra i casi Torregiani e Campagna e il caso Santoro, maresciallo degli agenti di custodia ucciso a Udine. Durante un'udienza del processo Torregiani nel 1981, alcuni pentiti dichiararono di ritenere che un elemento del gruppo di fuoco che uccise Torregiani era comune a entrambi gli omicidi. Le affermazioni trovarono successivo riscontro nelle dichiarazioni di altri due pentiti, Pietro Mutti e Sante Fatone, che nel processo sulle attivit\u00e0 terroristiche dei PAC a Milano confermarono le responsabilit\u00e0 di diversi imputati.\nLa sentenza giunse nel 1985 e fu di ergastolo per Claudio Lavazza, Paola Filippi, Luigi Bergamin, Gabriele Grimaldi e Cesare Battisti (quest'ultimo condannato in contumacia, in quanto bench\u00e9 arrestato nel corso della citata retata del giugno 1979 nell'appartamento dove fu rinvenuta la .357 Magnum e condannato a 13 anni per il concorso nell'omicidio Torregiani, partecipazione a banda armata e detenzione illegale di armi da fuoco fu liberato dalla detenzione nel carcere di Frosinone nell'ottobre 1981 da un gruppo armato, di cui faceva parte una donna, rivelatasi poi essere la fidanzata dello stesso Battisti, che aveva fatto irruzione nella struttura di sicurezza); trent'anni furono inflitti ad altri cinque imputati, mentre Mutti e Fatone ricevettero forti sconti di pena e furono condannati a rispettivamente nove anni e mezzo e nove anni di reclusione. Battisti fu l'esecutore materiale del delitto. Bergamin, come concorrente, ebbe la pena ridotta in appello, e, latitante in Francia (come Battisti per un lungo periodo), ottenne la prescrizione nel 2021. Paola Filippi, avendo ottenuto la cittadinanza francese, non fu estradata.\nRiconoscimenti postumi.\nA Campagna fu intitolata la Scuola allievi agenti di Polizia sita in Vibo Valentia e una strada nel comune di Sant'Andrea Apostolo dello Ionio, suo paese natale. Una lapide fu posta dall'Associazione Nazionale Partigiani d'Italia a Milano sul luogo dell'attentato, insieme a una targa in un monumento nella vicina Piazza Miani. Il 24 settembre 2004 gli \u00e8 stata conferita medaglia d'oro al merito civile alla memoria con la motivazione: \"\u00abMentre si accingeva a salire sulla propria autovettura dopo aver espletato il turno di servizio, veniva mortalmente raggiunto da numerosi colpi di arma da fuoco esplosigli contro in un vile agguato, rivendicato poi da un gruppo terroristico. Mirabile esempio di elette virt\u00f9 civiche ed alto senso del dovere. 19 aprile 1979 - Milano\u00bb.\" Il 13 maggio 2010 la Prefettura di Catanzaro confer\u00ec a Campagna la Medaglia d'oro vittime del terrorismo.\nInoltre, con delibera della Giunta Comunale di Milano n\u00b0 309 del 17 febbraio 2012, fu intitolato a Campagna il Parco Teramo Barona; la manifestazione pubblica di intitolazione avvenne il 21 aprile successivo. \nIl Comune di Roma ha deliberato l'intitolazione del Parco Meda ad Andrea Campagna. Il Parco si trova in Via Filippo Meda n. 140 (quartiere Pietralata). L'intitolazione, che ha avuto luogo il 30 novembre (giorno di Sant'Andrea Apostolo) 2013, ha visto la partecipazione dell'allora Sindaco di Roma Ignazio Marino.\nIl 22 maggio 2015 presso la Questura di Milano in Via Fatebenefratelli 11 viene inaugurata a suo nome dal Questore di Milano una sala riunioni nel reparto DIGOS."}
{"id": "790277", "revid": "1480390", "url": "https://it.wikipedia.org/wiki?curid=790277", "title": "Municipio di Dublino", "text": "Il Municipio di Dublino (\"Dublin City Hall\" in inglese), originariamente chiamata \"Royal Exchange\", \u00e8 un edificio di Dublino, in Irlanda, costruito tra il 1769 ed il 1779 sui progetti dell'architetto Thomas Cooley ed \u00e8 un particolare esempio dell'architettura del XVIII secolo, oltre che il luogo tradizionale dell'amministrazione cittadina.\nIl palazzo \u00e8 situato all'inizio di \"Parliament Street\", nel sud della citt\u00e0, accanto al Castello di Dublino, il quale \u00e8 stato il centro del governo britannico in Irlanda fino al 1922."}
{"id": "790281", "revid": "129159", "url": "https://it.wikipedia.org/wiki?curid=790281", "title": "Item", "text": ""}
{"id": "790288", "revid": "78273", "url": "https://it.wikipedia.org/wiki?curid=790288", "title": "Uml", "text": ""}
{"id": "790295", "revid": "339392", "url": "https://it.wikipedia.org/wiki?curid=790295", "title": "M45 SLBM", "text": ""}
{"id": "790296", "revid": "599013", "url": "https://it.wikipedia.org/wiki?curid=790296", "title": "Vcf", "text": ""}
{"id": "790299", "revid": "94902", "url": "https://it.wikipedia.org/wiki?curid=790299", "title": "Ritmi circadiani", "text": ""}
{"id": "790300", "revid": "767487", "url": "https://it.wikipedia.org/wiki?curid=790300", "title": "Jeff &quot;Tain&quot; Watts", "text": "Biografia.\nDurante la sua carriera ha suonato con grandi jazzisti della scena contemporanea come Wynton Marsalis, Branford Marsalis, Betty Carter, Michael Brecker, Kenny Kirkland e molti altri.\nCollegamenti esterni.\nSito Ufficiale"}
{"id": "790301", "revid": "9536", "url": "https://it.wikipedia.org/wiki?curid=790301", "title": "Li Liweng", "text": ""}
{"id": "790306", "revid": "26891", "url": "https://it.wikipedia.org/wiki?curid=790306", "title": "Fiat CR.25", "text": ""}
{"id": "790307", "revid": "123330347", "url": "https://it.wikipedia.org/wiki?curid=790307", "title": "Romanina", "text": "Romanina \u00e8 la zona urbanistica 10G del Municipio Roma VII di Roma Capitale.\nSi estende sulla zona Z. XVI Torrenova.\nIl toponimo indica anche una frazione di Roma Capitale.\nGeografia fisica.\nTerritorio.\n\u00c8 situata a sud-est della capitale, esternamente e a ridosso del Grande Raccordo Anulare, tra la via Tuscolana e l'A1 Autostrada del Sole.\nLa zona urbanistica confina:\nStoria.\nNata come zona rurale (zona \"O\" 60 A-B e conosciuta in precedenza come Borgata La Romanina) \u00e8 oggi caratterizzata da una forte espansione urbanistica residenziale e, soprattutto, direzionale e commerciale, con un'alta concentrazione di centri commerciali.\nDal 1982, fino al 2018, \u00e8 stata sede dell'Universit\u00e0 degli Studi di Roma Tor Vergata.\nInfrastrutture e trasporti.\nStrade.\nL'universit\u00e0 e l'area commerciale della Romanina sono raggiungibili dall'uscita 20 \"La Romanina\" del GRA."}
{"id": "790308", "revid": "124084970", "url": "https://it.wikipedia.org/wiki?curid=790308", "title": "Vei", "text": ""}
{"id": "790314", "revid": "486946", "url": "https://it.wikipedia.org/wiki?curid=790314", "title": "Basilica del Laterano", "text": ""}
{"id": "790316", "revid": "125678825", "url": "https://it.wikipedia.org/wiki?curid=790316", "title": "Arthur Cecil Pigou", "text": "Biografia.\nStudente alla celebre Harrow School di Londra, si iscrisse successivamente al King's College di Cambridge, dove fu allievo di Alfred Marshall. Lo stesso Pigou, qualche tempo dopo, sostitu\u00ec proprio Marshall alla cattedra di economia politica. Collaboratore economico del Regno Unito, fu uno dei primi sostenitori delle \"income tax\" (imposte sul reddito delle persone fisiche). Negli anni '20 contribu\u00ec a stimolare ed affrontare il perpetuo dibattito sulle opere pubbliche e sui programmi per lo sviluppo dei servizi sociali a vantaggio della piena occupazione.\nPigou fu pioniere dell'economia del benessere: le \"imposte pigouviane\" (dette anche pigoviane), tasse utilizzate per correggere le esternalit\u00e0 negative, furono denominate cos\u00ec in suo onore. Fu professore di economia politica all'Universit\u00e0 di Cambridge dal 1908 al 1943. Nel 1920 diede alla luce la sua opera pi\u00f9 famosa ed influente: \"The Economics of Welfare\", ovvero l'economia del benessere. Nel 1955 ricevette dall'Accademia dei Lincei il Premio Feltrinelli Internazionale per le Scienze economiche e sociali.\nPigou fu un grande amico di John Maynard Keynes, che support\u00f2 finanziariamente quando quest'ultimo lavorava alla teoria della probabilit\u00e0. Sebbene le loro idee in campo economico fossero differenti, la loro amicizia non fu mai messa in discussione, data la stima reciproca di cui godevano. Amante della montagna e dell'alpinismo, inizi\u00f2 ad esso molti amici, tra cui Wilfrid Noyce, scrittore e scalatore che avrebbe fatto parte nel 1953 della celebre spedizione inglese che per prima giunse sulla vetta del Monte Everest (8.848 metri)."}
{"id": "790320", "revid": "599013", "url": "https://it.wikipedia.org/wiki?curid=790320", "title": "Vip", "text": ""}
{"id": "790323", "revid": "438678", "url": "https://it.wikipedia.org/wiki?curid=790323", "title": "United 93", "text": "United 93 \u00e8 un film del 2006 scritto e diretto da Paul Greengrass, nominato agli Oscar per la miglior regia e il miglior montaggio, e vincitore di due BAFTA nella medesima categoria. Il film racconta i fatti accaduti sul volo United Airlines 93, dirottato l'11 settembre 2001 nel corso dell'attacco terroristico che ha coinvolto il World Trade Center e il Pentagono. L'aereo in questione non raggiunse il suo obiettivo grazie alla ribellione dei passeggeri che costrinsero il terrorista che si trovava ai comandi a farlo precipitare; il film tenta cos\u00ec di fare un resoconto quanto pi\u00f9 fedele possibile a questa versione. I produttori hanno dichiarato di aver lavorato al film in stretta collaborazione con i familiari di tutti i passeggeri coinvolti nella vicenda.\nTrama.\nLa mattina dell'11 settembre 2001 il terrorista Ziyad Jarrah recita le ultime preghiere del Corano nella sua stanza d'albergo assieme ai dirottatori Ahmed al-Haznawi, Ahmed al-Nami e Saeed al-Ghamdi. Dopo essersi rasati, i dirottatori si recano all'Aeroporto internazionale di Newark Liberty e, saliti a bordo del volo United Airlines 93, un Boeing 757 diretto a San Francisco, insieme ai 33 passeggeri e ai 7 membri dell'equipaggio, sono costretti ad attendere la partenza con oltre 40 minuti di ritardo, a causa della congestione del traffico aereo.\nNel frattempo, al Centro FAA di Boston, un controllore ascolta uno strano messaggio di Mohamed Atta proveniente dal volo American Airlines 11 che afferma: \u00abAbbiamo alcuni aerei, se state tranquilli andr\u00e0 tutto bene. Stiamo tornando all'aeroporto\u00bb. I controllori comprendono che l'aereo \u00e8 stato dirottato e che il Boeing 767 ha virato in direzione di New York. Circa 18 minuti pi\u00f9 tardi, il volo 11 si schianta contro la Torre Nord del World Trade Center, ma i controllori non si rendono immediatamente conto dello schianto.\nPoco dopo viene dirottato anche il volo United Airlines 175, un altro Boeing 767, che sta virando anch'esso in direzione di New York. I controllori vengono a conoscenza del dirottamento di quest'ultimo e comprendono che si tratta di un dirottamento multiplo. Contemporaneamente viene dirottato anche il volo American Airlines 77, un Boeing 757. Pi\u00f9 tardi i controllori della FAA e del Northeast Air Defense Sector assistono sbigottiti allo schianto del volo 175 contro la Torre Sud in diretta televisiva dalla CNN. Il dirigente operativo della FAA Ben Sliney decide allora di chiudere tutto lo spazio aereo su tutto il territorio americano, mentre il NEADS cerca inutilmente di inviare i caccia F-16 per intercettare altri aerei dirottati.\nAlle 09:23 i piloti LeRoy Homer Jr. e Jason Dahl ricevono una comunicazione da parte della United Airlines: \u00abAttenzione alle intrusioni in cabina. Due aerei hanno colpito il World Trade Center\u00bb. Poco dopo al-Haznawi entra nella toilette dell'aereo, dove assembla una bomba e la nasconde sotto la giacca. Alle 09:28 i terroristi entrano in azione anche sul volo 93: al-Ghamdi, armato di un coltello, prende in ostaggio la hostess Deborah Welsh, mentre al-Haznawi accoltella Mark Rothenberg, poi si toglie la giacca e fa mostrare la bomba ai passeggeri. Ziad e Saeed, mentre gli altri dirottatori spostano i passeggeri dalla cabina di prima classe, tra cui Tom Burnett e Mark Bingham, penetrano nella cabina di pilotaggio e uccidono Homer e Dahl, prendendo infine il controllo dell'aereo. Prima di essere ucciso, Dahl fa appena in tempo a inviare accidentalmente un messaggio al Centro FAA di Cleveland urlando: \u00abFuori di qui, fuori di qui\u00bb. Poco tempo dopo, Saeed uccide Welsh, e alle 9:35 Ziad fa virare l'aereo verso est, in direzione di Washington.\nPi\u00f9 tardi, alle 09:37, il volo 77 si schianta contro il Pentagono. Contemporaneamente sul volo 93 i passeggeri, tra cui Jeremy Glick e Todd Beamer, iniziano a telefonare alle loro famiglie attraverso telefoni di bordo GTE avvertendoli del dirottamento. Dopo aver ricevuto la notizia degli attacchi suicidi contro il World Trade Center e il Pentagono, i passeggeri del volo 93 si rendono conto che anche l'aereo su cui si trovano andr\u00e0 a schiantarsi da qualche parte, e quindi decidono di organizzare una ribellione per prendere il controllo dell'aereo. Tom si rifugia nel fondo dell'aereo e raduna Mark, Jeremy, Todd, scoprendo inoltre che uno dei passeggeri, Donald Greene \u00e8 un esperto pilota di aerei monomotori e afferma che prover\u00e0 a far atterrare l'aereo sano e salvo.\nAlle 09:57 i passeggeri, dopo aver dato l'ultimo addio alle loro famiglie, danno inizio alla rivolta: al-Haznawi viene malmenato e ucciso da Mark a colpi di estintore, dopodich\u00e9 Louis Nacke gli sottrae la bomba scoprendo che \u00e8 finta. Contemporaneamente al-Nami avverte Saeed e Ziad della ribellione e cerca di fermare i passeggeri con un carrello delle vivande, uno spray irritante e un estintore, ma viene catturato, immobilizzato e strangolato da Jeremy. Ziad intanto scuote di continuo l'aereo per impedire ai passeggeri di entrare nella cabina, ma nonostante ci\u00f2 i passeggeri riescono a entrare sfondando la porta col carrello delle vivande, ma nel tentativo di prendere i comandi, Ziad decide di far schiantare l'aereo facendolo capovolgere a testa in gi\u00f9. Il film termina con l'aereo che si schianta su un prato a nord di Shanksville, in Pennsylvania, mandando l'immagine a nero. Durante i titoli di coda appaiono una serie di didascalie che riguardano le reazioni del governo degli Stati Uniti, la durata della chiusura dello spazio aereo e l'eroica rivolta dei passeggeri del volo 93, i quali col loro sacrificio e il loro coraggio, anche se non hanno impedito del tutto lo schianto dell'aereo a Shanksville, riuscirono a scongiurare l'attentato contro un edificio di Washington, ad esempio il Campidoglio o la Casa Bianca.\nProduzione.\nIn un primo momento la sequenza introduttiva si chiudeva con la didascalia \"America's war on terror had begun\" (in italiano: \"La guerra dell'America al terrore ha inizio\"), ma fu poi sostituita dalla didascalia \"Dedicated to the memory of all those who lost their lives on September 11, 2001\" (in italiano \"Dedicato a quanti hanno perso la vita l'11 settembre 2001\").\nCast.\nIl film \u00e8 il primo contributo hollywoodiano ad aver tratto dai fatti dell'11 settembre 2001 il proprio sviluppo narrativo. I passeggeri sono interpretati nel film da attori professionisti (ad esempio Tom Burnett \u00e8 interpretato da Christian Clemenson, apparso in \"Veronica Mars\"), ma un assistente di volo, due piloti e altri membri del personale della United Airlines sono interpretati da veri dipendenti della compagnia di volo. Inoltre, alcune delle persone che hanno effettivamente preso parte alla vicenda interpretano s\u00e9 stessi nel progetto cinematografico, come Ben Sliney, dirigente dell'Amministrazione dell'Aviazione Federale statunitense.\nSceneggiatura.\nI dialoghi fra i passeggeri sono in gran parte il frutto delle prove di Greengrass con il cast del film e sono basati sui faccia a faccia fra gli attori e i familiari dei reali protagonisti della vicenda.\nUn'altra scelta originale \u00e8 quella di mantenere l'anonimato su gran parte dei passeggeri. Si vuole in questo modo enfatizzare lo sforzo collettivo, senza far prevalere alcun eroismo individuale; ma si vuole anche rendere la situazione con il massimo di realismo possibile, considerando che chi si trovava su quell'aereo con ogni probabilit\u00e0 non ha mai conosciuto il nome dei propri compagni di viaggio. D'altro canto, il desiderio di realismo si coglie anche dalla tipologia dei dialoghi, pi\u00f9 tecnici che enfaticamente teatrali.\nRegia.\nLe riprese sono state fatte con una camera a mano, per la sua versatilit\u00e0 e immediatezza, e si sono svolte su un vecchio Boeing 757 che aveva viaggiato per la MyTravel Airways, mentre la \"Flightdeck solutions\" si \u00e8 occupata della cabina di pilotaggio. Il tutto \u00e8 stato allestito presso i Pinewood Studios, vicino a Londra, sia per ragioni economiche che per preservare gli attori dall'esame minuzioso cui sarebbero stati sottoposti dal pubblico statunitense.\nContesto storico.\nIl volo United Airlines 93 era un Boeing 757-222 che volava regolarmente dall'Aeroporto Internazionale di Newark (Newark, New Jersey) all'Aeroporto Internazionale di San Francisco, in coincidenza con un altro velivolo diretto poi all'Aeroporto Internazionale di Narita (Tokyo, Giappone).\nL'11 settembre 2001 il velivolo \u00e8 stato coinvolto nel quadruplo dirottamento che ha portato al crollo delle Torri Gemelle del World Trade Center e di parte della facciata del Pentagono. Il volo United Airlines 93, diretto verso la capitale statunitense, fu l'unico a non raggiungere l'obiettivo, schiantandosi vicino Shanksville nella Contea di Somerset, in Pennsylvania, a circa 150 miglia a nord-ovest di Washington. In tutto morirono, oltre i 4 dirottatori,\n33 passeggeri e 7 membri dell'equipaggio e non ci furono superstiti.\nDistribuzione.\n\"United 93\" \u00e8 stato presentato nell'aprile del 2006 al Tribeca Film Festival di New York, un festival fondato per celebrare la metropoli statunitense quale punto di riferimento per le produzioni cinematografiche e contribuire alla ripresa di Manhattan. Per mostrare il loro sostegno alla pellicola, molti dei familiari dei passeggeri a bordo del volo hanno presenziato alla \"premi\u00e8re\" del film.\nL'uscita nelle sale \u00e8 avvenuta il 28 aprile 2006 negli Stati Uniti e il 10% dei ricavi del primo week-end \u00e8 stato devoluto in favore di un monumento in memoria delle vittime. Fino all'inizio del marzo 2007 il film ha incassato 31,4 milioni di dollari negli Stati Uniti, 76,2 milioni in tutto il mondo.\nCensura.\nLa MPAA ha dato alla pellicola un rating \"R\" per \u00abil linguaggio e alcune intense scene di terrore e violenza\u00bb. A nulla \u00e8 valso l'appello della Universal Pictures contro la valutazione."}
{"id": "790330", "revid": "767487", "url": "https://it.wikipedia.org/wiki?curid=790330", "title": "Half Nelson", "text": "Half Nelson \u00e8 un film del 2006 diretto da Ryan Fleck e interpretato da Ryan Gosling, che per il ruolo del professore di storia tossicodipendente ha vinto svariati premi ed ha ottenuto la nomination all'Oscar come miglior attore protagonista.\nTrama.\nDan Dunne \u00e8 un giovane professore di storia e basket in una scuola di periferia. Dan cerca di stimolare i suoi alunni a cercare uno stile di vita migliore, ma i suoi tentativi risultano vani quando una sua alunna, Drey, scopre la sua tossicodipendenza.Tra i due si crea un rapporto speciale, che va oltre quello tra alunna e coach, e i due diventano molto amici. Entrambi con dei problemi, Dan \u00e8 un tossico con una storia sentimentale finita male che passa le notti nei bar ubriacandosi, mentre Drey, con una figura materna poco presente per via del lavoro e un fratello in galera per spaccio di droga.\nDistribuzione.\nPresentato in concorso al Festival di Locarno, il film ha vinto il premio speciale della giuria."}
{"id": "790334", "revid": "53508", "url": "https://it.wikipedia.org/wiki?curid=790334", "title": "Periodo degli Stati Combattenti", "text": "Con Stati combattenti o Regni combattenti () si indica il periodo storico cinese che va dal 453 a.C. al 221 a.C.\nIl periodo degli stati combattenti vide numerosi stati - Han, Wei, Zhao, Qi, Qin, Yan e Chu - combattersi la supremazia nell'antica Cina. \nAd imporsi fu lo Stato di Qin, che per raggiungere questo scopo ricorse ad ogni mezzo, dallo scontro militare alla manovra diplomatica, dall'inganno all'assassinio degli avversari.\nLa fase conclusiva del processo di unificazione ebbe inizio con l'ascesa al trono di Qin del re Ying Zheng nel 246 a.C., sovrano dalle rare capacit\u00e0 organizzative e dall'eccezionale senso strategico, che conquist\u00f2 nell'ordine: Han (230 a.C.), Wei (225 a.C.), Chu (223 a.C.), Zhao e Yan (222 a.C.) e Qi nel 221 a.C. unificando cos\u00ec la Cina e dando inizio alla dinastia Qin. Yin Zheng si rinomin\u00f2 Qin Shihuangdi, nome che si richiamava agli antichi sovrani mitici.\nIl Periodo dei regni combattenti vide il fiorire della lavorazione del ferro, che sostitu\u00ec il bronzo nelle armi. La sfera d'influenza della cultura cinese si allarg\u00f2 ad aree come lo Shu (l'attuale Sichuan) e lo Yue (l'odierno Zhejiang). Le scuole filosofiche pi\u00f9 importanti, come il confucianesimo, il taoismo e il moismo subirono varie elaborazioni e se ne aggiunsero altre, come il legismo formulato da Han Feizi, dando vita alle Cento scuole di pensiero. \nDivisione dello stato di Jin.\nDurante il Periodo delle primavere e degli autunni, lo stato di Jin era lo Stato pi\u00f9 potente della Cina, ma al termine del periodo esso cadde sotto il potere di sei ministri provenienti da sei potenti famiglie, che ingaggiarono fra loro una dura lotta per la supremazia. All'inizio del Periodo dei regni combattenti erano rimaste quattro famiglie: gli Zhi (\u667a), i Wei (\u9b4f), gli Zhao (\u8d99) e gli Han (\u97d3). Zhi Yao (\u667a\u7476), l'ultimo capo della famiglia Zhi, la pi\u00f9 potente di Jin, tent\u00f2 di coalizzarsi con i Wei e gli Han per sconfiggere la famiglia Zhao, ma la coalizione si rovesci\u00f2 e nel 453 a.C. le tre famiglie Wei, Han e Zhao annientarono gli Zhi. Le tre famiglie si spartirono lo Stato di Jin, dividendolo in tre stati: lo Stato di Wei (stato), lo Stato di Zhao e lo Stato di Han. Nel 403 a.C. il re Zhou riconobbe la spartizione e confer\u00ec ai loro sovrani il titolo di marchese (\u4faf, h\u00f3u). Lo Stato di Jin continu\u00f2 ad esistere come un piccolo territorio fino al 376 a.C., quando anche quest'ultimo frammento fu diviso fra i tre stati.\nIl declino della dinastia Zhou.\nAll'inizio del Periodo dei regni combattenti, lo Stato di Chu era uno dei pi\u00f9 potenti stati cinesi. Il suo potere si rafforz\u00f2 ulteriormente quando nel 389 a.C. il re nomin\u00f2 primo ministro Wu Qi (\u5433\u8d77), che introdusse importanti riforme. Sempre nel 389 a.C., la famiglia Tian (\u7530) assunse il potere nello Stato di Qi, ed il sovrano Tian ottenne il titolo di duca di Qi.\nNel 371 a.C., il marchese Wu di Wei mor\u00ec senza lasciare un erede designato, e una guerra di successione si scaten\u00f2 nello Stato di Wei. Dopo tre anni di guerra civile, gli Stati di Zhao e Han invasero lo Stato di Wei, ma un disaccordo fra i due sovrani permise al marchese Hui di Wei di conquistare il trono e di respingere gli invasori.\nNel 354 a.C. lo Stato di Wei attacc\u00f2 lo Stato di Zhao e l'anno seguente conquist\u00f2 una delle maggiori citt\u00e0, Handan (\u90af\u9132). Lo Stato di Qi decise allora di venire in aiuto degli Zhao. Wei fu sconfitto nella battaglia di Guiling (\u6842\u9675).\nAncora, nel 341 a.C., lo Stato di Wei tent\u00f2 di invadere lo Stato di Han, ma di nuovo intervennero i Qi che sconfissero i Wei a Maling (\u99ac\u9675). Nel 334 i sovrani di Wei e di Qi si riconobbero vicendevolmente come re (\u738b), formalizzando cos\u00ec l'indipendenza dei loro stati dalla dinastia Zhou. Il sovrano dello Stato di Chu era gi\u00e0 re dal Periodo delle primavere e degli autunni, e da questo momento tutti gli altri stati si dichiararono regni indipendenti: nel 325 il sovrano di Qin, nel 323 quelli di Han e Yan, nel 318 quello di Song, uno Stato minore, e per ultimo, nel 299, il sovrano di Zhao.\nLa guerra fra i regni.\nVerso il 359 a.C., Shang Yang (\u5546\u9785), ministro dello Stato di Qin, aveva iniziato una serie di riforme basate sulla dottrina politica del legismo, che avevano trasformato profondamente e rafforzato lo Stato.\nNel 340 a.C. lo Stato di Qin, approfittando della serie di sconfitte che avevano indebolito il regno di Wei, sferr\u00f2 un attacco e conquist\u00f2 una larga parte dei suoi territori; esso perse cos\u00ec molto del suo potere, e spost\u00f2 la capitale da Anyi a Daliang.\nIl regno di Chu raggiunse il suo massimo nel 334 a.C., quando conquist\u00f2 lo Stato di Yue. Segu\u00ec poi la conquista degli Stati di Song (286 a.C.) e di Lu (249 a.C.). Ma nel frattempo la minaccia rappresentata dall'espansionismo Qin era diventata sempre pi\u00f9 temibile.\nIntorno al 300 a.C. lo Stato di Qi fu quasi annientato da una coalizione guidata da Yue Yi di Yan. I Qi, al comando del generale Tian Dian, riuscirono a riconquistare i territori perduti, ma la loro potenza non fu pi\u00f9 significativa.\nNel 293 a.C. i Qin sconfissero i Wei e gli Han nella battaglia di Yique. Nel 278 a.C., fu la volta dello Stato di Chu: i Qin conquistarono la capitale, Ying, costringendo il re Chu a trasferirsi a Shouchun. Nel 260 a.C. i Qin sconfissero gli Zhao nella sanguinosa battaglia di Changping.\nLa conquista Qin.\nNel 230 a.C. il re An di Han (\u97d3\u5ee2\u738b), spaventato dalla possibilit\u00e0 che i Qin attaccassero il suo regno, si arrese senza combattere. Cinque anni dopo, l'esercito Qin invase lo Stato di Wei ed assedi\u00f2 la capitale Kaifeng (\u5927\u6881). Per far capitolare la citt\u00e0, i Qin la inondarono deviando le acque di un fiume. Il re Jia di Wei si arrese per risparmiare un ulteriore spargimento di sangue.\nIl re di Qin, Ying Zheng, decise allora di affrontare lo Stato pi\u00f9 forte, il regno di Chu. La prima invasione fu un insuccesso, poich\u00e9 l'esercito Chu, forte di 500\u00a0000 uomini, ferm\u00f2 momentaneamente i Qin. Ma l'aggressione riprese l'anno seguente, e nel 223 a.C. lo Stato di Chu fu definitivamente conquistato.\nNel 222 a.C. fu la volta degli Stati di Yan e Zhao; l'anno seguente il re di Qi si arrese. L'unificazione della Cina era compiuta e si apriva l'era della dinastia Qin."}
{"id": "790353", "revid": "287204", "url": "https://it.wikipedia.org/wiki?curid=790353", "title": "Li Yu", "text": ""}
{"id": "790354", "revid": "6923", "url": "https://it.wikipedia.org/wiki?curid=790354", "title": "TAP Air Portugal", "text": "TAP Air Portugal \"(Transportes A\u00e9reos Portugueses)\" \u00e8 la compagnia aerea di bandiera del Portogallo. Il suo \"hub\" principale \u00e8 l'aeroporto di Lisbona-Portela, e quello secondario il S\u00e1 Carneiro di Porto.\nNasce nel marzo 1945 come societ\u00e0 di servizio pubblico e si trasforma in societ\u00e0 a capitale misto nel 1953, con la pubblica amministrazione quale socio di maggioranza.\nLa compagnia \u00e8 l\u2019ottava meno puntuale secondo L'OAG nel 2018 (a maggio) con solo il 58.1% partiti in orario (entro 15 minuti dopo la partenza prevista).\nSeguendo l'ondata di nazionalizzazioni del 1975, seguita al processo di normalizzazione dopo la Rivoluzione dei garofani del 1974, ritorna ad essere una azienda statale. Il suo aeroporto di Lisbona, \u00e8 un importantissimo crocevia per le rotte verso l'Europa, l'Asia, l'America e l'Africa. Viaggia su 75 destinazioni in 33 paesi del mondo. Ha vinto il premio WTA (World Travel Awards), essendo leader delle rotte del Sud America e di conseguenza, diventando la migliore compagnia del 2010. Gestisce 2.000 voli settimanali, con una flotta omogenea di 55 aeromobili, cio\u00e8, possiede una sola marca di aeromobili (flotta interamente Airbus, escluso Portug\u00e1lia). Gestisce la compagnia aerea Portug\u00e1lia, che si occupa delle flotte regionali del Portogallo. Originariamente, si chiamava Transportes A\u00e9reos Portugueses; poi, dopo il 1974, pass\u00f2 a chiamarsi TAP Air Portugal ed infine assunse il nome attuale TAP Portugal. Dal 2010 ha aperto nuove rotte con Marrakesh e Algeri.\nDal 2005 \u00e8 divenuto il 16\u00ba membro di Star Alliance e ha cambiato nome in TAP Portugal, nome che ha mantenuto fino al novembre 2017 quando \u00e8 tornata a chiamarsi TAP Air Portugal.\nDestinazioni.\nAl 2022 TAP Air Portugal serve numerose destinazioni in Europa, America, Africa ed Asia.\nAccordi commerciali.\nAl 2022 TAP Air Portugal ha accordi di code-share con le seguenti compagnie:\nAlleanze.\nIl 14 marzo 2005 TAP Air Portugal \u00e8 entrata a far parte di Star Alliance\nFlotta.\nA febbraio 2022 la flotta TAP Air Portugal risulta composta dai seguenti aerei:\nFlotta storica.\nNel corso degli anni TAP Portugal ha operato con i seguenti modelli di aeromobili:\nServizio a bordo.\nA bordo \u00e8 possibile viaggiare in due classi: Tap executive e la classe economica\nSugli Airbus A319, A320 e A321, \u00e8 possibile in tutte le classi guardare film o video attraverso schermi di intrattenimento posti in alto. \u00c8 possibile selezionare un men\u00f9 gourmet.\nSugli Airbus A330 pi\u00f9 recenti \u00e8 possibile avere schermi personali in tutte le classi, con uno schermo AVOD (Audio Video on demand) film musica, giochi e molto altro. Sugli A330 pi\u00f9 vecchi, ci\u00f2 non \u00e8 possibile in classe economica, ma \u00e8 comunque disponibile uno schermo personale.\nTAP \u00e8 tra le prime compagnie aeree europee ad offrire un servizio di connessione internet a bordo.\nLa partnership con il sistema di Internet OnAir WiFI, consente ai passeggeri della flotta A330 (Pedro Nunes) di poter navigare su Internet a bordo. I passeggeri possono trovare questo servizio sulle rotte tra l'Europa ed il Nord America e il Sud America."}
{"id": "790355", "revid": "834", "url": "https://it.wikipedia.org/wiki?curid=790355", "title": "Wma", "text": ""}
{"id": "790365", "revid": "709565", "url": "https://it.wikipedia.org/wiki?curid=790365", "title": "Argentinidae", "text": "La famiglia Argentinidae comprende 27 specie di pesci d'acqua salata comunemente conosciuti come Argentine, appartenenti all'ordine Osmeriformes.\nDistribuzione e habitat.\nQueste specie sono diffuse nelle acque temperate di tutti gli oceani, e alcune specie anche nel Mediterraneo. Vivono nei fondali fangosi.\nDescrizione.\nLe argentine sono pesci dal corpo affusolato, sottile, con occhi molto grandi. Le pinne sono piccole e proporzionate. \u00c8 presente la pinna adiposa.\nIl nome latino lascia chiaramente trasparire la caratteristica principale di questa famiglia: la splendida colorazione argentea: \"Argentinidae\" deriva infatti dalla parola latina \"Argentum\", argento.\nLa livrea \u00e8 grigio-argentea, con riflessi metallici. Alcune specie presentano anche delicati riflessi rosa e verdi.\nLe dimensioni variano da 6\u00a0cm (\"Glossanodon mildredae\") a 70\u00a0cm (\"Argentina silus\").\nPesca.\nNel Mediterraneo e in Italia la specie pi\u00f9 conosciuta della famiglia \u00e8 \"Argentina sphyraena\", pescata per le sue carni, molto delicate, tuttavia altre specie sono pescate nel resto del mondo.\nUsi industriali.\nLa pelle, le scaglie e la vescica natatoria di alcune specie sono utilizzate per fabbricare un colorantemadreperlaceo, molto utilizzato nella produzione delle perle artificiali.\nSpecie.\nLa famiglia \u00e8 suddivisa in due generi:"}
{"id": "790367", "revid": "287204", "url": "https://it.wikipedia.org/wiki?curid=790367", "title": "Alto Palancia", "text": "LAlto Palancia (in valenciano: \"Alt Pal\u00e0ncia\") \u00e8 una delle 34 comarche della Comunit\u00e0 Valenciana, con una popolazione di 23.688 abitanti in maggioranza di lingua castigliana; suo capoluogo \u00e8 Segorbe (val. \"Sogorb\").\nAmministrativamente fa parte della provincia di Castell\u00f3n, che comprende 8 comarche."}
{"id": "790375", "revid": "1865216", "url": "https://it.wikipedia.org/wiki?curid=790375", "title": "Albert Soboul", "text": "Biografia.\nNato da una famiglia di contadini poveri recatisi in Algeria in cerca di fortuna, dopo la morte dei genitori (il padre mor\u00ec nella prima guerra mondiale, la madre nel 1922) si trasfer\u00ec a N\u00eemes, dove trascorse l'infanzia e frequent\u00f2 il locale liceo. Laureatosi in storia alla Sorbona nel 1938, si iscrisse l'anno successivo al Partito Comunista Francese. Durante la seconda guerra mondiale combatt\u00e9 contro i tedeschi e fece parte della Resistenza. Dopo la liberazione si dedic\u00f2 completamente all'attivit\u00e0 di ricerca e di insegnamento, per poi conseguire il dottorato nel 1958. Insegnante di liceo, \u00e8 stato poi docente universitario prima a Clermont-Ferrand e poi a Parigi, dove ha tenuto la prestigiosa cattedra di Storia della Rivoluzione Francese della Sorbona. \u00c8 stato direttore dell'Institut d'histoire de la R\u00e9volution fran\u00e7aise, copresidente della Soci\u00e9t\u00e9 d'\u00e9tudes robespierristes e direttore della rivista \"Annales historiques de la R\u00e9volution fran\u00e7aise\".\nIl suo approccio alle tematiche della Rivoluzione francese \u00e8 stato fortemente influenzato dall'incontro con Georges Lefebvre, che lo spinse ad adottare un approccio incentrato sulla storia sociale, sulle classi agrarie e il proletariato urbano. La sua voluminosa tesi di dottorato \"I sanculotti parigini e l'anno II\" fu appunto scritta sotto la supervisione di Lefebvre, che Soboul consider\u00f2 sempre suo maestro. Chiaramente ispirata alle sue opinioni politiche, la storiografia di Soboul si fonda sulle premesse del materialismo storico, rifiutando le tesi revisioniste sulla Rivoluzione e le letture tradizionali dell'Ottocento. Al di l\u00e0 dell'impegno storiografico, Soboul si \u00e8 impegnato in una grande attivit\u00e0 di divulgazione della storia della Rivoluzione francese attraverso volumi di grande rilevanza.\nSoboul \u00e8 sepolto nel cimitero di P\u00e8re-Lachaise, non lontano dal muro dei Federati, dove nel maggio del 1871 furono fucilati gli ultimi comunardi."}
{"id": "790383", "revid": "22475", "url": "https://it.wikipedia.org/wiki?curid=790383", "title": "Pok\u00e9mon RossoFuoco", "text": ""}
{"id": "790391", "revid": "729019", "url": "https://it.wikipedia.org/wiki?curid=790391", "title": "Lega internazionale di non-religiosi e atei", "text": "La Lega internazionale di non-religiosi e atei (IBKA) \u00e8 un'associazione internazionale, fondata a Berlino nel 1976 come Lega internazionale di non-religiosi (IBDK). Il nome attuale risale al 1982. Annovera circa 500 membri e 11 membri corporativi, oltre che un consiglio scientifico.\nTra i suoi obiettivi, l'IBKA promuove il razionalismo e persegue l'affermazione dei diritti umani e della libert\u00e0 di religione, oltre che la separazione fra Stato e Chiesa.\nL'IBKA \u00e8 membro dell\"'Alleanza internazionale degli atei\" (Atheist Alliance International - AAI) e della Federazione umanista europea (European Humanist Federation - EHF). Il suo organo di stampa dal 1972 \u00e8 ."}
{"id": "790397", "revid": "104458", "url": "https://it.wikipedia.org/wiki?curid=790397", "title": "Nikolai Kamensky", "text": ""}
{"id": "790398", "revid": "237256", "url": "https://it.wikipedia.org/wiki?curid=790398", "title": "Nikola Kamensky", "text": ""}
{"id": "790401", "revid": "26601", "url": "https://it.wikipedia.org/wiki?curid=790401", "title": "Gran Sport", "text": ""}
{"id": "790402", "revid": "26601", "url": "https://it.wikipedia.org/wiki?curid=790402", "title": "Nuovo Record", "text": ""}
{"id": "790403", "revid": "26601", "url": "https://it.wikipedia.org/wiki?curid=790403", "title": "Super Record", "text": ""}
{"id": "790404", "revid": "287204", "url": "https://it.wikipedia.org/wiki?curid=790404", "title": "Volley Club Padova", "text": "Il Volley Club Padova \u00e8 stata una societ\u00e0 pallavolistica femminile italiana con sede a Padova.\nStoria.\nInizi.\nNasce nel giugno 2004 dalla fusione tra il Volley Club Padova di Lino Borgo e lOlympia Volley di Romeo Zilio, dando vita al Volley Club Padova Srl.\nHa vinto il campionato di Serie A2 nel 2004-2005, raggiungendo per la prima volta la Serie A1 nella stagione 2005-2006, classificandosi nona su dodici squadre. Nel corso dell'estate 2006 il presidente Lino Borgo ha rafforzato la squadra con una campagna acquisti di alto livello e per questo la squadra \u00e8 stata candidata come probabile outsider nella stagione 2006-2007.\nNella stagione 2006-2007 la squadra ha raggiunto la finale per la fase di accesso diretto ai quarti di finale di Coppa Italia, ma \u00e8 stata sconfitta dalla Tena Volley Santeramo 3-2 in casa, poi in trasferta ha sconfitto i rivali con lo stesso punteggio e si \u00e8 disputato un set supplementare che ha visto prevalere la squadra pugliese al termine di una sfida combattutissima.\nIn campionato, dopo la brutta sconfitta in trasferta con la River Volley Piacenza, l'allenatore Mauro Masacci \u00e8 stato esonerato a causa dei risultati al di sotto delle aspettative, per far posto a Lorenzo Micelli secondo allenatore della Nazionale Italiana Femminile.\nCon Micelli raggiunge i play -off e incontra l'Asystel Novara perdendo la prima partita a Novara, vincendo la seconda in casa e perdendo la terza partita in casa dell'Asystel (unica squadra approdata ai quarti di finale ad aver prolungato la serie alla terza partita).\nCeduti i diritti della Serie A.\nAl termine della stagione 2006-2007 la dirigenza ha ceduto a Forl\u00ec il diritto sportivo di partecipare alla Serie A1, continuando per\u00f2 a lavorare sul gruppo giovanile, tenendo la squadra Under 16 che ha partecipato anche al campionato di Prima Divisione e la Under 18 che dopo aver militato in Serie D ed essere stata promossa in Serie C, ha fatto altri 2 anni nella medesima categoria riuscendo sempre a classificarsi in zona salvezza.\nDalla stagione 2008-2009 il marchio \"Megius Padova\" \u00e8 passato ad indicare le squadre giovanili del \"Volley Valsugana\", squadra militante nel campionato di Serie B1.\nSuccessivamente nella stagione 2009-2010 il Volley Valsugana ha rinunciato alla partecipazione al campionato di Serie B1, continuando l'attivit\u00e0 con la denominazione \"Megius Padova\" nel campionato regionale di Serie C e nei campionati giovanili Under 18 e Under 16.\nDa precisare che il codice federale del Volley Club Padova non \u00e8 lo stesso del Volley Valsugana per cui l'attivit\u00e0 del Volley Club Padova \u00e8 cessata con la stagione 2007-2008 infatti la denominazione Megius Padova indica solamente il nome dello sponsor storico dell'A1."}
{"id": "790405", "revid": "114808254", "url": "https://it.wikipedia.org/wiki?curid=790405", "title": "Salvelinus fontinalis", "text": "Il salmerino di fonte [\"Salvelinus fontinalis\" ], conosciuto anche come salmerino di fontana, \u00e8 un pesce appartenente alla famiglia Salmonidae.\nDistribuzione e habitat.\nQuesto salmonide \u00e8 originario delle acque fredde e temperate del Nordamerica, principalmente lungo le coste atlantiche canadesi, ma, essendo anadromo, \u00e8 diffuso anche nei grandi laghi, nonch\u00e9 nel bacino del Mississippi, fin oltre la sua foce. \nVerso la fine del XIX secolo \u00e8 stato inserito nelle acque Europa per la pesca, spesso con risultati dannosi per gli ecosistemi autoctoni. \nIn Italia \u00e8 presente nelle acque alpine, fluviali e lacustri di Valle d'Aosta, Lombardia, Trentino e Alto Adige. Solo in alcuni laghi e torrenti si \u00e8 ben acclimatato, tanto da costituirne la specie principale.\nNei fiumi alpini dove ha trovato un habitat congeniale popola le acque dei torrenti posti nella fascia altimetrica pi\u00f9 alta, in acque che mantengono una temperatura molto bassa durante tutto l'anno (fascia superiore della zona dei salmonidi); si adatta anche ai laghi alpini molto freddi.\n\u00c8 resistentissimo alle basse temperature, tanto da popolare perfino i laghetti formati dalle acque dei ghiacciai. \nIn Nordamerica alcune popolazioni vivono in mare ed hanno sviluppato abitudini anadrome.\nDescrizione.\nIl salmerino di fontana presenta la forma tipica dei salmonidi: il corpo \u00e8 allungato, ma muscoloso, adatto ad acque turbolente ed a movimenti veloci. La testa \u00e8 allungata, con mascelle forti e sviluppate in ampiezza. Il dorso risulta appena incurvato, sulla cui cima si innesta la corta ma robusta dorsale. La pinna caudale \u00e8 ampia e a delta. \nLa livrea \u00e8 varia, ma definita, caratterizzata da un fondo verdastro fittamente marezzato da macchie circolari gialle, che sul dorso sono unite tra loro. La linea laterale \u00e8 ben visibile ed al di sotto di essa sono presenti anche numerose macchie rosso carminio.\nLa pinna dorsale, cos\u00ec come l'adiposa e la caudale, \u00e8 verde macchiata di giallo; le pie pettorali, l'anale e le ventrali sono rossastre orlate di bianco e di nero. \nRaggiunge dimensioni considerevoli per un pesce di fiume europeo: fino a 80 cm per 9-10 kg di peso.\nIbridi.\nPu\u00f2 capitare che si incroci con la trota fario, ottenendo ibridi chiamati \"trota tigre\" per la loro livrea verde striata di giallo.\nAlimentazione.\n\u00c8 un vorace carnivoro e si nutre pressoch\u00e9 di ogni piccola creatura che gli capiti a tiro: piccoli mammiferi, anfibi, pesci, crostacei, insetti ed altri invertebrati.\nPesca.\nIl salmerino di fontana \u00e8 una preda molto ambita dai pescatori, sia per la qualit\u00e0 delle carni sia per l'alto valore commerciale.\nLa pesca sportiva avviene con le stesse modalit\u00e0 della pesca alla trota: le tecniche pi\u00f9 praticate sono la pesca a mosca, lo spinning e la pesca al tocco.\nLe carni sono assai apprezzate, al pari di quelle della trota.\nAltri utilizzi.\n\u00c8 utilizzato anche come cavia da laboratorio."}
{"id": "790411", "revid": "110157", "url": "https://it.wikipedia.org/wiki?curid=790411", "title": "Chiesa di Santa Maria Antiqua", "text": "La chiesa di Santa Maria Antiqua \u00e8 uno dei pi\u00f9 antichi luoghi di culto cattolico dedicati alla Madonna, nel VI secolo, in un gruppo di edifici domizianei nel Foro Romano. Abbandonata nell'anno 847, sulle sue rovine fu costruita nel 1617 la chiesa di Santa Maria Liberatrice al Foro Romano, abbattuta poi nel 1899 per permetterne la \"riemersione\".\nStoria.\nLa chiesa \u00e8 situata nel Foro Romano, ai piedi del Palatino, in una serie di costruzioni in una zona che un tempo veniva considerata sede del Tempio di Augusto e che pi\u00f9 recenti studi attribuiscono all'epoca di Domiziano, come ingresso e raccordo tra i palazzi imperiali sul Palatino e il Foro sottostante, dove probabilmente stazionava la guardia di pretoriani.\nQuando nel 552 i Bizantini presero possesso di Roma probabilmente ripristinarono, oltre a mura e acquedotti, anche i vecchi palazzi imperiali e usarono un'aula rettangolare e l'antistante quadriportico per fondare una sorta di \"cappella palatina\" dedicata alla Madonna.\nPrima di allora le chiese all'interno delle mura avevano come titolo i nomi degli antichi possessori delle case in cui veniva fondata una chiesa, mentre le nuove chiese sorgevano fuori le mura come luoghi di culto sulle tombe dei martiri. La costruzione di una chiesa in quel luogo \"esorcizzava\" anche i fantasmi del paganesimo: una leggenda infatti narrava che in quel luogo papa Silvestro I avesse ucciso un \"dragone\", allusione questa al culto di Vesta, effigiata con un \"dragone\" nell'attiguo tempio a lei dedicato.\nLa chiesa, continuamente restaurata e abbellita da Martino I, Giovanni VII, Zaccaria, Paolo I e Adriano I, fu abbandonata dopo che un terremoto nell'847 fece franare sopra di essa parte dei palazzi sovrastanti. Papa Leone IV trasfer\u00ec il titolo in una chiesa costruita ex novo: Santa Maria nova, l'attuale basilica di Santa Francesca Romana. Sui ruderi venne costruita nel XIII secolo una chiesetta, riedificata poi nel 1617 dal Longhi col titolo di Santa Maria Liberatrice.\nScavi fortuiti nel XVIII secolo, e pi\u00f9 mirati alla fine dell'Ottocento, riportarono alla luce tracce degli antichi affreschi: si decise quindi di abbattere l'edificio del Longhi, che non aveva particolari meriti artistici, per riportare in vita la chiesa originale. Il nome, il titolo di Santa Maria Liberatrice e le icone furono trasferiti nel 1909, alla chiesa di Santa Maria Liberatrice al Testaccio.\nRecentemente sono stati realizzati restauri accurati per il consolidamento e la protezione degli affreschi, condotti con il contributo di fondazioni di New York ed Oslo. La chiesa \u00e8 stata aperta per visite solo brevemente durante il 2004, a restauri ancora in corso. Dal novembre 2012 la chiesa \u00e8 stata riaperta al pubblico.\nDescrizione.\nArchitettura.\nL'edificio romano aveva una forma basilicale: aula rettangolare divisa in tre navate. Nello spessore del muro posteriore fu ricavata una piccola abside, e ai lati del presbiterio vi sono due piccole cappelle. Nel cortile quadrato che fungeva da vestibolo si trovano i resti di un \"impluvium\" risalente all'epoca di Caligola e lungo le pareti nicchie, forse per statue di imperatori, e tracce di affreschi dell'epoca di papa Adriano I. A sinistra della chiesa una rampa sale al Palatino.\nAffreschi.\nAll'interno della chiesa sono ancora visibili circa 250 m2 di affreschi, dei circa 1000 originari, dipinti tra la met\u00e0 del VI e del IX secolo. La loro datazione \u00e8 determinabile con una buona precisione, basandosi su riferimenti tratti dai cartigli e sulla presenza di personaggi ritratti col nimbo (aureola) quadrato azzurro, usato per le persone viventi, mentre quello tondo giallo e oro \u00e8 riservato a santi e martiri.\nQuesti affreschi, scoperti nel 1901, rivestono particolare importanza perch\u00e9 vi si pu\u00f2 ammirare la prima rappresentazione della Madonna in trono conosciuta. Vi si riscontrano i modi della pittura cristiana-romana, al tempo della massima influenza dell'arte greco-copta. Il ciclo di affreschi \u00e8 inoltre un documento fondamentale per la conoscenza della pittura bizantina perch\u00e9, dopo la controversia e crisi iconoclasta del 726, in Oriente non \u00e8 sopravvissuto praticamente nessuna immagine sacra risalente a quel periodo. Questo affresco, in particolare, \u00e8 noto come \"Le tre sante Madri\" e rappresenta Maria con il Bambino iscritto in un ovale, sant'Anna con in braccio Maria bambina e sant'Elisabetta con in braccio san Giovannino. "}
{"id": "790415", "revid": "125300503", "url": "https://it.wikipedia.org/wiki?curid=790415", "title": "Larinum", "text": "In epoca romana Larinum (oggi Larino) era un fiorente insediamento abitativo, di ampie dimensioni e di antica origine, ubicato sulle colline dell'entroterra molisano, a circa 400\u00a0m di altitudine, non molto distante (circa 26\u00a0km) dalla costa del mare Adriatico, di notevole importanza proprio grazie alla nevralgica collocazione geografica: si estendeva infatti su un'ampia area, fertile e pianeggiante (l'attuale Piana San Leonardo), in posizione strategica, perch\u00e9 sovrastante il fondovalle ed il basso corso del fiume Biferno, ed era anche un importante nodo stradale, perch\u00e9 situato alla convergenza di importanti assi viarii, che gli consentivano proficui scambi commerciali.\nQuesta particolare fisionomia geografica, associata al clima favorevole ed alla fertilit\u00e0 del terreno, di facile lavorazione, spiegano la prosperit\u00e0 e lo sviluppo economico di Larino, raggiunti gi\u00e0 a partire dal III secolo a.C. che le consentirono di svolgere un importante ruolo commerciale, preminente rispetto agli altri centri della zona, facendosi terra di frontiera e crocevia di culture, tra la fascia costiera adriatica e l'area interna del Sannio, restando per questo sempre aperta agli influssi di svariati ambienti culturali, come conferma la documentazione archeologica, testimonianza dell'esistenza di una citt\u00e0 ricca e popolosa gi\u00e0 in epoca anteriore alle guerre annibaliche.\nIl territorio.\nLa citt\u00e0 era ubicata lungo la cosiddetta \"via litoranea\" (citata anche da Tito Livio), un'antica strada che da nord scendeva costeggiando l'Adriatico fino a \"Histonium\" (Vasto) e poi, con un percorso interno, dopo aver toccato Larino, procedeva verso est fino a \"Sipontum\" (Manfredonia) e proseguiva, di nuovo lungo la costa, fino a Brindisi; questa grande arteria di comunicazione era denominata \"Traiana Frentana\", appellativo che si ricava da un'iscrizione sepolcrale di un certo Marco Blavio, che fu uno dei \"curatores\" della strada che collegava Ancona a Brindisi. Inoltre \"Larinum\", attraverso il fondovalle del Biferno, si collegava agevolmente con l'area interna del Sannio Pentro, in direzione di \"Bovianum\" (Bojano), ed innestandosi sul percorso del tratturo Celano-Foggia entrava facilmente in comunicazione con la Daunia settentrionale, in direzione di \"Luceria\" (Lucera). Questa fitta rete di percorsi definiva, pertanto, un esteso territorio, incrocio di culture di varia provenienza, una terra di passaggi e di insediamenti, ma sempre in rapporto con i popoli confinanti, in un reciproco rapporto di scambio culturale.\nLe indagini geomorfologiche effettuate nel territorio di Larino hanno evidenziato come questo territorio si sia dimostrato, da sempre, propizio sia per la scelta di insediamenti abitativi sia per la costruzione di tracciati stradali. Infatti le riserve di argilla e, in misura minore, di calcare, presenti in loco, adatte a essere sfruttate nelle fornaci, hanno facilitato nell'antichit\u00e0 la costruzione di opere murarie, unitamente alla presenza di abbondante pietrame di fiume, facilmente reperibile per la vicinanza del Cigno e del Biferno.\nDel resto il quadro territoriale dell\u2019antica Frentania, cui Larino apparteneva, rappresentava l\u2019area meno impervia dell\u2019intero Sannio, poich\u00e9 comprendeva quella fascia collinare (larga circa 30\u00a0km.), facilmente percorribile, digradante verso il mare Adriatico, costituita da terreni arenacei ed argillosi che si esaurivano sul litorale stretto e pianeggiante. Compresa fra il Sangro, a nord, ed il Fortore, a sud, la regione frentana si presentava ricca di fiumi provenienti dalle zone appenniniche interne (Sangro, Trigno, Biferno, Fortore) e di corsi d\u2019acqua minori (Foro, Osento, Sinello, Cigno, Saccione, Tona), le cui vallate rappresentavano delle naturali e agevoli vie di comunicazione tra la costa e l\u2019interno. Oltre alla viabilit\u00e0 principale, l\u2019area era anche servita da una serie di percorsi secondari, che costituivano una fitta rete di comunicazioni, nella quale si inserivano insediamenti grandi e piccoli, in grado di collegarsi fra loro agevolmente. Si presume che gli stessi corsi dei fiumi fossero utilizzati come facili vie di collegamento tra la costa e le aree interne, visto che alcune fonti antiche (Livio, Plinio), nel definire \"portuosum flumen\" sia il Trigno che il Fortore, lasciano supporre l'esistenza di attivit\u00e0 portuali in quel tratto di costa adriatica.\nSenza dubbio, quindi, la configurazione morfologica, l\u2019abbondanza di acqua, il clima decisamente mite, la presenza di un diffuso manto boschivo sulle colline, l\u2019ampia rete tratturale, con andamento parallelo alla costa, favorirono la vita e l\u2019economia delle popolazioni locali in epoca preromana, incentivando forme di insediamento e di organizzazione del territorio.\nAttualmente \"Larinum\" \u00e8 un sito archeologico in provincia di Campobasso, nel Molise, in Italia.\nNel 2016 l'area archeologica ha fatto registrare 1\u00a0566 visitatori. L'ingresso \u00e8 gratuito.\nStoria.\nUna sistematica esplorazione archeologica del Sannio \u00e8 iniziativa relativamente recente, in quanto avviata all'inizio degli anni Settanta del secolo scorso ed incrementata progressivamente nei decenni successivi.\nSi possiedono le prime notizie di raccolte di materiale preistorico di varia provenienza molisana, attraverso le indagini di superficie svolte a partire dal 1876 ad opera dell'antropologo Giustiniano Nicolucci e del paletnologo Luigi Pigorini. Quest'ultimo scriveva proprio in quell'anno lamentando \"una grande povert\u00e0 di notizie sull'et\u00e0 della pietra nella provincia di Molise\". Si tratta di otto coltelli provenienti da Larino, un raschiatoio e due coltelli da Casacalenda ed un coltello da Montorio nei Frentani. Attualmente il materiale rinvenuto \u00e8 conservato in parte presso il Museo nazionale preistorico etnografico Luigi Pigorini di Roma e in parte presso il Museo Antropologico dell'Universit\u00e0 Federico II di Napoli..\nSuccessivamente \u00e8 stato merito della missione britannica dell\u2019Universit\u00e0 di Sheffield e dell'\u00e8quipe guidata dall'archeologo Graeme Barker, aver condotto una capillare ricognizione di superficie, avviata nel 1974, lungo l'ampia fascia di territorio (pentro e frentano) che costituisce la Valle del Biferno (\"The Biferno Valley Survey\"), che dal massiccio del Matese giunge fino al mare, seguendo il corso del \"Tifernus\". Le sistematiche campionature di territorio hanno portato all'individuazione di circa centoventi insediamenti antichi, di varia grandezza, che coprono un periodo che va dal Neolitico al I secolo a.C. L'analisi dei risultati dell'indagine condotta da Barker offre un quadro di un intenso popolamento del territorio frentano gravitante sulla bassa valle del Biferno, ove risulta localizzato il 60% degli insediamenti abitativi individuati. Le scelte insediative sembrano dettate, oltre che dall'esigenza di sfruttamento dei siti pi\u00f9 propizi alla coltivazione, anche dall'intenzione di mantenersi in prossimit\u00e0 delle vie naturali di comunicazione.\nGrazie all'indagine condotta da Barker, si possiedono le principali informazioni sulla natura degli insediamenti risalenti al Neolitico antico, posizionati lungo la valle del Biferno, in particolare di quello pi\u00f9 consistente individuato su Monte Maulo (circa m. 350 s.l.m.), un vasto altopiano sotto Larino, che si affaccia sulla bassa valle del Biferno, al margine di un promontorio che dista circa 20\u00a0km. dal mare in linea d\u2019aria. L'ispezione del sito, esplorato nel 1978, ha portato al ritrovamento di diverse specie di molluschi e lumache; sono stati recuperati 146 semi carbonizzati, prevalentemente cereali (orzo e grano) e legumi, e numerosi campioni di ossa di animali (bovini, ovini e suini), in gran parte macellati. Lo scavo condotto alla sommit\u00e0 del pendio, tra il terreno arato, ha consentito di recuperare circa 1500 frammenti di ceramica comune, in gran parte decorata, e circa 200 pezzi di selce scheggiata, quasi tutti di una pietra locale di scadente qualit\u00e0. Le datazioni al radiocarbonio, ottenute in un laboratorio di Oxford, risalgono alla seconda met\u00e0 del V millennio a.C. La documentazione botanica e faunistica che compare nell'area conferma, pertanto, che nella bassa valle del Biferno le prime comunit\u00e0 agricole erano presenti gi\u00e0 nel tardo V millennio a.C. Il sito ha anche restituito tracce di frequentazione umana, costituite da una serie di buche circolari, probabilmente scavate per recuperare selce, riempite di frammenti ceramici, e resti strutturali di capanne neolitiche (argilla pressata con impronte di rami). I dati di Monte Maulo consentono di ricostruire il paleo ambiente di questa esigua parte del Molise; essi confermano che gi\u00e0 nel Neolitico antico vigeva un'economia mista di raccolta ed allevamento, con prevalenza della seconda, considerata la variet\u00e0 dei reperti botanici ritrovati, sia cereali (farro, orzo, avena comune, miglio, grano tenero), sia legumi (fave, piselli, lenticchie), nonch\u00e9 i numerosi resti faunistici, relativi ad animali allevati, macellati e consumati sul posto.\nTra il 1969 ed il 1989 un accurato studio condotto da Eugenio De Felice sull'abitato di \"Larinum\" e sul territorio circostante l\u2019antico centro frentano, ha ulteriormente arricchito le nostre conoscenze sulle prime fasi di occupazione di questa area. \u00c8 stato cos\u00ec possibile individuare alcuni villaggi agricoli di Et\u00e0 Neolitica distribuiti in tutto il territorio, grazie ai numerosi rinvenimenti di frammenti ceramici e resti di industria litica, insediamenti per lo pi\u00f9 posizionati sulle alture collinari ed in prossimit\u00e0 di sorgenti di acqua. Materiale ceramico e bronzeo, riferibile alla fine dell'Et\u00e0 del Bronzo \u2013 inizio dell'Et\u00e0 del Ferro, \u00e8 stato rinvenuto in vari punti in localit\u00e0 Montarone e Guardiola, due alture che delimitano a sud e a nord l\u2019antico insediamento abitativo di Larino, adatte allo stanziamento di uomini e animali, ben collegate sia al fondovalle del Biferno sia alla pianura del litorale.\nSebbene di antichissima origine, come testimoniano sporadici rinvenimenti risalenti all'et\u00e0 del Bronzo Finale ed alla prima Et\u00e0 del Ferro, della citt\u00e0 di Larino le prime significative testimonianze di contesti abitativi partono dal V secolo a.C.; si tratta in prevalenza di nuclei sepolcrali, spesso neppure perfettamente integri, poich\u00e9, a causa dell'espansione edilizia e dei massicci sbancamenti effettuati per la costruzione della ferrovia, molto \u00e8 andato distrutto e ben poco, purtroppo, resta da esplorare.\nAnche le testimonianze della fase romana, quella meglio conosciuta, attualmente si presentano in uno stato di estrema frammentariet\u00e0. Rivestono anche particolare interesse per la ricostruzione della storia di \"Larinum\" le monete ed i testi epigrafici rinvenuti, riferimenti utili anche per una comprensione delle scarse evidenze archeologiche recuperate nelle diverse zone del suo tessuto urbanistico. Comunque questi dati rivelano in modo significativo continuit\u00e0 di vita nella zona gi\u00e0 a partire dalle epoche protostoriche.\nFin dall'inizio, nel 1977, i primi saggi di esplorazione archeologica, inizialmente praticati dalla Soprintendenza Beni Archeologici del Molise lungo le pendici meridionali di Monte Arcano (a circa 2 Km a NO rispetto alla Piana San Leonardo), sulle colline che affacciano a nord, hanno accertato la presenza di una necropoli arcaica, risalente al VI secolo a.C. con tombe rettangolari a inumazione, con coperture \u201ca tumulo\u201d di scheggioni di calcare; il corredo vascolare include quasi costantemente la grossa olla da derrata, vasi di bucchero, di impasto e di ceramica di argilla che imita grossolanamente forme daunie. Esplorazioni condotte anche in altre aree hanno evidenziato, sia pure frammentariamente, la presenza di una stratificazione insediativa di antica origine in tutto l'agro larinate, che copre un arco di tempo piuttosto ampio. Purtroppo nel corso degli anni \u00e8 stato possibile eseguire le esplorazioni limitatamente alle aree rimaste libere da costruzioni, essendo stata ormai l'intera zona gi\u00e0 dal dopoguerra abbondantemente urbanizzata.\nLe successive indagini archeologiche, estese ad altri comuni vicini alla zona costiera molisana, hanno rilevato analoga presenza di nuclei sepolcrali, anche di notevoli dimensioni, risalenti alla fase storica preromana, nei centri di Termoli, Guglionesi, Montorio nei Frentani e Campomarino. In quest'ultimo centro, in localit\u00e0 Arcora, scavi effettuati a partire dal 1983 hanno riportato alla luce tracce consistenti di un villaggio protostorico, risalente tra l'et\u00e0 del Bronzo Finale e la prima Et\u00e0 del Ferro (IX - VII secolo a.C.), che si estendeva, su un'area di circa quattro ettari, lungo il costone prospiciente il litorale adriatico, difeso naturalmente su due lati da ripide pareti; la zona pianeggiante verso l\u2019entroterra presentava tracce evidenti di strutture di difesa e di recinzione (muro, palizzata e fossato). Le ricognizioni di superficie attestano una continuativa occupazione del sito fino a tutto il V secolo a.C.\nIl sito, oltre ai resti parziali delle strutture abitative, ha restituito vistose tracce delle attivit\u00e0 svolte dall'uomo: numerosi manufatti di materiale ceramico, vasi e contenitori per la cottura e la conservazione dei prodotti alimentari, utensili ed oggetti di uso domestico, focolari e fornelli. Numerosissimi i resti ossei di animali, sia domestici (bovini e suini) che selvatici (cervo e volpe), con evidenti tracce di macellazione. Notevole la quantit\u00e0 di semi recuperata nel corso dello scavo, sia di legumi, sia di cereali. Una comunit\u00e0, dunque, con un'organizzazione sociale semplice, che viveva di agricoltura, allevamento, caccia e raccolta di frutti selvatici, nell'ambito di un'economia di sussistenza di tipo domestico.\nTracce di altri insediamenti sono state individuate a nord ed a sud dell\u2019area di Arcora: sembra evidente, pertanto, che il litorale adriatico, dal Biferno al Fortore, sia stato occupato da nuclei abitativi che hanno sfruttato le piattaforme naturali separate dal litorale da costoni ripidi e scoscesi. Queste testimonianze del basso Molise documentano l'esistenza di numerosi agglomerati abitativi sparsi, non grandi, distribuiti su un'area piuttosto estesa e costituiti da comunit\u00e0 prevalentemente a vocazione agricola e pastorale. Tuttora in questa area i secoli tra il VI e il IV a.C. sono noti prevalentemente grazie alla cospicua documentazione archeologica proveniente dalle numerose necropoli, che evidenziano una densa occupazione del territorio. I corredi funerari e gli ornamenti personali dei defunti testimoniano differenziazioni culturali tra i diversi centri: ad esempio, gli insediamenti costieri mostrano aspetti prevalentemente affini alla cultura daunia, al contrario, Larino, paese di frontiera, partecipa anche della cultura occidentale, proveniente dall'area pentra e campana, come dimostra la presenza in alcune sepolture della ceramica di bucchero, del tutto assente nella coeva necropoli di Termoli.\nNel rituale funerario, invece, tutta l'area frentana presenta una sostanziale unit\u00e0 culturale, che la differenzia dalla Daunia, dove, ad esempio, il defunto \u00e8 abitualmente deposto in posizione rannicchiata, su un fianco, e non supino. Ma al di l\u00e0 di quest'unica diversit\u00e0, esiste indubbiamente fra le due aree un'uniformit\u00e0 culturale e una sostanziale continuit\u00e0: tra Daunia e Frentania, pertanto, il promontorio garganico non costituisce un diaframma, tra Tavoliere e costa molisana esiste un'innegabile continuit\u00e0.\nAnche i ritrovamenti monetali, del resto, confermano il quadro di Larino citt\u00e0 aperta alle influenze apule e al tempo stesso importante per i collegamenti con il Sannio interno: per questo gi\u00e0 a partire dalle fonti antiche si avvertiva una certa difficolt\u00e0 a inquadrare Larino in un preciso ambito culturale piuttosto che in un altro. Delle varie emissioni di bronzo, ad esempio, alcune seguono il sistema ponderale greco, in uso nelle zecche campane e sannitiche, altre, pi\u00f9 recenti, seguono il sistema italico, con frazionamento decimale, tipico delle aree adriatiche.\nNelle necropoli del basso Molise, nel periodo arcaico, le sepolture prevedono abitualmente l'inumazione del defunto, in posizione distesa e supina, dentro fosse scavate nello strato argilloso e riempite di scheggioni di pietra calcarea. \u00c8 probabile che questi tumuli di pietre affiorassero dall'antico piano di campagna, segnalando la posizione della tomba. Il corredo funerario, deposto ai piedi dell'inumato, in uno spazio appositamente ricavato, \u00e8 di solito costituito da oggetti di ceramica di piccola forma (coppe, anforette, ciotole e boccali); rari i vasi metallici. Nelle sepolture femminili sono presenti oggetti di ornamento personale (fibule, collane, perle, pendagli, anelli), in quelle maschili armi ed utensili (coltelli di ferro, rasoi e cuspidi di lancia o giavellotto). Sporadicamente sono stati rinvenuti anche elmi di bronzo, alcuni di tipo piceno, altri di tipo appulo-corinzio, che evidentemente servivano a evidenziare il rango sociale dei defunti. I corredi delle sepolture frentane del VI-V secolo a.C. sono di solito pi\u00f9 ricchi di materiali rispetto a quelli coevi delle aree interne del Sannio. Essi si rivelano per lo pi\u00f9 uniformi per la tipologia dei materiali deposti.\nPeriodo Italico.\n\"Larinum urbs princeps Frentanorum\" recita un'antica lapide, a sottolineare l'importante ruolo avuto in passato da questa fiorente citt\u00e0 del basso Molise, che \u00e8 stata certamente uno dei centri principali del territorio dei Frentani. Secondo lo storico Giovanni Andrea Tria, con il passare dei secoli, il nome sub\u00ec numerose modifiche e fu deformato in Alarino, Larina, Laurino, Arino, Lauriano, fino a raggiungere in epoca romana il definitivo toponimo di \"Larinum\".\nSecondo un'antica tradizione, ripresa dallo storico Alberto Magliano, la sua fondazione risalirebbe con molta probabilit\u00e0 intorno al XII secolo a.C. per mano degli Etruschi, nel corso delle loro immigrazioni verso le fertili pianure della Puglia; il primo nome della citt\u00e0 sarebbe stato \"Frenter\", come si desume da alcune monete ritrovate in agro larinese.\n\u00c8 stata perfino avanzata l\u2019ipotesi che le popolazioni che abitavano l\u2019antica Larinum fossero discendenti degli antichi Liburni, provenienti dalle coste dell'attuale Dalmazia, attraverso l\u2019Adriatico oppure con migrazioni via terra, alla fine dell\u2019et\u00e0 del bronzo.\nUna delle tesi pi\u00f9 attendibili \u00e8 quella che i Sanniti discendessero dai Sabini, anche in considerazione del nesso etimologico fra \"Safinim\", \"Sabinus\", \"Sabellus\", \"Samnis\", \"Samnitis\", riconducibili a una comune radice indoeuropea.\nIn realt\u00e0 uno dei punti pi\u00f9 discussi della storia del Sannio di questi ultimi anni \u00e8 quello relativo all'etnogenesi dei Sanniti, gi\u00e0 in passato oggetto di varie congetture da parte degli antichi.\nSecondo le pi\u00f9 recenti ricerche della linguistica storica, popolazioni osco-umbre, abbandonate le steppe dell\u2019Europa centro-orientale e valicate le Alpi, penetrarono nella seconda met\u00e0 del II millennio a.C. nella penisola italica, si attestarono lungo la dorsale appenninica centrale, spingendosi anche a sud, lungo le coste adriatiche e tirreniche e sovrapponendosi alle popolazioni indigene. In seguito, come narra Strabone (V, 4, 12), un\u2019altra popolazione indoeuropea, quella dei Sanniti, affine per lingua e religione agli Osci, sarebbe immigrata nell'area centro meridionale della penisola, al punto che i due gruppi avrebbero finito per coincidere e sovrapporsi, anche se con una variegata differenziazione tribale. Sia le fonti greche che quelle romane individuano nel Sannio le trib\u00f9 dei Carecini, Caudini, Irpini, Pentri e Frentani, sottolineano che tutte furono fiere avversarie di Roma, anche se forniscono scarse informazioni sulle differenze esistenti fra loro.\n\u00c8 impossibile sapere con certezza da dove provenivano queste popolazioni, quanto erano numerose e fra loro diverse, e in quante ondate giunsero. Si sa per\u00f2 con certezza, in base alle abbondanti evidenze archeologiche, che gi\u00e0 nella seconda met\u00e0 dell\u2019VIII secolo a.C. tali popolazioni erano stabilmente insediate in quello che sar\u00e0 storicamente il territorio dei Sanniti. Iscrizioni e documentazioni epigrafiche testimoniano che gi\u00e0 nel VI secolo a.C. abitavano nell'Italia centro-meridionale, a sud del Liri e del Sangro, popolazioni tradizionalmente definite di lingua italica, ad esclusione del Lazio, di lingua latina, e della Puglia, di lingua messapica. Si distinguevano popolazioni di lingua osca (Sannio, Campania, Lucania e Bruzio), umbra (nei territori di Gubbio, Assisi, Todi) e sabellica (comprendente Vestini, Marrucini, Peligni, Equi, Marsi, Volsci e Sabini), strettamente imparentate fra loro. Tale situazione rifletteva la progressiva stratificazione cronologica di entit\u00e0 culturali e linguistiche diverse, ma per molti aspetti anche affini.\nGi\u00e0 nel IV secolo a.C. le variazioni dialettali, infatti, erano diventate del tutto trascurabili. Molto probabilmente il nome \u201cosco\u201d venne dato alla lingua dei Sanniti proprio perch\u00e9 la lingua degli invasori era molto simile a quella degli Osci le cui terre vennero invase. Nonostante fosse parlato in un\u2019area tanto vasta, di esso non venne fatto uso scritto fino a un\u2019epoca relativamente tarda, circa nel 350 a.C. quando i Sanniti entrarono in contatto con la pi\u00f9 sviluppata cultura di Greci ed Etruschi, e cominciarono a regolare i loro scambi con i Romani per iscritto. Le fonti antiche (letterarie, epigrafiche e numismatiche) hanno tramandato tanto la forma osca del nome con il quale i Sanniti si autodefinivano, quanto la forma greca e latina del nome con il quale gli altri popoli li definivano. Sembra che i Sanniti chiamassero la propria regione \"Safinim\" e designassero se stessi col nome di \"Safineis\". In latino la regione divent\u00f2 \"Samnium\" e gli abitanti furono appellati \"Samnites\". In lingua greca i Sanniti erano chiamati \u2211\u03b1\u03c5\u03bd\u03af\u03c4\u03b1\u03b9 e la loro terra era \u2211\u03b1\u03c5\u03bd\u03af\u03c4\u03b9\u03c2 come attestano Polibio (III, 91, 9) e Strabone (V, 4, 3 e 13).\nDiscendenti probabilmente da uno stesso antico ceppo, essi presentano in ambito culturale molte analogie (lingua, religione, costumi), ma anche differenze conseguenti alla posizione geografica ed alla morfologia dei rispettivi territori. Mentre il Sannio frentano affaccia sulla costa adriatica, a contatto con popolazioni a vocazione marittima, quello pentro \u00e8 orientato verso le Mainarde ed il Matese ed \u00e8 collegato col versante campano. Il primo usufruisce di condizioni materiali che gli consentono un pi\u00f9 elevato sviluppo economico e una rapida urbanizzazione, il secondo resta invece ancorato a forme pi\u00f9 arcaiche di produzione e solo dopo la guerra sociale raggiunge un diffuso livello di urbanizzazione. Mentre i Pentri, disposti su territorio montuoso, restano legati a una forma di insediamento sparso, con una fitta rete di fortificazioni sulle alture, i Frentani, distribuiti su un territorio pianeggiante, gi\u00e0 nel IV secolo a. C. si aggregano in centri urbani, per lo pi\u00f9 ubicati sulle vie di antica percorrenza. Saranno tutti ugualmente sottomessi ed alla fine il loro territorio risulter\u00e0 fortemente ridimensionato e circondato su tutti i lati da citt\u00e0 e popoli alleati di Roma.\nSi pu\u00f2 dire che i Sanniti fanno il loro ingresso nella storia solo a partire dal 354 a.C. quando, venuti a contatto con i Romani per la prima volta, stipulano con loro un patto di non belligeranza (Livio, 7.19.4; Diodoro 16.45.8). Un accordo probabilmente motivato dalla necessit\u00e0 di definire i limiti delle rispettive zone di espansione. Di l\u00ec a poco sarebbe iniziato uno scontro feroce e lunghissimo, protratto, sia pure con interruzioni, per oltre cinquanta anni (dal 343 a.C. al 290 a.C.), che si sarebbe concluso con la definitiva sottomissione delle \"gentes fortissimae Italiae\", come defin\u00ec i Sanniti Plinio il Vecchio (\"Naturalis Historia\" III.11.106) e l\u2019inizio di un processo di romanizzazione dell\u2019Italia centro-meridionale. Un'espressione, quella di Plinio, che avvalorava l\u2019immagine di un popolo fiero e bellicoso, il cui valore guerriero venne riconosciuto perfino dai Romani, loro acerrimi nemici, nella lotta per la supremazia sulla penisola italica. Questo carattere aggressivo e rude dei Sanniti, presente gi\u00e0 nell'antica tradizione, il loro stile di vita primitivo e selvatico, secondo come li descrive Tito Livio (IX.13.7. \"montani atque agresti\"), il riconoscimento del valore guerriero e delle qualit\u00e0 militari, finiranno per influenzare anche la rappresentazione che dei Frentani tramanda l'antica tradizione storica. Infatti, sebbene sia l\u2019unica insediata sulla costa adriatica, anche la trib\u00f9 dei Frentani, nell'interpretazione erudita di Strabone (V, 4, 29), \u00e8 collegata alle aree montuose interne, secondo una ricostruzione fatta a posteriori sulla base di esigui dati concreti.\nDopo l\u2019umiliante sconfitta nella battaglia delle Forche Caudine subita nel 321 a.C. i Romani tentarono una serie di alleanze con diverse popolazioni sannite (Livio,X,3,1), seguendo una precisa strategia, quella di disarticolare la solida coscienza nazionale di quel popolo, garantendosi la fedelt\u00e0 di alcune trib\u00f9.\nNel 304 a.C. i Frentani, gi\u00e0 debellati nel 319 a.C. dai Romani, chiesero ed ottennero, insieme ad altre trib\u00f9, la pace con Roma, stringendo con essa un \"foedus\", un patto di alleanza (Livio,IX,45,18) ed ottenendo in cambio maggiori spazi di autonomia. Divennero cos\u00ec, insieme a Marsi, Peligni e Marrucini, \"socii\" di Roma, a cui interessava particolarmente mantenere aperti i collegamenti commerciali con l\u2019\"Apulia\". Il trattato avvantaggi\u00f2 notevolmente i Romani, infatti i Sanniti dovettero rassegnarsi alla perdita di \"Saticula\", \"Luceria\" e \"Teanum Sidicinum\", nonch\u00e9 dell'intera valle del Liri, dove gi\u00e0 alla fine del IV secolo a.C. i Romani avevano fondato tre colonie latine (\"Sora\", \"Fregellae\" e \"Interamnia\"), ritrovandosi circondati da \"civitates foederatae\" e da popoli alleati di Roma, che rendevano loro difficile poter seriamente minacciare il Lazio. E infatti dopo soli sei anni fu di nuovo guerra, questa volta con il coinvolgimento di Etruschi e Galli.\n\u00c8 probabile che proprio per effetto del trattato la comunit\u00e0 frentana di \"Larinum\" abbia ottenuto quello \"status\" di autonomia di \"civitas foederata\". Secondo gli storici proprio il conseguimento di questa particolare condizione gi\u00e0 all'inizio del III secolo a.C. avrebbe favorito lo sviluppo economico e la precoce urbanizzazione e latinizzazione di \"Larinum\", con il definitivo passaggio dalla primitiva forma di insediamenti rurali sparsi a una forma propriamente urbana.\nL\u2019abbandono delle necropoli e dei siti abitativi sparsi coincide con un progressivo distacco dell\"'ager Larinas\" dal resto della Frentania, quella situata a ovest del Biferno, che invece conserva l\u2019alfabeto osco e le istituzioni proprie dell\u2019area pentra fino al I secolo a.C. come segno di tenace adesione al proprio carattere di \u2211\u03b1\u03c5\u03bd\u03b9\u03c4\u03b9\u03ba\u03cc\u03bd \u03ad\u03b8\u03bd\u03bf\u03c2 (Strabone, V,4,2), restando una delle zone italiche meno latinizzate.\nProprio questa fase di cambiamento degli assetti territoriali e dell'organizzazione amministrativa avvia un processo di trasformazione dell'economia frentana in direzione di una maggiore dinamicit\u00e0 del sistema economico locale e quindi di un sempre crescente uso della moneta.\nSebbene con una certa approssimazione cronologica, si pu\u00f2 ritenere che nel periodo 270-250 a.C. gi\u00e0 erano circolanti emissioni monetali sia da parte della citt\u00e0 di \"Larinum\" che da parte dei Frentani. Per i decenni precedenti, pur essendo attestati numerosi rinvenimenti, non si pu\u00f2 comunque ritenere che queste aree fossero a intensa circolazione monetaria. Sulla base dei dati di rinvenimento di scavo, sembra che vi sia stata una discreta penetrazione di moneta \u201cestera\u201d sia nella regione larinate sia nel Sannio interno, proveniente da ambiente campano ed apulo. In realt\u00e0 solo a partire dagli anni della seconda guerra punica la zecca di Larino cominci\u00f2 a produrre abbondanti ed articolate serie di monete, seguendo il sistema di frazionamento decimale dell\u2019asse romano, tipico delle citt\u00e0 situate sulla fascia adriatica.\nUna rara emissione di oboli in argento del IV secolo a.C. con la legenda greca \u03a3\u0391\u03a5\u039d\u0399\u03a4\u0391\u039d farebbe supporre una fase di unit\u00e0 politica delle genti del Sannio. Per la prima volta compare, al rovescio, la punta di giavellotto (il \"saun\u00econ\"), all'interno di una corona di alloro, e una testa femminile velata, al diritto. La presenza dell\u2019etnico in caratteri greci, e non in alfabeto osco, ha fatto ipotizzare una provenienza dalla zecca di Taranto, frutto di una probabile alleanza. I dati archeologici in nostro possesso sembrano confermare che il territorio frentano sia stato piuttosto restio all'uso della moneta coniata, sia rispetto al Sannio interno, sia rispetto all'Adriatico settentrionale, iniziando a produrre monete solo dopo la met\u00e0 del III secolo a.C.\nI Frentani, per la propria moneta in bronzo scelgono, come legenda, l\u2019etnico \"Frentrei\" in lingua e grafia osca, destrorsa, a sottolineare la propria sfera di autonomia, ed utilizzano tipi di ambiente greco, quali la testa del dio Mercurio, al diritto, ed un Pegaso alato, al rovescio. In base ai ritrovamenti si presume che la circolazione fosse limitata alla regione di provenienza e che tali monete venissero utilizzate come mezzo di scambio in ambiti commerciali assai ristretti.\n\"Larinum\" invece, ormai gi\u00e0 inserita in un circuito di contatti culturali e rapporti commerciali con il mondo campano ed apulo, utilizza una variet\u00e0 di tipi e legende, iniziando con una serie in bronzo, a legenda greca e tipologia campana, \u039b\u0391\u03a1\u0399\u039d\u03a9\u039d, con testa di Apollo e Toro dal volto umano, risalente al 270-250 a.C. e passando poi a due tipi con motivi iconografici apuli e campani, con legenda osca ma grafia latina (sinistrorsa), \"Larinei\" (moneta emessa a Larino), con testa di Atena elmata e cavallo al galoppo e poi \"Larinod\" (moneta emessa da Larino), con testa di Atena elmata e fulmine.\nI pochi esemplari noti, pertinenti a queste emissioni, e la mancanza di contesti precisi, non consentono di conoscere con certezza la datazione di questa emissione. Queste prime esperienze monetali di Larino sono considerate di non lunga durata, rimasero in uso per diversi decenni, affiancandosi alla moneta romana, che andava ormai diffondendosi nella regione; la sua area di circolazione rest\u00f2 comunque circoscritta al Sannio ed alla fascia costiera adriatica centro-meridionale, come mezzo di piccolo scambio.\nRiguardo ai Frentani, \u00e8 appena il caso di sottolineare che a lungo \u00e8 stata considerata incerta la loro appartenenza al gruppo etnico dei Sanniti, messa in dubbio sulla base della documentazione archeologica relativa alla fase arcaica: quanto pi\u00f9 emergevano, a seguito delle ricerche, caratteri culturali ed usi rituali che distinguevano questa popolazione dai Sanniti stanziati nelle aree appenniniche interne, tanto pi\u00f9 si riproponeva la discussione sulle ampie questioni di etnostoria italica.\nNon a caso le stesse fonti antiche (Strabone, Tolomeo, Mela, Plinio) per lo pi\u00f9 non concordano sull'estensione territoriale della \"Frentania\" e sulla sua delimitazione geografica, ed approssimativa e imprecisa appare anche in esse l\u2019ubicazione geografica dei diversi insediamenti abitativi: evidentemente anche agli occhi degli antichi autori la storia del Sannio appariva estremamente mobile, come un magma in continua modificazione, che in determinate zone si presentava con connotazioni e differenze a volte anche accentuate.\nA met\u00e0 del Settecento anche lo storico Giovanni Andrea Tria annotava \"\u201cQuanto all'origine dei Frentani, nemmeno convengono gli storici: stimano alcuni che i Frentani provenissero dai Sanniti, altri che provengano dai Liburni, altri dai Sabini, ed altri ancora dagli Etrusci\u201d\".\nProprio in base a questa complessa prospettiva di affinit\u00e0-diversit\u00e0, il geografo Strabone (V,4,2) considera i Frentani una popolazione etnicamente sannita (\u2211\u03b1\u03c5\u03bd\u03b9\u03c4\u03b9\u03ba\u03cc\u03bd \u03ad\u03b8\u03bd\u03bf\u03c2), ma al tempo stesso la loro regione distinta dal Sannio sotto il profilo culturale. Del resto i Frentani in quasi tutte le fonti antiche sono descritti in una condizione di perifericit\u00e0 rispetto alla regione sannita, in una posizione marginale rispetto all'area centrale appenninica.\nNon sono molti i riferimenti degli storici antichi alla vita dei Sanniti, ma gli scavi archeologici stanno restituendo una ricca documentazione sulle loro abitudini quotidiane e sulle loro attivit\u00e0, offrendoci uno spaccato efficace della loro vita quotidiana. Emerge cos\u00ec il ritratto di una popolazione notevolmente diversa da quella che hanno descritto gli storici antichi, preoccupati piuttosto di trasmettere ai posteri una narrazione secondo una versione decisamente favorevole a Roma, magnificando le imprese della loro nazione, rappresentate come una saga eroica.\nDescritti dalle fonti antiche come popolazioni rozze e primitive, arroccate sulle montagne, le recenti ricerche hanno invece portato alla luce le testimonianze di un popolo estremamente mobile, capace di relazionarsi ed interagire con diverse popolazioni del Mediterraneo. I dati archeologici attestano l\u2019esistenza di stabili insediamenti, con un'organizzazione socio-economica di tipo semplice, basata su una ridotta specializzazione del lavoro, in cui le attivit\u00e0 produttive avevano prevalentemente carattere stagionale. Si tratta di un'organizzazione territoriale caratterizzata da un accentuato frazionamento, \"vicatim,\" come afferma Tito Livio (IX,13,7; X,17,2); infatti, nelle zone pianeggianti e collinari, di solito in prossimit\u00e0 dei corsi d\u2019acqua e delle vie di comunicazione, sono presenti villaggi sparsi, di dimensioni ridotte, difesi da fossati o palizzate (il \"vicus\", collegato a pascoli, boschi e terreni coltivati) oppure, nelle aree di montagna, cittadelle fortificate di dimensioni variabili (l\u2019\"oppidum\" difeso da breve cinta muraria), posizionate in condizioni strategiche per il controllo del territorio.\nIn un territorio prevalentemente montuoso, la produzione agricola e l\u2019allevamento di bestiame erano alla base dell'economia sannita, finalizzate a soddisfare i bisogni primari delle comunit\u00e0; nel Sannio preromano l\u2019allevamento avveniva sia in forma stanziale che transumante, sia pure in scala pi\u00f9 ridotta di quanto non avvenne in seguito nel Sannio romanizzato. Tra le attivit\u00e0 artigianali era certamente praticata la lavorazione della lana e delle pelli, nonch\u00e9 la produzione di ceramica e di laterizi. Bojano, ad esempio, rappresentava un importante distretto produttivo di tegole, con tanto di marchio di fabbrica.\nNon poca importanza rivestiva l\u2019attivit\u00e0 guerriera, soprattutto per le popolazioni delle aree interne, che si realizzava in forme di rapina, prelievo forzoso, pedaggio derivante dal controllo militare delle vie di comunicazione, praticati attraverso imboscate, assalti improvvisi, incursioni ed agguati.\nNumerose campagne di scavo effettuate in localit\u00e0 Monte Vairano (in agro di Busso e Baranello, presso Campobasso, a m. 998 s.l.m.) hanno riportato alla luce un abitato fortificato sannitico, risalente al IV secolo a.C. distribuito su un'area di circa 49 ettari, articolato in case, botteghe, luoghi di culto, laboratori di artigiani, ben distribuiti su un complesso tessuto viario, protetto da una lunga cinta muraria (di circa 3\u00a0km.), che in alcuni casi supera i due metri di altezza, con relative porte di accesso e torri di guardia. Si tratta di un insediamento di notevole consistenza, che presuppone la presenza di una comunit\u00e0 con una propria organizzazione sociale, che ha elaborato, secondo una logica costruttiva, un piano organico di sistemazione dell\u2019area, delimitata dalle mura. Nei diversi edifici sono stati rinvenuti mortai, anfore, brocche, pesi da telaio, testimonianza efficace di uno spaccato della vita quotidiana di quella popolazione. L\u2019area, abitata gi\u00e0 prima delle guerre sannitiche, cessa di essere frequentata verso la met\u00e0 del I secolo a.C. quando si verificano i crolli degli edifici.\nCon il resto del mondo italico, ad esempio, i contatti si evincono dalla presenza di oggetti di bronzo etruschi, legati soprattutto a pratiche cultuali. Stretti erano i rapporti anche con la citt\u00e0 di Taranto, ma anche dall'Apulia e dalla Campania giungevano nel Sannio ceramiche di pregio. Contatti economici e commerciali tra i Sanniti e gran parte dell\u2019Italia centro meridionale sono confermati dalle monete provenienti da zecche apule, campane e del Bruzio rinvenute in territorio molisano. Abili esportatori di legname e dei prodotti di allevamento, i Sanniti giungono a occidente fino a Marsiglia e alle isole Baleari, a oriente fino al Bosforo e alle isole Egee, dalle quali importano vino pregiato, come testimoniano le anfore vinarie col marchio di Rodi, Chio e Cnido, ritrovate nelle diverse necropoli molisane. Inoltre armi e cinturoni sannitici, testimonianze della loro attivit\u00e0 di mercenarismo, sono stati rinvenuti non solo in Magna Grecia, ma anche in alcune citt\u00e0 greche.\nA diretto contatto con gli agglomerati abitativi, seppero creare aree sacre di particolare monumentalit\u00e0, ubicate in luoghi suggestivi e nelle ampie valli, edificate con grande perizia tecnica e ricche di apparati decorativi. Luoghi di culto che testimoniano quanto nel Sannio antico la vita, nella sua quotidiana ordinariet\u00e0, fosse costantemente intrisa del sacro, nella vita coniugale, nel lavoro dei campi, nelle ricorrenze religiose, negli eventi luttuosi.\nIn fondo la storia del Sannio, vista in un lungo periodo, tra l\u2019Et\u00e0 del Ferro e la fine dell\u2019era antica, \u00e8 la storia di una progressiva evoluzione, con situazioni fortemente diversificate a seconda delle aree geografiche: infatti mentre il centro dell\u2019area sannitica resta pi\u00f9 a lungo legato a forme arcaiche (in cui i gruppi dominanti tentano di conservare la struttura di classe, risalente al VII secolo), ai suoi margini la periferia meridionale si accinge al salto di qualit\u00e0, avviandosi rapidamente verso l'urbanizzazione. Mentre nelle zone sannitiche centro-italiche l\u2019urbanizzazione penetra solo nel I secolo a.C., nella periferia meridionale tra Frentania e Daunia, lo sviluppo economico gi\u00e0 nel III secolo a.C. marcia decisamente verso una civilt\u00e0 urbana. Del resto, anche sul versante tirrenico dell'Italia centro-meridionale il processo di urbanizzazione si attua precocemente, rispetto alle aree interne, ed \u00e8 strettamente correlato a un avanzato sviluppo economico e sociale, determinato dal contatto con le tendenze innovatrici del mondo greco. Nelle realt\u00e0 che non ancora conoscono l'urbanizzazione, invece, restano bassi i livelli di produzione e scarso lo sviluppo delle specializzazioni.\nPeriodo Romano.\nGi\u00e0 all'inizio del periodo ellenistico, dunque, \"Larinum\" sembra aver ormai raggiunta una fisionomia definitiva ed aver acquistato un ruolo preminente rispetto agli altri centri della zona. Alla fertilit\u00e0 del terreno, alla strategica posizione geografica, alla florida attivit\u00e0 commerciale ed ai numerosi contatti gi\u00e0 avviati con svariati ambienti culturali, \"Larinum\" aggiunge adesso, alla pari di altre entit\u00e0 statali, il riconoscimento da parte di Roma della condizione di \"res publica Larinatium\" (Livio XXVII,43,10), concessa, naturalmente, in base ai criteri di opportunit\u00e0 geografica e \u201cpolitica\u201d abitualmente utilizzati dai Romani nella loro attivit\u00e0 di urbanizzazione e di controllo amministrativo del territorio.\nCi\u00f2 favorisce lo svolgimento di un autonomo ruolo amministrativo e l\u2019avvio di un'autonoma monetazione locale in bronzo, nonch\u00e9 la presenza di accentuati caratteri di cultura mista osco-latina, non documentata nella regione a nord del Biferno. Grazie all'ordinamento romano, la citt\u00e0, ormai ricca e popolosa e dotata di leggi e magistrati propri, riesce a produrre anche una rapida trasformazione dell\u2019organizzazione del suo centro urbano ed avviare una concentrazione delle iniziative di investimento di carattere edilizio ed infrastrutturale, nello sforzo di potenziare l\u2019entit\u00e0 urbana. Investimenti che non riguardano solo la spesa pubblica, ma anche quella di origine privata.\nLe indagini di scavo condotte negli anni nell'abitato di Piana San Leonardo, sebbene limitate ad aree non molto estese, hanno fatto emergere una realt\u00e0 insediativa alquanto complessa e cronologicamente articolata, che parte dal periodo arcaico e giunge fino a quello tardo ellenistico, con tracce di acciottolato, di strade lastricate, di pavimentazioni pubbliche, di quartieri artigianali e di abitazione, di un\u2019area sacra (Via Jovine), che evidenziano tecniche edilizie sempre pi\u00f9 evolute.\n\u00c8 noto che, con il definitivo ordinamento augusteo, il fiume Biferno divenne il naturale confine tra la \"Regio IV\" e la \"Regio II\", tra cui furono divisi i Frentani. Il territorio a ovest del fiume, assegnato alla \"Regio\" IV, manteneva la denominazione di \"Regio Frentana\" e comprendeva le citt\u00e0 di \"Anxanum\" (Lanciano), \"Histonium\" (Vasto), \"Hortona\" (Ortona), \"Buca\" (forse Termoli) (Plinio, \"Naturalis Historia\", III, 106). Il territorio a est del Biferno, assegnato alla \"Regio\" II, venne di fatto assimilato alla Daunia: comprendeva \"Cliternia\", \"Teanum Apulum\" e \"Larinum\", spingendosi fino al Fortore, il \"flumen portuosum Fertor\" citato da Plinio (\"N. Hist\". III,103). Questa fisionomia particolare di Larino le consent\u00ec comunque di conservare, nella denominazione ufficiale, memoria della sua pertinenza etnica all\u2019area Frentana: \"Larinates cognomine Frentani\", scrive infatti Plinio (\"N. Hist\". III, 105). Non devono quindi meravigliare le divergenze esistenti fra i testi antichi, in merito all'esatta attribuzione di \"Larinum\" a un preciso ambito territoriale. La citt\u00e0, infatti, \u00e8 citata dal geografo Stefano Bizantino come \u03c0\u03cc\u03bb\u03b9\u03c2 \u0394\u03b1\u03c5\u03bd\u03af\u03c9\u03bd, in Pomponio Mela \u00e8 soltanto un \"oppidum\" della Daunia, per Tolomeo \u00e8 uno dei principali centri dei Frentani, secondo Plinio il Vecchio \u00e8 citt\u00e0 frentana, ma risulta inserita nella \"Regio\" II, che comprende l\u2019Apulia.\nGli scavi sistematici, effettuati a partire dal 1977 a Piana San Leonardo, hanno restituito una sequenza stratigrafica, sia pure solo in aree limitate, molto interessante, ed hanno consentito di individuare, sia pure in maniera discontinua, l\u2019area di estensione della citt\u00e0 romana, anche se allo stato attuale non \u00e8 possibile precisarne con esattezza il perimetro delle mura.\nInfatti l'espansione edilizia di Larino, verificatasi nel dopoguerra proprio nell'area di Piana San Leonardo per soddisfare le esigenze abitative della comunit\u00e0, si sovrappone quasi fedelmente all'antico sito, realizzando una rapida e quasi completa urbanizzazione dell\u2019intera area. Tale condizione ha determinato, negli anni successivi, una situazione estremamente problematica sotto il profilo della ricerca archeologica, per cui \u00e8 stato possibile esplorare esclusivamente quelle poche aree rimaste libere, ubicate tra gli agglomerati edilizi moderni, le sole suscettibili di iniziative di conservazione e valorizzazione di quelle evidenze archeologiche non ancora compromesse dallo sviluppo edilizio.\nLe esplorazioni archeologiche a Piana San Leonardo hanno accertato la presenza di insediamenti risalenti alla fine del V secolo a.C. - prima met\u00e0 del IV secolo a.C. costituiti da acciottolato e resti di muri perimetrali di edifici. Successivamente, su quelli pi\u00f9 antichi, furono impostati altri edifici, risalenti alla fine del IV secolo \u2013 inizi del III secolo a.C. che adottarono tecniche edilizie pi\u00f9 evolute, con muretti a secco, con pietre irregolari e con filari di tegole, oppure legati con malta cementizia. In seguito la zona corrispondente all'attuale Via Jovine venne ad assumere una destinazione sacra: infatti la fase ellenistica (fine III secolo a.C. \u2013 inizio II secolo a.C.) \u00e8 caratterizzata dalla presenza di una grande quantit\u00e0 di materiale votivo, da riferire all'attivit\u00e0 di un santuario, da identificare molto probabilmente con un edificio di notevoli dimensioni di cui restano alcuni grossi blocchi di pietra tufacea, ben squadrati. A giudicare dal materiale votivo, l\u2019area era dedicata a una divinit\u00e0 femminile, molto probabilmente Afrodite: infatti numerose sono le statuette di terracotta che raffigurano la dea. Il tempio della dea \u00e8 stato parzialmente riconosciuto in una struttura di blocchi calcarei, cui viene affiancata, intorno al II secolo a. C. un\u2019aula rettangolare pavimentata a mosaico, che forma un motivo a reticolo. In questa fase, sia pure limitatamente ad alcuni settori della citt\u00e0, si adottano, solo per edifici di maggiore consistenza, blocchi tufacei ben squadrati, che saranno impiegati per lungo tempo. La zona adiacente al tempio fu adibita, per tutto il periodo di funzionamento del santuario, ad area di scarico del materiale votivo, che si presenta sparso in tutta la zona. Inoltre, limitatamente ad alcune zone, l\u2019area fu adibita anche a sacrifici particolari, come dimostra la presenza di mucchi di ciottoli disposti a piramide, frammisti a carboni, statuette fittili e statuette votive.\nGli oggetti votivi comprendono materiale ceramico, statuette fittili e di bronzo, e molte monete, tra cui un gruzzolo di ventidue, nascosto in un vasetto di terracotta, che forma un vero e proprio tesoretto, risalente alla met\u00e0 del II secolo a.C. Ma l\u2019elemento pi\u00f9 caratterizzante del deposito votivo pu\u00f2 essere considerato senz'altro la coroplastica di piccole dimensioni: si tratta di statuette eseguite a stampo, che quindi si presentano cave internamente e per lo pi\u00f9 di argilla omogenea. La parte anteriore \u00e8 pi\u00f9 accurata nei particolari, quella posteriore \u00e8 solo appena abbozzata e di fattura grossolana; le teste, eseguite a tutto tondo, servendosi di due matrici, sono state di solito create a parte e poi applicate alla base del collo. Tra i diversi tipi attestati a Larino, prevalgono le figure femminili panneggiate, secondo lo stile attico che si diffuse rapidamente in tutto i mondo ellenistico fino al I secolo a.C.\nLa presenza di queste statuette costituisce un interessante documento per comprendere le diverse direttrici di diffusione di motivi culturali iconografici ellenistici provenienti da Taranto e dall'area magno greca in genere e diretti non solo verso la Campania e il Lazio, ma anche verso le regioni medio - adriatiche. Si conferma cos\u00ec il ruolo rilevante svolto dalla citt\u00e0 per la diffusione di questi e di altri prodotti in vaste aree del centro Italia.\nUn\u2019altra delle aree pi\u00f9 ampiamente esplorate \u00e8 quella in localit\u00e0 Torre Sant'Anna, che conobbe lunga vita, attraversando varie fasi. Inizialmente vi si trovava una raffinata domus, realizzata intorno al III-II secolo a.C. di cui sopravvivono l\u2019atrio, pavimentato in ciottoli policromi, ed alcuni ambienti circostanti. La ricchezza dell\u2019edificio \u00e8 testimoniata dalla presenza di un ampio \"impluvium\" con una pavimentazione in mosaico policromo, raffigurante al centro un polpo ed agli angoli quattro cernie.\nMa la vita della domus venne bruscamente interrotta per sopravvenute esigenze pubbliche. La zona, infatti, fu destinata a ospitare un\u2019area pubblica, con edifici monumentali, tra cui il foro, una grande struttura, a pianta quadrangolare, realizzata in \"opus mixtum\" di reticolato e laterizi. L\u2019edificio si articolava in una serie di esedre, con abside centrale, che si aprivano su un ambiente interno porticato. Alle spalle, con accesso a est, si conservano i tratti murari in laterizio di un altro edificio con pronao, forse originariamente rivestito all'interno con marmi e pavimentazione in mosaico, del quale si ipotizza una destinazione sacra, forse il tempio di Marte al quale allude Cicerone, quando riferisce della presenza a Larino dei \"Martiales\", schiavi pubblici, consacrati al culto del dio secondo antiche tradizioni religiose.\nUna terza area di Piana San Leonardo sottratta alla proliferazione edilizia \u00e8 quella compresa tra l\u2019asilo nido ed il Tribunale Civile, dove \u00e8 venuto alla luce, inspiegabilmente, un settore urbano con strada lastricata e marciapiedi, lungo la quale si evidenziano da un lato edifici abitativi e dall'altro edifici artigianali. Inspiegabilmente, perch\u00e9 si tratta di un\u2019area piuttosto decentrata rispetto a quello che si credeva il limite dell\u2019antica citt\u00e0. Alcuni ambienti destinati ad abitazioni conservano ancora pavimentazioni in mosaico e in cocciopisto; la parte artigianale, sebbene in condizioni peggiori, conserva vasche, pavimenti in cocciopisto e canalette di deflusso.\nNel 91 a.C. scoppia la guerra sociale: \u00e8 l\u2019ultima sfida contro Roma da parte dei popoli italici. Anche i Sanniti insorgono per ottenere a pieno diritto la cittadinanza romana, e costituiscono, insieme alle altre popolazioni, la Lega Italica; rappresentano, nello schieramento degli insorti, l\u2019elemento pi\u00f9 forte e determinato. Di fronte agli iniziali successi dei ribelli, Roma reagisce promulgando alcune leggi (la \"lex Julia\" e la \"lex Plautia Papiria\") che concedono la cittadinanza romana a tutte le popolazioni italiche che in quel momento non sono in armi o che sono disposte a deporle. L\u2019iniziativa ribalta la situazione a favore di Roma dal momento che buona parte dei ribelli accoglie la proposta. Le lunghe guerre avevano ormai fiaccato le resistenze italiche ed il sopravvento di Roma era diventato inevitabile. La concessione della cittadinanza consente ai Romani di organizzare l\u2019assetto territoriale mediante la fondazione di \"municipia\", non solo sedi del potere amministrativo ma anche centri organizzativi delle attivit\u00e0 produttive, artigianali, agricole, edilizie e commerciali.\nLa municipalizzazione non ebbe subito vita facile, perch\u00e9 venne a scontrarsi con il sistema italico, tradizionalmente legato a un'economia agricolo-pastorale che si esprimeva in una forma di insediamento sparso. Col tempo anche il Sannio si adegu\u00f2 al sistema municipale romano, preludio a una completa romanizzazione del territorio: nell'area molisana sorsero municipi a Isernia, Venafro, Trivento, Bojano, Sepino e Larino, secondo le necessit\u00e0 organizzative del potere centrale.\nNello stesso periodo scompaiono le testimonianze di vita in quasi tutti i santuari sannitici.\nI Sanniti, ribelli nella guerra sociale, non avevano comunque dimenticato l\u2019opposizione dimostrata da Lucio Cornelio Silla alla loro ammissione alla cittadinanza romana: allo scoppio della guerra civile, quindi, non esitarono a schierarsi con Gaio Mario. Quando Silla rientr\u00f2 dall'Oriente nell'anno 83 a.C. decise che avrebbe combattuto l\u2019ultima delle guerre sannitiche. La sanguinosa battaglia di Porta Collina (82 a.C.) fu per i Sanniti la loro ultima grande battaglia: colpevoli di aver appoggiato i \"populares\" di Mario, dovettero fare i conti con la spietata vendetta del vincitore, che si accan\u00ec in modo particolare contro di loro, convinto, come narra Strabone (V,4,11), \"che nessun romano sarebbe stato al sicuro finch\u00e9 fosse esistita una comunit\u00e0 sannita organizzata\".\nLa sconfitta segna la fine dei Sanniti come entit\u00e0 statale, dotata di una propria identit\u00e0, di istituzioni, lingua e religione proprie. Mai pi\u00f9 avrebbero svolto un ruolo nello stato romano, confinati nell'oscurit\u00e0 ed ampiamente ignorati. Da quel momento i Romani non sentirono in alcun modo la necessit\u00e0 di riconciliarsi con loro ed avviarono un lento processo di denazionalizzazione del Sannio. Larghi tratti di territorio vennero confiscati e distribuiti ai veterani; quelli non assegnati divennero \"ager publicus\" a disposizione degli allevatori. Perfino la lingua osca fu declassata a dialetto contadino, lasciando completamente il posto al latino. Gi\u00e0 alla fine del I secolo d.C. una larga percentuale della popolazione del Sannio non doveva pi\u00f9 essere sannita.\nNon \u00e8 certo un caso se, anche a distanza di tempo, ben pochi furono i Sanniti che occuparono gli alti comandi dell\u2019esercito, ed anche in campo politico pochissimi rivestirono cariche ufficiali di alto rango o riuscirono a sedere nel Senato romano.\nAnche se le pi\u00f9 antiche fasi della storia di Larino sono affidate ai risultati della ricerca archeologica, si dispone oggi di una sola, ma autorevolissima fonte antica, Cicerone, per avere una testimonianza di quella che poteva essere, nel I secolo a.C. la vita di una citt\u00e0 di provincia come Larino, negli anni immediatamente successivi al \"bellum sociale\", un affresco, certamente lacunoso, della societ\u00e0 locale proiettata nell'ambito dei ben pi\u00f9 ampi avvenimenti dell'Italia del tempo.\nNel 66 a.C. Cicerone, quarantenne, pronunci\u00f2 a Roma, davanti al tribunale penale un'orazione in difesa del larinate Aulo Cluenzio Avito (la celebre \"Pro Cluentio\"), un aristocratico di rango equestre, uomo di \"antica nobilt\u00e0\", accusato dalla madre Sassia di tentato omicidio del patrigno Stazio Oppianico e del tentativo di corruzione dei giudici del processo.\nPer attestare la loro stima all'amico e testimoniare a suo favore, giunsero a Roma non solo i pi\u00f9 nobili cittadini dei Frentani, dei Marrucini e dei Sanniti dell\u2019interno, ma anche \"equites romani\" provenienti da Lucera e da Teano Apulo. Si tratt\u00f2 senza dubbio di un processo molto \u201cchiacchierato\u201d, poich\u00e9 i \"Cluentii\" appartenevano al rango equestre ed erano una delle famiglie pi\u00f9 facoltose ed in vista della citt\u00e0.\nNel tempo in cui si svolgono i fatti descritti da Cicerone, Larino \u00e8 ormai diventata una citt\u00e0 operosa, ricca e vivace: ha attraversato diversi assetti urbanistici, vi si organizzano feste e giochi pubblici, si tengono mercati, si intrecciano intensi traffici commerciali, grazie ai rapidi ed agevoli collegamenti viari. Nel corso della recente guerra sociale il partito popolare ha combattuto al fianco degli italici, quello conservatore, di antica nobilt\u00e0, si \u00e8 schierato a favore di Silla. La citt\u00e0 \u00e8 stata dilaniata da lotte interne e violenti disordini, scontri tra le due avverse fazioni, che hanno fatto ricorso con spregiudicatezza a ogni mezzo pur di contendere il potere politico all'avversario. \u00c8 il clima che ormai caratterizza la crisi del regime repubblicano dell'ultimo secolo a.C.\nL\u2019orazione offre a Cicerone spunti per descrivere, anche solo incidentalmente, i costumi e il tenore di vita delle famiglie aristocratiche di Larino, molte delle quali in stretto rapporto di amicizia e di affari con senatori e personaggi di rilievo della capitale, dove sicuramente si recavano con notevole frequenza. Famiglie abituate a vivere nel lusso e negli agi, che ricavavano i propri profitti dagli affari, dalla pastorizia e dalle attivit\u00e0 agricole (\"negotia\", \"res pecuariae\", \"praedia\").\nSi sa pochissimo delle vicende di Larino in et\u00e0 tardo imperiale: sicuramente l\u2019area era ancora abitata nel IV secolo d.C. epoca a cui si datano le circa seimila monete di bronzo rinvenute casualmente in localit\u00e0 Lagoluppoli, forse nei pressi di un\u2019antica strada, ormai scomparsa, che da Larino proseguiva verso Rotello ed i mosaici rinvenuti nei vecchi scavi, che attestano la vitalit\u00e0 del centro abitato. Certamente anche Larino fu colpita dal terribile terremoto del 346 d.C. che devast\u00f2 l\u2019intero Sannio, come dimostrano le iscrizioni relative agli interventi su edifici pubblici restaurati a cura dello Stato. Proprio da Larino proviene un'iscrizione relativa ad \"Autonius Iustinianus\", primo governatore della \"Provincia Samnii\", da poco istituita, che si occup\u00f2 in particolare della disastrosa situazione di Isernia.\nIl Sannio, infatti, dopo essere stato accorpato alla Campania, verso la fine del III secolo d.C., con il profondo riordinamento amministrativo dell\u2019Impero promosso da Diocleziano, diventa nuovamente provincia autonoma verso la met\u00e0 del IV secolo d.C. conservando inalterata la sua unit\u00e0 territoriale fino alla fine del VI secolo d.C. quando, con l\u2019avvento dei Longobardi, perder\u00e0 definitivamente la propria autonomia amministrativa.\nIn et\u00e0 alto medievale tutto il sito di Piana San Leonardo era gi\u00e0 probabilmente in stato di abbandono, oggetto di sistematiche spoliazioni di materiali lapidei, utilizzati per la costruzione delle abitazioni del centro medievale, pi\u00f9 a valle; in particolare furono asportate le parti in laterizio dell'anfiteatro che, ormai non pi\u00f9 in uso, venne adibito occasionalmente per sepolture e fu anche utilizzato per ricoveri di fortuna in alcuni spazi dell'anello superiore della cavea; nella rampa della porta est funzion\u00f2 fino all'inizio dell'VIII secolo d.C. una fornace per calce.\nUrbanistica.\nNonostante gli innumerevoli scavi e saggi archeologici eseguiti in questi ultimi decenni in zone diverse del suo tessuto urbano, \u00e8 ancora oggi difficile dire con precisione dove e quanto si estendesse la citt\u00e0: \u00e8 presumibile, soprattutto in base alle evidenze archeologiche, che occupasse un\u2019area, per cos\u00ec dire, a forma di ala di uccello, con al vertice l\u2019anfiteatro (ubicato, quindi, un poco ai margini del paese) ed i due bracci disposti l\u2019uno verso la collina del Montarone (la zona attualmente pi\u00f9 invasa dall'edilizia moderna) e l\u2019altro verso Torre Sant'Anna (presumibilmente l'area della citt\u00e0 romana pi\u00f9 ricca di edifici pubblici e privati).\nTale conformazione urbanistica fu certamente condizionata dal particolare andamento declinante del terreno e dalla preesistenza di percorsi viari di collegamento, che determinarono la scelta dei siti abitativi. Certamente un'antica strada collegava Torre Sant'Anna con il fondovalle del Biferno, cos\u00ec come la strada attuale verso il Montarone svolge, come allora, funzione di collegamento con la Piana di Larino e la costa adriatica. Un terzo braccio stradale, sopravvissuto fino ad oggi, \u00e8 quello che dall'anfiteatro si dirige verso l\u2019interno, in direzione di Casacalenda, dove sorgeva la necropoli romana, come \u00e8 testimoniato dalle numerose epigrafi e lapidi funerarie rinvenute alla fine dell\u2019Ottocento, quando fu costruita l'attuale stazione ferroviaria.\nAnche se nell'ambito dell\u2019area frentana Larino \u00e8 la citt\u00e0 meglio nota, grazie ai ruderi rimasti parzialmente sempre fuori terra e grazie ai risultati delle recenti ricerche archeologiche, gradualmente sempre pi\u00f9 estese, bisogna dire che solo a partire dagli anni Sessanta del Novecento fu esteso un primo vincolo archeologico alle aree immediatamente adiacenti all'anfiteatro, gi\u00e0 abbondantemente urbanizzate. Dagli anni Settanta l\u2019Amministrazione comunale, in concomitanza con l\u2019istituzione della Soprintendenza archeologica del Molise, ha affrontato in modo costruttivo il problema relativo alla tutela di quelle aree ancora libere da costruzioni, condizionando la destinazione delle particelle, che sono state in tal modo risparmiate dallo sviluppo edilizio. Non essendo ormai pi\u00f9 praticabile l'attuazione di interventi di esproprio, \u00e8 stato possibile procedere all'esplorazione archeologica soltanto in quelle zone rimaste libere, realizzando, dove necessario, interventi di restauro e di conservazione nelle aree dove sono state rinvenute evidenze archeologiche (mosaici, lastricati, manufatti).\nTutte le strutture rinvenute negli ultimi trenta anni, sebbene immerse tra gli agglomerati edilizi moderni, sono state sottoposte a consolidamento e restauro: i mosaici, in particolare, sono stati collocati su specifici supporti, posizionati \"in situ\" in modo da poter essere asportati, se necessario, in qualsiasi momento. \u00c8 stata comunque assicurata a ogni manufatto la dovuta protezione, per rallentarne il processo di disgregazione, lasciandolo comunque pienamente fruibile. Infatti tra la possibilit\u00e0 di asportare un mosaico per esporlo nella sala di un museo e quella di lasciarlo nel sito originario, dopo accurata operazione di restauro, si \u00e8 prevalentemente preferita questa seconda soluzione, per l\u2019esigenza di restituire al manufatto la sua pi\u00f9 completa leggibilit\u00e0, conservandolo nell'ambiente originario.\nL'anfiteatro romano.\nCon i suoi ruderi, rimasti sempre parzialmente affioranti, l\u2019anfiteatro \u00e8 certamente il monumento antico pi\u00f9 celebre di Larino, anzi, senza dubbio, rappresenta da sempre il simbolo della citt\u00e0. Negli ultimi decenni, purtroppo, l\u2019area \u00e8 stata interessata da un'intensiva urbanizzazione, in quanto adiacente alla ferrovia ed alla strada statale.\nCicerone riferisce (\"Pro Cluentio\", IX, 27) che a Larino, gi\u00e0 molto prima di disporre di un anfiteatro stabile, erano abitualmente praticati in citt\u00e0 giochi pubblici e spettacoli (\"ludi\"). \u00c8 probabile che, come avveniva anche a Roma, si utilizzassero strutture lignee mobili oppure ci si servisse, come avveniva a Sepino, degli spazi del Foro. Progettato per essere inserito nel contesto urbano, all'epoca gi\u00e0 ben definito, venne edificato in un\u2019area marginale, gi\u00e0 da tempo occupata, sul margine occidentale della Piana San Leonardo, su una scarpata che degrada verso ovest, alla periferia della citt\u00e0 ellenistica e romana. Per edificarlo fu necessario dare corso a uno sbancamento nella parte meridionale dell\u2019abitato, sacrificando gli edifici e le strade che gi\u00e0 occupavano l\u2019area. Diverse testimonianze archeologiche (tre brevi tratti di muratura a secco, due residui di acciottolato stradale a spina di pesce), ben anteriori alla sua costruzione, perch\u00e9 risalenti al periodo VI \u2013 III secolo a.C., hanno confermato l\u2019utilizzazione dell\u2019area in un\u2019epoca precedente alla costruzione dell\u2019anfiteatro. Unici resti del precedente abitato, raso al suolo in occasione della realizzazione della cavea.\nPurtroppo nessun cenno del monumento si trova nelle fonti antiche, n\u00e9 \u00e8 pervenuto alcun elemento relativo agli spettacoli organizzati, come \u00e8 invece documentato per l\u2019anfiteatro di Venafro. Risulta invece variamente citato dagli storici locali (Tria, Caraba e Magliano): si tratta per lo pi\u00f9 di riferimenti sommari, a volte anche scarsamente attendibili, che di solito evidenziano, gi\u00e0 agli inizi del secolo XVIII, lo stato di abbandono del monumento, sottoposto a continue spoliazioni. Fra tutti \u00e8 il Tria che si dilunga a descrivere l\u2019anfiteatro con molti dettagli, dedicandogli numerose pagine: si sofferma in confronti con altri celebri anfiteatri romani, sostiene che l\u2019arena avesse forma circolare ed affronta anche il problema della sua datazione. Allegati al testo, i disegni di Pietro Torelli (pianta e veduta prospettica) illustrano il monumento, anche se offrono una ricostruzione poco attendibile dell\u2019intero edificio. L\u2019opera del Tria \u00e8 stata assunta come indiscussa fonte di riferimento dalla maggior parte degli scrittori successivi, fino a tempi piuttosto recenti. Scientificamente pi\u00f9 interessanti e corrette risultano invece le indicazioni e le descrizioni fornite nel 1851 da Ambrogio Caraba ed i disegni, da lui stesso delineati, contenenti la pianta e la veduta prospettica dell\u2019edificio, questa volta in forma ellittica. I dati di scavo successivi hanno confermato la bont\u00e0 delle sue misurazioni e ricostruzioni, basate su riscontri diretti, come afferma lo stesso Caraba.\nMagliano nella descrizione del monumento segue le indicazioni del Tria e avvalora l\u2019ipotesi che l\u2019anfiteatro fosse di forma circolare (la forma apparentemente ellittica era dovuta, a suo giudizio, a un effetto ottico).\nEdificato nell'ultimo ventennio del I secolo d.C. per volont\u00e0 testamentaria di L. Capitone, personaggio appartenente al rango senatorio, come \u00e8 attestato da un'iscrizione, sia pure frammentaria, originariamente posta a coronamento della porta occidentale dello stesso anfiteatro, l\u2019edificio era destinato ai combattimenti gladiatori, e rappresent\u00f2 uno degli esempi di rinnovamento edilizio che interess\u00f2 tutto l\u2019impero romano, subito dopo la fastosa inaugurazione a Roma dell\u2019anfiteatro Flavio: all'epoca furono molti i personaggi di alto rango che decisero di finanziare la costruzione di simili edifici.\nTra quelli noti del mondo antico, quello di Larino \u00e8 un anfiteatro a pianta ellittica di medie dimensioni, simile per dimensioni a quelli di \"Luceria\" oppure di \"Alba Fucens\", ma molto pi\u00f9 modesto di quello di \"Capua\". Pur non grandissimo, presenta all'esterno un asse maggiore di m. 97,80 (con orientamento nord-sud) ed uno minore di m. 80 (con orientamento est-ovest) ed un\u2019arena di m. 59,40 x m. 41,60. Con una superficie complessiva di oltre seimila metri quadrati, poteva agevolmente ospitare quasi undicimila spettatori. Nulla si sa delle manifestazioni allestite in occasione dell'inaugurazione, avvenuta sotto l\u2019imperatore Tito. Dalla presenza di alcuni elementi tecnici, si ipotizza che la struttura dell\u2019edificio potesse essere adattata all'occorrenza anche per spettacoli teatrali (a quanto \u00e8 dato sapere, un teatro mancava a Larino) oppure per spettacoli circensi.\nA differenza di altri edifici del genere interamente costruiti in elevato, l\u2019anfiteatro di Larino si presenta con una struttura mista: l\u2019arena e l\u2019\"ima cavea\" risultano scavate direttamente nello strato di arenaria, piuttosto friabile, invece gli ordini superiori sono stati costruiti in elevato, utilizzando strutture murarie che, sebbene di dimensioni diverse, presentano condizioni strutturali simili. Il procedimento utilizzato per la costruzione \u00e8 quello tipico romano, con murature a sacco, riempite con \"opus caementicium\", un composto cementizio fatto di malta e pietrame grezzo misto a ghiaia, che garantisce compattezza e solidit\u00e0. Il paramento murario esterno \u00e8 in \"opus reticulatum\", con blocchetti in pietra a base quadrata, di forma piramidale, di fattura irregolare, con la punta inserita nel cementizio e disposti in diagonale a formare un reticolo. Le indagini eseguite sui materiali hanno evidenziato che sono stati utilizzati ciottoli calcarei e pietrame tufaceo di provenienza locale, non della migliore qualit\u00e0; anche le malte risultano di mediocre fattura, ma nel complesso il manufatto evidenzia buona capacit\u00e0 costruttiva e buona conoscenza delle tecniche edilizie.\nIl piano dell\u2019arena risulta convesso al centro, in modo da consentire lo scolo delle acque nell\u2019euripo, un apposito canale che circonda l\u2019arena, profondo circa cm. 40 e largo cm. 32, realizzato con conci di pietra calcarea ben lavorati. Nell\u2019arena si accede attraverso quattro porte d\u2019ingresso, le due che si aprono in corrispondenza dell\u2019asse maggiore sono molto ampie, per consentire l\u2019ingresso \u201ctrionfale\u201d di personaggi importanti o gladiatori vittoriosi, ricoperte da volte a botte, quelle costruite sull'asse minore sono pi\u00f9 strette e sono provviste di gradini. Quasi al centro dell\u2019arena, spostata verso il settore est, \u00e8 scavata nel tufo una fossa rettangolare, profonda quasi cinque metri, di circa m. 7,50 x m. 5,50, che presenta sul lato minore una rampa di accesso all\u2019arena larga circa m. 1,50. Sul fondo della fossa sono stati ritrovati dei massi di pietra, provvisti di un gancio centrale: si tratta quasi certamente di contrappesi utilizzati per il funzionamento di un montacarichi, per sollevare sul piano dell\u2019arena le gabbie degli animali feroci durante gli spettacoli gladiatori. L\u2019arena \u00e8 delimitata, lungo tutto il perimetro, dal muro di sostegno del podio, alto due metri e rivestito con pesanti lastre di calcare, che presentano il bordo superiore arrotondato, che fungeva da parapetto del podio, e provvisto di fori per il sostegno della rete di protezione per gli spettatori. In corrispondenza delle due porte principali, nel muro del podio si aprono quattro porte di accesso a quattro piccoli ambienti, gli \"spoliaria\", dove venivano prestate le prime cure ai gladiatori feriti o venivano deposti momentaneamente i corpi di quelli uccisi in combattimento. A questi ambienti si accedeva, oltre che dall'arena, anche dalle porte principali.\nGli scavi non hanno restituito resti delle gradinate dei diversi settori. Si ipotizza che i gradini del podio fossero tre, oltre i quali iniziava il livello superiore, quello della \"ima cavea\", che, secondo le regole descritte da Vitruvio, doveva avere un numero di gradini doppio di quelli del podio. Il settore superiore, la \"media cavea\", era ancora pi\u00f9 ampio, forse di dieci gradini.\nL\u2019ultimo settore, quella della \"summa cavea\", corrispondeva probabilmente all'attico sovrastante l\u2019ambulacro, al quale si accedeva attraverso delle rampe esterne, addossate al muro perimetrale dell\u2019anfiteatro. \u00c8 probabile che per alleggerire la struttura dell\u2019edificio le ultime gradinate destinate al pubblico fossero realizzate in legno. La buona visibilit\u00e0 era assicurata a tutti gli spettatori non solo dalla forma ellittica della struttura, ma anche dalla pendenza delle gradinate che aumentava di settore in settore, a mano a mano che ci si allontanava dall'arena, secondo precise regole costruttive.\nL\u2019accesso ai settori era rigidamente disciplinato, per questo ciascun settore aveva ingressi indipendenti. I nobili accedevano al podio direttamente dalle quattro porte di accesso all\u2019arena. Ai due settori superiori si accedeva dall'ambulacro, una galleria coperta da una volta a botte, che correva lungo tutto il perimetro dell\u2019anfiteatro e che presentava sulla parete esterna una serie di arcate a tutto sesto e sulla parete interna dei corridoi di accesso alle gradinate della cavea, i \"vomitoria\", forse in numero di dodici. L\u2019accesso al livello dell\u2019attico era assicurato da rampe esterne, addossate all'edificio, probabilmente una per ciascun settore dell'anfiteatro.\nIl pubblico che assisteva ai giochi apparteneva a tutte le classi sociali, ma ciascuno accedeva al settore riservato al suo specifico rango sociale. Al podio potevano accedere solo le autorit\u00e0 civili e militari, gli ospiti d\u2019onore, le personalit\u00e0 di rilievo con le loro famiglie. Le successive sei gradinate erano riservate ai cavalieri, mentre gli spettatori di rango sociale non elevato accedevano al settore superiore, composto da dieci gradinate. Il popolo di condizione modesta e gli schiavi occupavano le gradinate pi\u00f9 in alto, nella \"summa cavea\". Attualmente i resti della parte in elevato sono limitati ai ruderi dell\u2019ambulacro e del muro esterno in corrispondenza della porta nord e ad alcuni brevi tratti di muratura negli altri settori, mentre quelli del settore sud-ovest sono stati inglobati nella costruzione del villino Calvitti.\nGi\u00e0 nel 1962 i ruderi subirono un primo intervento di parziale consolidamento. Solo nel 1978 fu avviato un primo intervento di scavo, in attuazione di un programma straordinario predisposto dalla Soprintendenza Archeologica del Molise e dal Comune di Larino. Le indagini di scavo vennero condotte dalla dott.ssa Anna Rastrelli e si concentrarono sulla parte orientale dell\u2019arena. Negli anni 1981-1982 l\u2019anfiteatro \u00e8 stato di nuovo parzialmente esplorato, grazie a un progetto finanziato dalla Regione Molise, sia pure limitatamente alla met\u00e0 orientale del monumento. Gi\u00e0 i primi interventi evidenziarono la sistematica spoliazione dei materiali lapidei e dello stesso tufo effettuata nel corso dei secoli ai danni dell\u2019anfiteatro, cosa che rendeva impossibile effettuare scavi stratigrafici nell'area interna, che risultava irrimediabilmente manomessa. Ma anche l\u2019area esterna, ugualmente non ancora esplorata, appariva praticamente irrecuperabile, a seguito di una serie di interventi che avevano \u201cinquinato\u201d l\u2019intera zona: la costruzione della strada statale n. 87, a nord-ovest, l\u2019edificio dell\u2019Enel a nord, una serie di case private lungo il perimetro nord-est, la presenza del villino Calvitti a sud-ovest, lungo il percorso dell\u2019ambulacro.\nFin dall'epoca del suo definitivo disuso, nel corso dei secoli l\u2019edificio \u00e8 stato sottoposto a continue spoliazioni; inoltre gi\u00e0 dalla tarda antichit\u00e0 alcune parti della struttura, specialmente nel settore nord-est, furono riutilizzate: qui l\u2019ambulacro risulta chiuso trasversalmente da muretti che delimitano degli ambienti; in questo settore venne poi realizzata una fornace per laterizi, mentre nella rampa della porta est funzion\u00f2 una fornace per calce gi\u00e0 anteriormente all\u2019VIII secolo d.C. Inoltre nel settore nord-est, in corrispondenza di alcuni pilastri, in epoca alto medioevale furono messe in opera alcune sepolture. In realt\u00e0, gi\u00e0 a partire dalla campagna di scavo condotta nel sito nel 1987-1988 \u00e8 emersa la presenza di numerose sepolture, dislocate in vari settori dell\u2019anfiteatro, appartenenti ad ambiti cronologici sia anteriori che posteriori alla sua costruzione.\nDurante un saggio di scavo effettuato nel settore nord-ovest della cavea, a ridosso della massicciata di tufo presente su tutta la met\u00e0 occidentale, sono state rinvenute due sepolture risalenti al periodo arcaico (VI secolo a.C.), che hanno confermato l\u2019uso, gi\u00e0 documentato altrove, di seppellire nel centro abitato. Si tratta di due fosse rettangolari, ricavate nel tufo, sfruttando la naturale pendenza del terreno e ricoperte con una copertura piana di blocchetti tufacei. In entrambe gli inumati (uno \u00e8 una bambina) sono disposti supini, a diretto contatto col terreno, gli scheletri risultano gravemente danneggiati. Molto poveri i corredi funerari.\nPi\u00f9 interessanti le sepolture di epoca alto medievale, rinvenute nel settore di nord-ovest, nei pressi del primo vomitorio. Sebbene abbastanza danneggiate, le sepolture hanno restituito, in alcuni casi, corredi funebri interessanti, costituiti prevalentemente da oggetti personali, orecchini e spilloni di bronzo, fibule e armille in ferro, rasoi, coltelli e pettini. Si tratta di fosse di forma irregolare, ricavate nel tufo, prive di riempimento, ricoperte con tegoloni e coppi oppure con lastre di calcare, contenenti scheletri disposti in posizione supina, spesso danneggiati ed in cattivo stato di conservazione. La prassi del riutilizzo in epoca alto medievale dei siti romani ormai in disuso doveva essere abbastanza frequente, come \u00e8 gi\u00e0 testimoniato nel teatro di \"Saepinum\".\nLe terme.\nNelle immediate vicinanze dell\u2019anfiteatro, ma sempre all'interno dell\u2019attuale parco archeologico, \u00e8 possibile ammirare i resti delle sontuose terme, ricche di mosaici policromi, con rappresentazioni di animali fantastici e marini, e di figure geometriche; attualmente \u00e8 possibile visitare due vasche destinate ai bagni in acqua calda, tiepida e fredda (\"calidarium\", \"tepidarium\", \"frigidarium\"), il vano in cui si produceva con il fuoco il riscaldamento dell\u2019acqua (\"praefurnium\"), un vano con le \"suspensurae\" (cio\u00e8 con le colonnine che reggevano il pavimento rialzato in cui passava l\u2019aria calda), un grande pilastro pertinente ai portici, un accurato sistema di scarico delle acque, costituito da una poderosa fognatura, coperta da tegole disposte a cappuccina. La particolarit\u00e0 di questo ritrovamento archeologico \u00e8 che esso conserva ancora l\u2019impianto dell\u2019ipocausto, cio\u00e8 degli ambienti sotterranei in cui erano ubicati i forni ed altri locali di servizio. \nSi \u00e8 provveduto ad assicurare una dovuta protezione a quanto \u00e8 stato portato alla luce, mediante l'installazione di un'opportuna struttura di copertura; inoltre una passerella metallica consente di visionare il mosaico dall'alto senza calpestarlo.\nIl foro.\nNell'area di scavo di Torre Sant'Anna \u00e8 stato identificato il lato orientale del Foro, con i suoi edifici monumentali: in questo settore urbano si concentrano, ben visibili, varie fasi.\nLa prima, risalente al III \u2013 II secolo a.C., non prevede ancora la destinazione pubblica; vi si trova ubicata, infatti, una grande e raffinata \"domus\", della quale sopravvivono l\u2019atrio pavimentato in ciottoli policromi dimezzati ed alcuni degli ambienti che si distribuivano intorno all'atrio ed ai lati dell'ampio corridoio di accesso. Oltre alla pavimentazione dell'atrio, la particolarit\u00e0 \u00e8 data anche dalla presenza di un ampio \"impluvium\" il cui pavimento in mosaico policromo raffigura al centro un polpo ed agli angoli quattro cernie, con un\u2019ampia fascia marginale con tralci e grappoli d\u2019uva.\nQuesta parte della citt\u00e0 antica conobbe due successive fasi edilizie: dopo la sua costruzione, avvenuta tra la seconda met\u00e0 del II secolo a.C. e la prima met\u00e0 del I secolo a.C., fu pesantemente ristrutturata nel IV secolo d.C., quando il governatore della \"Provincia Samnii\", appena istituita, dovette avviare i restauri, dopo il disastroso terremoto che colp\u00ec la zona nell'anno 346 d.C.. La vita della citt\u00e0 continu\u00f2 anche successivamente, ma in modo stentato: lentamente gli edifici, ormai abbandonati, cominciarono a essere oggetto di sistematiche spoliazioni, per un riuso dei materiali. Qua e l\u00e0, probabilmente, spuntarono modeste casupole, costruite con materiali di spoglio.\nLe domus.\nLa \"domus\" ubicata vicino al Foro, per dimensioni, ricchezza decorativa, impegno economico profuso nella sua realizzazione, certamente apparteneva a una delle famiglie dell'aristocrazia agraria larinese, la cui ascesa, iniziata nel III secolo a.C. proseguir\u00e0 senza interruzione. Difatti, agli inizi del I secolo a.C. la \"domus\" sub\u00ec dei rifacimenti nell'area dell\u2019impluvio e modificazioni dello stato precedente. Poi, dopo circa un secolo, la sua vita fu interrotta bruscamente per sopravvenute esigenze pubbliche: infatti, la zona fu destinata a ospitare edifici monumentali, che delimitavano il lato orientale del Foro, posizionati su una grande struttura a pianta quadrangolare, realizzata in opera reticolata e laterizi. Il lato che dava sul Foro si apriva sui portici mediante tre vani, quello opposto si articolava in una serie di esedre con abside centrale, che a loro volta si aprivano su uno spazio interno porticato.\nAlle spalle, con accesso a est, si trova un altro edificio con pronao, originariamente rivestito all'interno con marmi pregiati e con pavimento in mosaico; di esso si conservano oggi, fino a notevole altezza, i tratti murari in laterizio. Si ipotizza che questo edificio, situato in posizione preminente su un lato del Foro, avesse una destinazione sacra, fosse il probabile tempio di Marte, cui allude Cicerone, quando parla della presenza a Larino dei \"Martiales\" addetti al culto del dio.\nI tre mosaici policromi, oggi conservati nel Palazzo Ducale, testimoniano la ricchezza delle decorazioni che abbellivano le \"domus\" dei notabili locali; quello pi\u00f9 appariscente \u00e8 senza dubbio il mosaico che raffigura la scena centrale del Lupercale (con la posa classica della lupa che allatta i due gemelli), circondata da una complessa cornice con cespi di acanto agli angoli e spirali con cacciatori ed animali. Gli altri due mosaici, quello del Leone e quello degli Uccelli, anche essi ispirati a modelli classici, appartenevano a una \"domus\" dell\u2019inizio del III secolo d.C. non lontana dall'anfiteatro.\nI mosaici.\nI numerosi mosaici, rinvenuti casualmente nell'abitato di Larino, coprono un arco di tempo di almeno cinque secoli, dal II secolo a.C. al III secolo d.C. e testimoniano la ricchezza delle decorazioni che abbellivano le \"domus\" dei notabili locali; degli otto mosaici tessellati tuttora esistenti, la met\u00e0 sono policromi. Tra questi ultimi, i tre pi\u00f9 vistosi e noti da tempo sono attualmente conservati nel locale Museo Civico, presso il Palazzo Ducale di Larino. Essi testimoniano anche che nella Larino di et\u00e0 imperiale operavano maestranze dotate di ottime qualit\u00e0 tecniche, non solo organizzate in botteghe, ma probabilmente anche itineranti.\nI primi due mosaici, noti col nome \"del Leone\" e \"degli Uccelli\", vennero alla luce nel 1937 in una \"domus\" del III secolo d.C. in Viale Giulio Cesare (nei pressi dell'attuale Consorzio di Bonifica), ubicata non lontano dall'anfiteatro, della quale resta una parte delle mura con paramento di reticolato a blocchi di calcare. Sono entrambi di notevoli dimensioni e si ispirano a dei modelli classici. Dagli atti di scavo del 1941 si evince che erano adiacenti, separati solo da un muro. Nell'estate del 1949 vennero distaccati, restaurati e musealizzati nell'attuale collocazione.\nIl primo (m. 6,02 x m. 5,30), complessivamente in buono stato di conservazione, raffigura nell'emblema centrale un leone ruggente che avanza da sinistra, lo sguardo rivolto all'indietro, inserito in un tappeto a fondo bianco in cui sono riconoscibili alcune palme; la cornice esterna presenta motivi vegetali (con tralci di edera stilizzati), mentre la fascia marginale presenta il motivo della treccia a quattro capi su fondo nero ed ai margini \u00e8 disegnata un\u2019ampia fascia su fondo bianco con racemi di edera.\nIl secondo (m. 5,07 x m. 5,30), pi\u00f9 lacunoso, raffigura nel campo centrale numerosi tralci con foglie di vite, sui quali si posano uccelli di vario genere, rivolti verso il centro; presenta un'ampia fascia marginale con racemi di edera e una serie di cornici concentriche con motivo a ogive e con motivo a treccia policroma su fondo nero.\nUn terzo mosaico (m. 6,08 x m. 7,17), detto \"del Lupercale\", fu rinvenuto nel 1941 presso l\u2019attuale Istituto Tecnico Agrario, nei pressi di Piazza della Stazione Ferroviaria, e nel 1973, dopo una lunga serie di burrascose vicende, venne sottoposto a restauro e collocato insieme agli altri due. \u00c8 senza dubbio quello pi\u00f9 appariscente e noto, risale al III secolo d.C. ed \u00e8 in ottimo stato di conservazione. Raffigura nella parte bassa del campo centrale la scena del Lupercale, con la posa classica della lupa nell'atto di allattare i due gemelli nella grotta, e nella parte alta due pastori, di profilo, che osservano la scena stupiti, dall'alto di una collina. Insolita la raffigurazione della lupa, che con il suo mantello a strisce somiglia piuttosto a una tigre. Il campo centrale \u00e8 circondato da una complessa cornice ornata, con grandi cespi di acanto ai quattro angoli e spirali con sei cacciatori, armati di frecce e giavellotti, e animali selvaggi di profilo (felini, antilopi, cervi). La scena del mosaico si trova riprodotta su altari, tombe, vasi, pitture, monete e monumenti di vario genere, trattandosi di un'iconografia molto diffusa nel mondo antico.\n\u00c8 invece tuttora posizionato in \"situ\" il quarto mosaico policromo (m. 2,72 x m. 4,60), detto \"del Polpo\", rinvenuto fra i resti di una \"domus\" di epoca ellenistica presso Torre Sant'Anna. Costituisce il pavimento di un \"impluvium\" per la raccolta dell\u2019acqua piovana e rappresenta un grosso polpo al centro, con otto tentacoli, e quattro cernie agli angoli, rese con grande naturalismo, in una cornice di tralci di vite con grappoli d\u2019uva, rappresentati in maniera schematica. Riportato alla luce prima nel 1912 e poi nel 1949, venne distaccato nel 1981, opportunamente restaurato e trattato, ed infine ricollocato nel 1985 nel luogo del ritrovamento. Attualmente \u00e8 esposto ai visitatori sotto una struttura metallica di protezione. Si tratta di un soggetto comunemente utilizzato per la decorazione di particolari ambienti, quali terme, fontane e bagni pubblici.\nI mosaici bicromi, in bianco e nero, sono stati ritrovati tutti successivamente a quelli policromi.\nNel 1971, nel corso di uno sbancamento, \u00e8 stato rinvenuto in Via Tito Livio, nei pressi dello stadio comunale, il mosaico detto dei \"Delfini\" (m. 6,70 x m. 4,90). Rinterrato, fu riportato alla luce nell'estate del 1985, venne distaccato, restaurato e saldato su pannelli mobili in vetroresina. Considerate le dimensioni, il mosaico presumibilmente impreziosiva un ambiente di prestigio di notevole ampiezza. Presenta una fascia decorativa esterna di onde correnti verso sinistra e una fascia centrale con meandri di svastiche alternati a riquadri con soggetti figurati e decorativi; in due di essi compaiono uno \"skyphos\" e un \"aryballos\" e in altri due dei delfini. Le figure, nonostante le ridotte dimensioni, sono ben definite nei dettagli. Il mosaico presenta una vistosa lacuna su tutta la met\u00e0 destra, ma tra quelli bicromi \u00e8 decisamente il pi\u00f9 elegante e di pregevole esecuzione.\nNel 1973, nei pressi di quello del polpo, in localit\u00e0 Torre Sant'Anna, in occasione di saggi di scavo, venne scoperto un mosaico absidato (m. 5,10 x m. 7,00), che venne provvisoriamente lasciato \"in situ\", coperto da uno spesso strato di sabbia di fiume. Fu riportato alla luce nel 1981, distaccato e restaurato. Sistemato su pannelli di vetroresina, \u00e8 stato ricollocato \"in situ\" su una base in calcestruzzo. Presenta un campo centrale quadrato, decorato con motivi geometrici, quadrifogli e fiori di loto, chiusi in tre cornici concentriche e una lunetta absidale.\nNel 1984, in Via Morrone, nel corso dei lavori di costruzione dell\u2019asilo nido comunale, nell'area adiacente al Palazzo di Giustizia, \u00e8 stato rinvenuto il mosaico cosiddetto del \"Kantharos\" (m. 1,45 x m. 2,25), vistosamente danneggiato nel corso dei lavori di sbancamento dell\u2019area. La Soprintendenza verific\u00f2, attraverso la sequenza stratigrafica, la presenza di tombe a fossa scavate nello strato tufaceo, risalenti al periodo arcaico, e la presenza di strutture insediative risalenti al successivo periodo ellenistico - romano. Il mosaico, in cattivo stato di conservazione, presenta motivi geometrici con ottagoni e losanghe.\nUn altro mosaico \u00e8 quello cosiddetto in \"signino\", rinvenuto nel corso degli scavi effettuati dalla Soprintendenza negli anni 1977-1978 nell'area di Piana San Leonardo, in Via F. Jovine. Risale al II secolo a.C. e costituisce la pavimentazione di un grosso edificio di epoca ellenistica, di cui restano solo dei blocchi squadrati di pietra arenaria, in un\u2019area a destinazione sacra. \u00c8 composto da un impasto rosso in cocciopisto, con un reticolo di losanghe nella parte centrale e una fascia esterna con motivi geometrici di quadrati alternati a svastiche. Nel 1983 \u00e8 stato distaccato e restaurato, montato su pannelli in vetroresina e conservato nei depositi della Soprintendenza."}
{"id": "790416", "revid": "130040", "url": "https://it.wikipedia.org/wiki?curid=790416", "title": "Sanzio III Garc\u00e9s di Navarra", "text": ""}
{"id": "790421", "revid": "74801", "url": "https://it.wikipedia.org/wiki?curid=790421", "title": "Trelleborg (comune)", "text": "Trelleborg \u00e8 un comune svedese di abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "790422", "revid": "767487", "url": "https://it.wikipedia.org/wiki?curid=790422", "title": "Circondario di Miesbach", "text": "Il circondario di Miesbach \u00e8 uno dei circondari che compongono la Baviera.\nConfina con l'Austria, oltre a confinare con i distretti bavaresi."}
{"id": "790423", "revid": "125414438", "url": "https://it.wikipedia.org/wiki?curid=790423", "title": "Ugo di San Vittore", "text": "Biografia.\nTramontata l'ipotesi che fosse nato a Ypres, si \u00e8 da tempo confermata la primitiva ipotesi del Derlingdella sua nascita nel Ducato di Sassonia, forse nella famiglia dei conti di Blankenburg.\nStudi\u00f2 nella scuola dell'abbazia di San Pancrazio a Hamersleben e verso i vent'anni si trasfer\u00ec a Parigi, entrando nell'Abbazia di San Vittore verso il 1116, allievo del priore Tommaso, e assumendo l'insegnamento verso il 1125; che sia stato anche priore dell'abbazia \u00e8 una notizia cui si attribuisce scarso fondamento.\nAcquist\u00f2 presto grande fama: dall'Inghilterra vennero ad ascoltarlo Riccardo di San Vittore e forse anche Andrea di San Vittore, dall'Italia Pietro Lombardo e fu in corrispondenza con Bernardo di Chiaravalle, con Gualtiero di Mortagne e con l'arcivescovo Giovanni di Siviglia, partecipando ai dibattiti culturali del tempo.\nNel concistoro del dicembre del 1139 papa Innocenzo II lo cre\u00f2 cardinale vescovo di Frascati.\nPensiero filosofico.\nCon gli scritti di Ugo si complet\u00f2 il processo di chiarificazione e razionalizzazione del testo scritto, grazie alle spaziature, alla punteggiatura, alla divisione in capitoli con indici alfabetici: ogni singola parola acquist\u00f2 cos\u00ec indipendenza e si crearono le condizioni per lo sviluppo della lettura silenziosa.\nLa sua fama nel medioevo fu molto vasta, sia per la sua sapienza, che per le sue esperienze mistiche, che erano un coronamento di tale sapere.\nFu una delle principali personalit\u00e0 della filosofia scolastica agostiniana e i suoi studi offrirono numerosi appoggi alla successiva scuola di Tommaso d'Aquino.\nNel \"De sacramentis\" e nel \"Didascalion\" Ugo sostenne la congruenza tra la ragione e la fede, a differenza di San Bernardo di Chiaravalle, poich\u00e9 il sapere e tutte le arti naturali \"servono alla scienza divina\" (\"De sacramentis\", Prolusione). La ricerca del sapere sacro e profano si deve articolare quindi su due piani paralleli: uno \u00e8 quello della rivelazione e dell'illuminazione che provengono da Dio; l'altro \u00e8 quello dell'investigazione affidata all'uomo, che si deve rivolgere alle cose esterne e alla sua anima. Quello che la ragione non pu\u00f2 spiegare e che deve essere pertanto oggetto di fede, non viene pi\u00f9 indicato come \"incredibile\", ma come \"mirabile\", che trascende la ragione ma non la nega.\nDa questi presupposti egli pervenne a una duplice dimostrazione razionale dell'esistenza di Dio: \nGrande cura fu dedicata, nelle sue opere (e in quelle poi della scuola dei vittorini), alla ricerca psicologica e antropologica: all'investigazione di un vincolo intermedio tra il corpo e l'anima che spieghi la complementarit\u00e0 tra le due opposte nature dell'uomo, cercando in quale misura esse concorrano alla conoscenza. Ugo indic\u00f2 tale intermediazione nell'immaginazione, inferiore allo spirito e superiore ai sensi. Individu\u00f2 inoltre la meditazione quale legame tra scienza e pensiero, intendendola come quello sforzo di comprensione razionale del mistero. Con la meditazione inoltre ci si prepara all'esperienza della contemplazione mistica, rivolta verso Dio o verso le sue creature. Il grado maggiore \u00e8 ovviamente quello rivolto al Creatore, e presuppone lo sprofondarsi nell'abisso interiore dell'anima.\nNel \"Didascalicon\" definisce la natura come \"l'autografo libro di Dio\", in quanto istituita da Dio al fine di manifestare la sua infinita sapienza. Questo atto segna una tappa del lungo cammino teologico-filosofico che porter\u00e0 all'idea della Natura come espressione del Pensiero di Dio. Questa idea sar\u00e0 il motore, nel corso del XVII secolo, della rivoluzione scientifica, sviluppando la convinzione che la conoscenza delle leggi che regolano la Natura fosse la strada maestra per avvicinarsi alla comprensione del Pensiero di Dio.\nOpere.\nLa sua opera pi\u00f9 importante \u00e8 il \"De sacramentis christianae fidei\", scritta tra il 1136 e il 1141. In questa prima grande summa teologica medievale egli fu il primo a scegliere nella grande variet\u00e0 di azioni rituali (benedizioni, scongiuri, esorcismo, eccetera) quelli che noi oggi definiamo sacramenti, come vennero assurti a dogma dalla Chiesa cattolica con il Concilio Lateranense IV del 1215. In quest'opera inoltre egli sviluppa la chiave per la comprensione delle sacre scritture distinguendo tra il significato letterale (\"historia\") e il senso profondo oltre le righe (\"allegoria\")."}
{"id": "790426", "revid": "110157", "url": "https://it.wikipedia.org/wiki?curid=790426", "title": "Klippan (comune)", "text": "Klippan \u00e8 un comune svedese di 16.478 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "790429", "revid": "1543377", "url": "https://it.wikipedia.org/wiki?curid=790429", "title": "Serratia marcescens", "text": "Serratia marcescens \u00e8 un batterio Gram negativo della famiglia degli enterobatteri.\nBartolomeo Bizio scelse il nome del genere \"Serratia\" in onore del fisico fiorentino Serafino Serrati. Il nome di specie \"marcescens\", \u00e8 relativo al fatto che il batterio, dopo aver prodotto un pigmento rosso intenso (la \"prodigiosina\"), marcisce velocemente in una massa fluida mucillaginosa.\nDescrizione.\n\"S. marcescens\" \u00e8 un patogeno umano responsabile di infezioni ospedaliere, in particolare delle infezioni alle vie urinarie e delle infezioni dovute a lesioni della cute.\nIl bacillo \"S. marcescens\", si sviluppa a temperature tra i 5 e i 40 \u00b0C, e in ambienti con pH tra 5 e 9. La sua ubiquit\u00e0 e la preferenza per le zone umide fanno s\u00ec che \"S marcescens\" si sviluppi principalmente nei bagni, soprattutto nelle fughe tra le mattonelle, dove si manifesta con una colorazione rossastra. L'eliminazione di queste colonie pu\u00f2 essere effettuata tramite disinfettanti a base di candeggina, anche se la completa rimozione \u00e8 spesso difficile.\nStudi.\nNel 1953 il ricercatore italiano Amato Novelli pubblica uno studio sull'influenza della luce ultravioletta e della clorofilla sulla produzione di pigmento da parte del batterio\nPatogenesi.\n\"S. marcescens\" pu\u00f2 causare congiuntiviti, cheratiti (infiammazioni alla cornea), oftalmie (infiammazioni dell'occhio) e infezioni al dotto lacrimale. \u00c8 comune nell'apparato respiratorio e urinario negli adulti, mentre nei bambini attacca principalmente il sistema gastrointestinale. Sono frequenti le infezioni a carico di tasche sottocutanee in portatori di pacemaker.\nMolti ceppi di \"S. marcescens\" sono resistenti a diversi antibiotici a causa della presenza di un tipo di plasmide che trasporta uno o pi\u00f9 geni che codificano la resistenza agli antibiotici.\nNel corallo \"S. marcescens\" \u00e8 causa di una malattia letale che sta decimando alcune popolazioni di corallo caraibico.\n\"Serratia Marcescens\" e il miracolo di Bolsena.\nSecondo Johanna C. Cullen, ricercatrice della Georgetown University, il presunto Miracolo di Bolsena del 1263 (il sanguinamento di un'ostia consacrata) pu\u00f2 avere una spiegazione scientifica, La ricercatrice \u00e8 riuscita a riprodurre il \"miracolo\" in laboratorio facendo attaccare le ostie dalla \"Serratia marcescens\". Il suo studio \u00e8 documentato in un articolo comparso sulla rivista della \"American Society of Microbiology\".\nNel 1998 la validit\u00e0 scientifica dell'esperimento fu confermata dal ricercatore del dipartimento di chimica organica dell'Universit\u00e0 di Pavia Luigi Garlaschelli e nel 2000 dai ricercatori di biologia molecolare della \"Tulane University\" J.W. Bennett e R. Bentley.\nTuttavia il corporale di lino custodito presso il duomo di Orvieto, tra il 3 febbraio e il 27 marzo 2015, \u00e8 stato oggetto di un intervento di natura conservativa in occasione del quale sono stati raccolti dati scientifici. \n&lt;br&gt;L'intervento \u00e8 stato preceduto da un'analisi della documentazione fotografica ottenuta in luce normale e in fluorescenza ultravioletta (UV), da cui si \u00e8 evidenziata la presenza in ogni sezione del corporale di depositi biologici costituiti da sangue, scisso in plasma e siero."}
{"id": "790432", "revid": "110157", "url": "https://it.wikipedia.org/wiki?curid=790432", "title": "Circondario di Dillingen an der Donau", "text": "Il circondario di Dillingen a.d.Donau \u00e8 uno dei 71 circondari che compongono il \"Land\" della Baviera."}
{"id": "790439", "revid": "121685072", "url": "https://it.wikipedia.org/wiki?curid=790439", "title": "Circondario di F\u00fcrstenfeldbruck", "text": "Il circondario di F\u00fcrstenfeldbruck \u00e8 uno dei circondari della Baviera. Presenta un altissimo livello di densit\u00e0 abitativa, a causa dell'elevata popolazione e della superficie scarsa."}
{"id": "790440", "revid": "834", "url": "https://it.wikipedia.org/wiki?curid=790440", "title": "ZYX Records", "text": ""}
{"id": "790441", "revid": "110157", "url": "https://it.wikipedia.org/wiki?curid=790441", "title": "Circondario di Kitzingen", "text": "Il circondario di Kitzingen \u00e8 uno dei circondari dello stato tedesco della Baviera."}
{"id": "790443", "revid": "767487", "url": "https://it.wikipedia.org/wiki?curid=790443", "title": "Elettrojoyce", "text": "Gli Elettrojoyce sono stati un gruppo musicale rock italiano nato a Roma nel 1993. Il gruppo si \u00e8 sostanzialmente sciolto nel 2000. Filippo Gatti, leader e voce della band, ha proseguito l'attivit\u00e0 con una carriera solista. I restanti membri del gruppo hanno proseguito l'attivit\u00e0 sotto il nome di E42.\nBiografia.\nGli Elettrojoyce, il cui nome deriva dall'insegna dell'officina di un elettrauto romano di via James Joyce, nascono a Roma nel 1993. Propongono un rock d'autore nel quale l'attenzione per i testi \u00e8 unita ad una struttura musicale che, pur risentendo di influenze molto varie, dai Joy Division a Paolo Conte, rimane riconducibile alla tradizionale forma canzone. Iniziano la loro esperienza nel novembre 1994, incidendo un nastro intitolato \"Fumo\". Tra il 1995 e il 1996 preparano il primo album, Elettrojoyce, che esce nel novembre del 1996 e di cui vanno esaurite due ristampe. Nel 1997 vincono manifestazioni come Enzimi, Arezzo Wave e Scena Aperta, e vengono votati dal mensile \"Rockstar\" tra le dieci band rivelazione dell'anno. Il nuovo singolo \"Girasole\" (non in commercio) \u00e8 considerato tra i migliori singoli italiani dal mensile \"Raro\". Si intensifica l'attivit\u00e0 dal vivo e la band suona, tra gli altri, insieme a Cornershop, Grandaddy e Scisma. Il video del brano \"Balena\", contenuto nel loro primo disco, \u00e8 tra i dieci finalisti del festival Adriatico Cinema con la giuria di \"Musica\" de La Repubblica e MTV. Nel 1998 avviene l'incontro con la Epic (Sony Music), per la quale durante l'estate registrano il secondo disco uscito nel febbraio 1999, di nuovo intitolato \"Elettrojoyce (2\u00b0)\". La stampa specializzata accoglie il lavoro come tra i migliori del momento: si parla di poetica elettrica e di capolavoro. Nel frattempo il gruppo ha suonato molto dal vivo e si impone all'attenzione nazionale per la partecipazione al Concerto del Primo Maggio del 1999, in Piazza San Giovanni a Roma. Nel 2000 giunge il momento del terzo e attesissimo lavoro, \"Illumina\". Trainato dalla potenza e dalla melodia del singolo \"L'evoluzione dei pesci\", il disco \u00e8, secondo il leader del progetto Filippo Gatti, spirituale e intimo, ma non privato. Una produzione tecnologicamente avanzata per miscelare i suoni e gli strumenti pi\u00f9 classici del rock e della canzone moderna. Il gruppo si \u00e8 sostanzialmente sciolto nel 2000. Filippo Gatti ha proseguito l'attivit\u00e0 con una carriera solista. I restanti membri del gruppo hanno proseguito l'attivit\u00e0 sotto il nome di E42."}
{"id": "790449", "revid": "1305772", "url": "https://it.wikipedia.org/wiki?curid=790449", "title": "Circondario di Ansbach", "text": "Il circondario di Ansbach \u00e8 uno dei circondari della Media Franconia (Baviera, Germania). Situato nel distretto governativo della Media Franconia, come superficie \u00e8 il pi\u00f9 grande circondario della Baviera. \nI circondari confinanti sono al nord il circondario di Neustadt an der Aisch-Bad Windsheim, ad est i circondari di F\u00fcrth e di Roth, a sud-est il circondario di Wei\u00dfenburg-Gunzenhausen, a sud il circondario del Danubio-Ries e ad ovest i circondari di Schw\u00e4bisch Hall, di Ostalbkreis e di Main-Tauber-Kreis nel Baden-W\u00fcrttemberg. La citt\u00e0 extracircondariale di Ansbach \u00e8 interamente circondata dal circondario di Ansbach."}
{"id": "790453", "revid": "287204", "url": "https://it.wikipedia.org/wiki?curid=790453", "title": "Campionato italiano femminile di hockey su ghiaccio 1990-1991", "text": "Il campionato italiano femminile di hockey su ghiaccio 1990-91 fu il primo in Italia, voluto dall'allora presidente FISG, Luciano Rimoldi\nFormula.\nLe squadre iscritte furono 8, divise in due gironi.\nLe prime due di ogni girone accedevano ad una \"final four\" a Feltre, con semifinali e finali in gara unica e sulla distanza dei tre tempi da 15 minuti.\nNel girone orientale si qualificarono Alleghe e Feltre, in quello occidentale Como e Varese.\nSemifinali.\n 16 marzo 1991\n Como - Alleghe 1-6\n Feltre - Varese 5-1\nFinali.\n3\u00ba/4\u00ba posto.\n 17 marzo 1991\n Como - Varese 3-0\n1\u00ba/2\u00ba posto.\n 17 marzo 1991\n Alleghe - Feltre 1-0\nL'Alleghe Femminile vince per la prima volta il titolo italiano."}
{"id": "790455", "revid": "767487", "url": "https://it.wikipedia.org/wiki?curid=790455", "title": "Michel Vovelle", "text": "Biografia.\nDi formazione marxista e vicino alle tesi di Georges Lefebvre e Albert Soboul, divenne titolare della cattedra di Storia della Rivoluzione francese alla Sorbona dopo la morte di Soboul. Fu altres\u00ec direttore per dieci anni dell'Institut de la R\u00e9volution Fran\u00e7aise e diresse la commissione di ricerca scientifica per la celebrazione del bicentenario della Rivoluzione. Diversamente dalla corrente classica della storiografia del materialismo storico, si concentr\u00f2 principalmente sullo studio delle tematiche della mentalit\u00e0 sociale e dell'ideologia."}
{"id": "790459", "revid": "44516", "url": "https://it.wikipedia.org/wiki?curid=790459", "title": "Thomas Baeumle", "text": ""}
{"id": "790460", "revid": "287204", "url": "https://it.wikipedia.org/wiki?curid=790460", "title": "Choky Ice", "text": "Attila, Attila Csoky, Csoky, Chokey Ice, Csoki, Csoky Ice, Jimmy Nichols, Rocky, Marco Spinosa e Syrosy sono i nomi d'arte con cui \u00e8 noto.\n\u00c8 attivo nell'ambiente dal 1998, anno in cui esordisce nella pellicola \"Nice Rack\", diretto da Vince Voyeur.\nNel cast del film figurano inoltre altri grandi interpreti, come Lexington Steele, Nick Lang e lo stesso Vince Voyeur. Da allora ha preso parte a ben 872 film; nel solo 2010 \u00e8 comparso in 92 pellicole."}
{"id": "790461", "revid": "118458567", "url": "https://it.wikipedia.org/wiki?curid=790461", "title": "Circondario di Roth", "text": "Il circondario di Roth \u00e8 uno dei circondari che compongono la Baviera."}
{"id": "790462", "revid": "466539", "url": "https://it.wikipedia.org/wiki?curid=790462", "title": "Kursk", "text": "Kursk () \u00e8 una citt\u00e0 della Russia europea, capoluogo della provincia omonima.\nGeografia fisica.\nTerritorio.\nLa citt\u00e0 si trova a circa 152\u00a0km a nord di Belgorod e 580\u00a0km a sud di Mosca.\nSorge alla confluenza dei fiumi Kur, Tuskar e Sejm. Si trova sullo stesso fuso orario di Mosca (+03:00 GMT).\nClima.\n\"Fonte: WorldClimate.com\"\nStoria.\nLa citt\u00e0 ha una storia piuttosto lunga; il primo riferimento data dal 1032. Oggi \u00e8 un importante centro industriale, nodo ferroviario, mercato agricolo e sede universitaria.\nSeconda guerra mondiale.\nNel 1943, nelle vicinanze della citt\u00e0, si combatt\u00e9 una delle pi\u00f9 violente e determinanti battaglie fra Wehrmacht e Armata Rossa, conclusasi con la vittoria di quest'ultima. All'uscita della citt\u00e0 si trova un viale con un'esposizione di mezzi militari e un arco in memoria dei combattenti. Come in tutta la Russia \u00e8 molto sentito il ricordo dei propri soldati caduti, quindi nei giardini e nelle piazze si incontrano spesso lapidi e monumenti alla loro memoria.\nStrade di Kursk.\nFra le vie principali di Kursk vi sono via Lenin, via Dzer\u017einskij e via Karl Marx.\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nLa citt\u00e0 \u00e8 dotata di una stazione ferroviaria e di un piccolo aeroporto, da cui partono voli per Mosca tramite delle compagnie Utair e AVIA JAYNAR."}
{"id": "790464", "revid": "62004", "url": "https://it.wikipedia.org/wiki?curid=790464", "title": "Hockey Club Ambr\u00ec-Piotta 2006-2007", "text": "Questa \u00e8 la rosa della stagione 2006/2007 del Hockey Club Ambr\u00ec-Piotta."}
{"id": "790467", "revid": "287204", "url": "https://it.wikipedia.org/wiki?curid=790467", "title": "Campionato italiano maschile di pallacanestro 1920", "text": "Il campionato italiano maschile di pallacanestro 1920 rappresenta la prima edizione del massimo campionato italiano di pallacanestro.\nSembra chiaro che il primo vero campionato italiano sia stato quello organizzato a Venezia dalla Reale Federazione Ginnastica Nazionale Italiana e vinto dalla Societ\u00e0 Educazione Fisica Costanza di Milano.\nLe frammentarie notizie apparse sui quotidiani dell'epoca rendono problematica una ricostruzione univoca dell'evento. La discordanza dei risultati delle ricerche \u00e8 chiara anche quando si confrontano i dati in possesso del Comitato olimpico nazionale italiano, della Federazione Italiana Pallacanestro e della Lega Basket: il primo indica come primo campionato quello vinto dalla S.G. Forza e Costanza di Brescia, la seconda quello vinto dalla Costanza Milano e la terza la SEF Costanza Milano.\nAvvenimenti.\nIl contesto storico.\nLa pallacanestro (chiamata nei primi anni \"palla al cerchio\") era arrivata in Italia grazie all'opera di Ida Nomi, \"maestra di sport\" alla Mens Sana in Corpore Sano di Siena e membro della commissione tecnica femminile della Federginnastica. Tradusse le regole del gioco scritte da James Naismith e mise insieme una squadra di ragazze. Nel 1907 present\u00f2 il nuovo sport, con il nome di \"palla al cerchio\", al Concorso Ginnico di Venezia, schierando in campo le ragazze che aveva allenato. Poich\u00e9 la professoressa Nomi non aveva mai visto giocare lo sport inventato da Naismith, ma ne aveva soltanto interpretato le regole, l'esibizione mostr\u00f2 una disciplina leggermente diversa da quella originale.\nNel primo dopoguerra, la pallacanestro si svilupp\u00f2 grazie all'opera di Guido Graziani, Manlio Pastorini e soprattutto della YMCA. L'8 giugno 1919 si organizza la prima partita importante: 2\u00aa Compagnia Automobilisti di Monza contro Avieri della Malpensa 11-11, all'Arena Civica nell'ambito dell'arrivo del Giro d'Italia ciclistico. In seguito, gli Automobilisti rinforzati da alcuni elementi degli Avieri partecipano come rappresentativa dell'Italia alle Olimpiadi militari interalleate di Joinville-le-Pont. Nel torneo a tre squadre gli italiani scendono in campo il 26 giugno contro gli Stati Uniti con Sessa, Baccarini, Arrigo e Marco Muggiani, Pecollo (quintetto iniziale) e i sostituti Bagnoli, Balestra, Bianchi: il risultato finale \u00e8 55-17 per gli americani, ma il 28 giugno gli italiani battono la Francia per 15-11 (dopo aver chiuso il primo tempo in svantaggio per 6-5) classificandosi cos\u00ec al secondo posto nel torneo dietro gli Stati Uniti (che battono la Francia 93-8 nel match finale). \u00c8 quest'evento che rende popolare la pallacanestro in Italia.\nI primi campionati.\nIl primo campionato di cui vi sia traccia \u00e8 quello disputato il 5 ottobre 1919 (o nel 1918) a Lucca: il \"Criterio Nazionale di Basketball\" organizzato dall'YMCA di Firenze e dalla locale societ\u00e0 Libertas sotto l'alto patronato del re Vittorio Emanuele III di Savoia. La Palestra Ginnastica Fiorentina Libertas precedette con 12 vittorie la Pro Italia e la Sempre Avanti Juventus di Firenze e la Libertas Lucca.\nA Roma, nel novembre dello stesso anno, il Primo Corpo d'Armata di Torino vince il primo campionato italiano militare, a cui parteciparono otto formazioni di corpi d'armata provenienti da Torino (che schierava Ferrano, Guidoni, Tosi, Genova e Teddi), Verona, Firenze e Trento. Nel 1920, il campionato atletico militare \u00e8 strutturato su pi\u00f9 eliminatorie: nel Comando in Capo Marittimo di Spezia sono vinte dalla Flottiglia sommergibili (in campo: Crespi, Banci, Vidoni, Parodi, Briasco, Berretta e Mira); nel Corpo d'Armata di Milano, vince il 54\u00ba Fanteria divisione Novara sull'8\u00ba fanteria per 13-2.\nIl campionato della RFGNI.\nL'avvicinamento verso un campionato italiano ufficiale avviene grazie a Manlio Pastorini, che spinge per includere la pallacanestro nel programma del Concorso ginnastico di Venezia, che si svolge tra il 26 e il 30 maggio 1920, organizzato dalla Reale Federazione Ginnastica Nazionale Italiana. \u00c8 la decima edizione del concorso, che si svolge nello stadio dell'Isola di Sant'Elena, e coinvolge discipline di atletica leggera e pesante, ma anche nuoto e lotta. Sono presenti 10.000 ginnasti iscritti.\nAl torneo di palla al cesto sono annunciate sette partecipanti, ma effettivamente vi prendono parte: Forza e Coraggio Brescia, Palestra Ginnastica Fiorentina Libertas, Club Sportivo Firenze, Istituto Tecnico Firenze, Pro Lissone, Reyer Venezia e Stamura Ancona; la rappresentante di Milano, che il libro di Arceri individua nella SEF Costanza Milano, secondo i giornali che pubblicano le cronache del torneo \u00e8 la Forza e Coraggio Milano. Gli arbitri designati per la competizione sono Piffi, Reguzzoni, Baccio e Benucci.\nI quotidiani veneziani dell'epoca, la Gazzetta di Venezia e il Gazzettino di Venezia, e il quotidiano milanese La Gazzetta dello Sport riportano i resoconti delle eliminatorie giocate lungo tutto l'arco della giornata del gioved\u00ec 26 maggio. I risultati sono: Ginnastica Costantino Reyer-Forza e Coraggio Brescia 1-27; Forza e Coraggio Milano-Libertas Firenze 25-1 (o 21-1); Club Sportivo Firenze-Pro Lissone 7-8; Istituto Tecnico Firenze-Stamura Ancona 11-8. Alle semifinali, la Forza e Coraggio Milano batte la Pro Lissone 15 (o 19) a 9 e, mentre la Gazzetta di Venezia e la Gazzetta dello Sport danno per vincente per 3-0 Brescia sull'Istituto Tecnico di Firenze, il Gazzettino riporta un 10-9 in favore dei fiorentini.\nLa finale si disputa domenica 30 maggio di mattina. Il 1\u00ba giugno, la Gazzetta di Venezia indica la Forza e Coraggio di Milano la vincente del torneo, mentre il Gazzettino specifica che la finale del 3\u00ba e 4\u00ba posto non viene disputata per ritiro della Pro Lissone e Milano viene indicata come vincitrice del torneo su Firenze. Non viene trascritto il risultato finale.\nUn torneo vinto da Brescia?\nSecondo Mario Arceri, il campionato disputato a Venezia sarebbe stato vinto in realt\u00e0 dalla Forza e Coraggio Brescia e la Costanza di Milano avrebbe vinto un torneo successivo, composto dalle stesse otto squadre, da individuarsi come vero primo campionato.\nIl museo del basket di Milano riporta che questo torneo successivo si sarebbe disputato in autunno al salone del Veloce Club in via del Conservatorio a Milano, riportando risultati quasi identici a quelli del concorso ginnastico di Venezia (stessi accoppiamenti, leggere variazioni nei punteggi), eccetto la finale vinta appunto dalla Costanza Milano e non da Brescia."}
{"id": "790468", "revid": "2063435", "url": "https://it.wikipedia.org/wiki?curid=790468", "title": "Robert Kurtzman", "text": "Carriera.\nKurtzman inizi\u00f2 la sua carriera nel 1984 quando si trasfer\u00ec dalla sua citt\u00e0 natale di Crestline in Ohio, a Hollywood in California, per trovare uno sbocco lavorativo nel suo interesse per gli effetti speciali.\nNel 1988, al fianco di Greg Nicotero ed Howard Berger, form\u00f2 il K.N.B. EFX Group, uno studio di effetti speciali che vanta la fama di aver lavorato in oltre 400 pellicole e progetti televisivi. La K.N.B. ha vinto numerosi premi, incluso un Emmy Award nel 2001 per il loro lavoro sulla miniserie TV fantascientifica \"Dune - Il destino dell'universo\". Il team fu nominato all'Oscar nel 2006 per il trucco di \"Le cronache di Narnia - Il leone, la strega e l'armadio\".\nDopo essersi fatto notare nel campo degli effetti speciali, Kurtzman inizi\u00f2 a dirigere e produrre film. Il suo primo lavoro fu \"Dal tramonto all'alba\", per il quale scrisse il copione originale, fece da co-produttore e cre\u00f2 gli effetti speciali. \"The Demolitionist\" divenne noto come il debutto cinematografico del regista. Diresse anche \"Wishmaster - Il signore dei desideri\", nel quale ebbe anche un cameo.\nNel 2002, Kurtzman ha abbandonato la K.N.B. EFX Group. Kurtzman e sua moglie, Anne, si trasferirono con la famiglia di nuovo a Crestline, in Ohio, e aprirono la loro compagnia di produzione, la Precinct 13 Entertainment, un chiaro riferimento a \"\" di John Carpenter, film che il produttore ha spesso cercato di imitare (la trama del suo primo lavoro, \"Dal tramonto all'alba\" sembra ricalcare la seconda parte di \"Distretto 13\", infatti). Fondata nel 2003, la Precinct 13 \u00e8 una casa di produzione di effetti speciali per il cinema e la televisione. Nel 2006, essi hanno prodotto il loro primo film intitolato \"The Rage\"."}
{"id": "790470", "revid": "287204", "url": "https://it.wikipedia.org/wiki?curid=790470", "title": "Campeonato Sudamericano de Football 1967", "text": "Il Campeonato Sudamericano de Football 1967 fu la ventinovesima edizione della Copa Am\u00e9rica. Fu l'ultima volta che il torneo and\u00f2 in scena in forma di campionato e la prima (e finora ultima) in cui si giocarono delle partite di qualificazione alla fase finale (che si sarebbe tenuta in Uruguay). Tale decisione fu presa in seguito all'ingresso nella CONMEBOL da parte del Venezuela, che allargava cos\u00ec a 10 il novero delle selezioni partecipanti e, nel caso in cui si fosse mantenuta la formula del \"tutti contro tutti\", avrebbe comportato un'eccessiva mole di partite.\nLa fase finale si tenne dal 13 gennaio al 2 febbraio 1967 in Uruguay e tutte le partite furono disputate allo stadio del Centenario di Montevideo.\nFormula.\nNonostante Brasile e Per\u00f9 avessero annunciato la loro non partecipazione alla rassegna continentale, l'esigenza di accorciare il calendario era ormai avvertita da tutti e gare di qualificazione si tennero ugualmente. Vennero ammesse direttamente alla fase finale:\nDovettero disputare invece gare di qualificazione:\nNelle gare di qualificazione Cile e Paraguay ebbero la meglio rispettivamente su Colombia ed Ecuador.\nLa formula prevedeva che le sei squadre partecipanti alla fase finale si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nIl novero delle partecipanti alla fase finale pertanto comprendeva:\nClassifica marcatori.\n5 gol\n4 gol\n3 gol\n2 gol\n1 gol\nautoreti"}
{"id": "790471", "revid": "1005847", "url": "https://it.wikipedia.org/wiki?curid=790471", "title": "Socialismo africano", "text": "L'espressione socialismo africano si riferisce a un insieme di diverse posizioni politiche di stampo socialista emerse nei Paesi africani a partire dal secondo dopoguerra, e in particolare nel periodo fra la fine del periodo coloniale e la decolonizzazione. Movimenti e partiti politici di ispirazione socialista ebbero quasi ovunque un ruolo rilevante nel processo di emancipazione dai colonizzatori, e in moltissimi casi salirono al potere una volta conseguita l'indipendenza.\nIl socialismo africano si distingue in modo piuttosto netto dalle ideologie socialiste che nello stesso periodo (anni sessanta-settanta) stavano emergendo (o si stavano consolidando) altrove. In genere, i \"leader\" politici africani rappresentarono il socialismo soprattutto come rifiuto del sistema economico capitalistico portato dai colonizzatori, a favore del recupero di valori tradizionali africani come il senso della comunit\u00e0 o della famiglia o la dignit\u00e0 del lavoro agricolo. In questo senso, il socialismo venne spesso rappresentato come un elemento intrinseco dell'identit\u00e0 africana.\nAlcuni esempi di socialismo africano sono l'Ujamaa tanzaniano di Julius Nyerere, l'umanesimo zambiano di Kenneth Kaunda e il coscienzismo ghanese di Kwame Nkrumah.\nOrigini e tematiche.\nNegli anni sessanta, la maggior parte dei Paesi africani ottenne l'indipendenza e alcuni dei nuovi governi rifiutarono le idee del capitalismo a favore di un modello economico pi\u00f9 afro-centrico. I leader di questo periodo sostennero di praticare il \"Socialismo africano\".\nJulius Nyerere (Tanzania), Modibo Ke\u00efta (Mali), L\u00e9opold S\u00e9dar Senghor (Senegal), Kwame Nkrumah (Ghana) e Ahmed S\u00e9kou Tour\u00e9 (Guinea) furono i principali contributori del socialismo africano secondo William H. Friedland e Carl G. Rosberg Jr., curatori del libro \"African Socialism\".\nI principi comuni delle varie versioni del socialismo africano erano lo sviluppo sociale guidato da un ampio settore pubblico, incorporando l'identit\u00e0 e il nazionalismo africano, e l'evitamento dello sviluppo delle classi sociali all'interno della societ\u00e0. Senghor afferm\u00f2 che \"il contesto sociale africano della vita comunitaria nelle trib\u00f9 non solo rende naturale il socialismo in Africa ma esclude la validit\u00e0 della teoria della lotta di classe\", rendendo quindi il socialismo africano diverso dal marxismo e dalle teorie socialiste europee.\nTuttavia, i socialismi africani non avevano concretamente una linea politica di comune accordo e hanno avuto conclusioni diverse. I regimi e le ideologie politiche proprie al socialismo africano, fortemente associate alle personalit\u00e0 dei capi di Stato che ne erano promotori, non durarono oltre la dipartita di chi era al potere. L'esistenza stessa di un socialista specificamente africano non \u00e8 stata accettata all'unanimit\u00e0 dai socialisti del continente. Diverse sezioni del Raduno Democratico Africano (Rassemblement D\u00e9mocratique Africain), unioni di partiti africani francofoni, erano legati al socialismo ma il RDA non ha mai avuto una dottrina o un'ideologia comune durante la sua esistenza. L'assenza di unit\u00e0 a livello regionale delle concezioni africane del socialismo e i risultati contrastanti delle varie applicazioni, possono essere considerati come fattori del mancato radicamento nell'Africa subsahariana di un socialismo proprio del continente.\nLa prima pubblicazione influente sul pensiero socialista adattato per l'Africa fu Le masse africane e l'attuale condizione umana (\"Les masses africaines et l'actuelle condition humaine\"), scritto nel 1956 dall'intellettuale senegalese Abdoulaye Ly.\nVarianti.\nSebbene l'interpretazione africana del socialismo fosse piuttosto diversa da quella sovietica, durante la Guerra Fredda i paesi africani con governi socialisti furono in genere apertamente schierati con URSS, Cina e Cuba.\nSocialismo senghoriano.\nNel luglio del 1959, poco dopo l'indipendenza del Senegal, L\u00e9opold S\u00e9dar Senghor present\u00f2, durante il congresso costitutivo del Partito della Federazione Africana, il rapporto \"Per una via africana del socialismo\" (\"Pour une voie africaine du socialisme\"), nel quale espresse la sua visione del ruolo del socialismo nella storia della negritudine e nello sviluppo del continente africano. Senghor si ispir\u00f2 molto al marxismo, in particolare alle prime opere di Karl Marx, e rielabor\u00f2 i concetti principali per applicarli al contesto africano contemporaneo, poich\u00e9 le idee marxiste erano nate all'interno della societ\u00e0 europea del XIX secolo. Il leader senegalese accett\u00f2 il concetto di umanesimo, materialismo dialettico, pianificazione e giustizia sociale ma fu contrario all'approccio sulla questione religiosa, alla teoria della lotta di classe e dello sviluppo uniforme, considerandoli contrari alla tradizione africana di unanimit\u00e0 e di conciliazione.\nSenghor rifiut\u00f2 l'ateismo di stato poich\u00e9 riteneva impossibile l'interruzione della ricerca di Dio, considerata come un elemento esistenziale, e cerc\u00f2 delle risposte nel pensiero del gesuita e filosofo francese Pierre Teilhard de Chardin. Secondo Senghor, de Chardin andava oltre alla falsa antinomia tra fisico e metafisico, risolse i problemi spirituali del marxismo e giustific\u00f2 il ritorno alle tradizioni africane. Con l'apporto del filosofo francese, il socialismo africano di Senghor fu considerato come una via d'uscita dall'alienazione materiale e spirituale.\nIl presidente senegalese teorizz\u00f2 un \"socialismo esistenziale\" che avrebbe garantito l'abbondanza per gli africani tramite lo sviluppo delle forze produttive. Il socialismo senghoriano si fonde con il concetto di negritudine, visto come l'insieme dei valori culturali del mondo nero; per Senghor, la vittoria della negritudine coincide quella del socialismo.\nLa dialettica assume nel socialismo senghoriano il ruolo di metodo di ricerca della verit\u00e0 aperto alla scienza, alla tecnica e alla filosofia. \u00c8 un metodo flessibile, coerente e logico ma nella sua applicazione non bisogna mai perdere di vista la realt\u00e0, diversa in ogni situazione. Non esistono soluzioni pronte e ognuna richiede uno sforzo personale e collettivo per adattarsi nel concreto. Per Senghor, non esiste un socialismo completo pronto adatto per tutte le situazioni ed il socialismo in s\u00e9 deve ancora essere realizzato. Il socialismo esiste come metodo da applicare in Africa in base alle tradizioni e ai contesti africani seguendo metodologie scientifiche. Il socialismo, ottenuto attraverso la scienza e l'indipendenza, diventa uno spirito di libert\u00e0, una continua rimessa in discussione e ricerca scientifica.\nA livello internazionale, Senghor prevedeva, dopo aver superato pacificamente la lotta per l'indipendenza, una nuova decolonizzazione che sarebbe consistita nella messa in discussione del sistema imperialista gravante sui Paesi produttori. Mamadou Dia, primo Ministro di Senghor fino al 1962, prevedeva l'edificazione di un socialismo nella tradizione comunitaria, nell'ambito di un piano economico stabilito con un obiettivo globale, ovvero quello di una civilt\u00e0 mondiale unita. A livello economico, per Senghor come per Dia, la cooperativa doveva essere lo strumento chiave del socialismo africano: le unit\u00e0 economiche di base dovevano essere le cooperative dei villaggi, che avrebbero unito le tradizioni africane e i valori democratici.\nTuttavia, il principio economico ebbe la precedenza e il Senegal speriment\u00f2 una stagnazione economica a partite dal 1963: l'Ufficio nazionale della commercializzazione agricola per lo sviluppo (\"Office national de commercialisation agricole pour le d\u00e9veloppement\", ONCAD) fu successivamente istituito per supervisionare i Centri regionali per l'assistenza allo sviluppo (\"Centres r\u00e9gionaux d'assistance au d\u00e9veloppement\", CRAD) che distribuivano semi e materiali alle cooperative. A livello ideologico, l'approccio di Senghor \u00e8 stato oggetto di critiche, anche nei circoli politici senegalesi, per via del suo carattere troppo intellettualizzante e pi\u00f9 orientato verso una riflessione sull'essenza dell'africanit\u00e0 piuttosto che verso un'analisi delle realt\u00e0 sociali. A livello pratico, l'ONCAD e il movimento cooperativo conobbero una crescente impopolarit\u00e0 negli anni settanta, a causa della cattiva gestione dello stato. Abdou Diouf, successore di Senghor, sciolse l'ONCAD nel 1981 come parte di una lotta contro la burocrazia; sotto la sua presidenza, i riferimenti al socialismo africano in Senegal furono abbandonati in Senegal.\nTour\u00e9 in Guinea.\nIl 2 ottobre 1958, con l'indipendenza della Guinea, Ahmed S\u00e9kou Tour\u00e9 divenne il presidente del paese e apparve subito come un leader di sinistra con una formazione marxista. Durante il suo governo, adott\u00f2 dei metodi autoritari, imponendo un'economia pianificata e delle cooperative dove la gestione collettiva era rappresentata a tutti i livelli. Sebbene le politiche seguite da S\u00e9kou Tour\u00e9, rimasto al potere fino alla morte nel 1984, assomigliassero per certi aspetti allo stalinismo, il leader guineano si discost\u00f2 dai Paesi comunisti, cercando invece una sorta di neutralismo positivo e rivendicando un socialismo puramente africano basato sull'autodeterminazione. Rifiut\u00f2 l'ateismo, neg\u00f2 l'esistenza delle classi sociali e insistette sui valori tradizionali africani. Il panafricanismo era fortemente presente nell'ideologia di S\u00e9kou Tour\u00e9 che spinse molto sull'unit\u00e0 nazionale, presentata come un preludio all'unit\u00e0 africana.\nNkrumaismo in Ghana.\nIn un discorso tenuto il 6 marzo 1957 in occasione dell'indipendenza del Ghana, il leader Kwame Nkrumah deline\u00f2 quelle che sarebbero state le fondamenta del nkruaismo:\nNel 1962, il Partito della Convenzione del Popolo adott\u00f2 il pensiero del presidente Kwame Nkrumah come ideologia ufficiale del partito. Nel programma, il nkrumaismo venne definito come un'ideologia:\nNel nkruaismo, non vi \u00e8 l'intellettualismo presente nel socialismo senghoriano o di S\u00e9kou Toure ma l'ideologia di Nkrumah si basa su una giustificazione a posteriori della prassi, pi\u00f9 di uno sforzo per la costruzione a priori di un sistema di pensiero logico e politico. Il nkrumaismo \u00e8 una \"filosofia della rivoluzione\" formulata per\u00f2 dopo quattro anni dall'indipendenza del Ghana, avvenuta nel 1957, e dopo dieci anni di governo di Nkrumah. Per rivoluzione si intendeva sia il processo di liberazione completa dell'Africa, e sia il cambiamento radicale in campo economico e sociale.\nLa rivoluzione politica era considerata come un'evoluzione verso il socialismo, ovvero \"l'unico modello di societ\u00e0 che pu\u00f2, nel pi\u00f9 breve tempo possibile, portare alla gente i beni dell'esistenza\". Dal punto di vista culturale, si prevedeva un ritorno alle tradizioni originarie dell'Africa e all'eliminazione delle influenze esterne e neocolonialiste.\nTuttavia, il governo di Nkrumah, fino alla sua caduta nel 1966, us\u00f2 dei metodi autoritari e centralisti, come anche un culto della personalit\u00e0 intorno alla figura del presidente: l'economia fu riorganizzata in cooperative, imposte dall'alto nel quadro di un piano stabilito dallo Stato.\nSocialismo keniota.\nIn Kenya, l'Unione Nazionale Africana del Kenya (KANU), partito del presidente Jomo Kenyatta (1964-1978), segu\u00ec una linea socialista democratica. La natura stessa del socialismo della KANU fu oggetto di discussioni interne durante gli anni sessanta. Nel 1965, la Repubblica del Kenya pubblic\u00f2 un documento che divenne poi lo statuto del partito, \"Il socialismo africano in Kenya e la sua applicazione alla pianificazione in Kenya\", noto anche come \"Sessional Paper No. 10\". Essendo di carattere governativo, si ritiene che il testo sia stato scritto da un personale esperto e altamente qualificato all'interno del governo di Kenyatta.\nNella prima parte del testo viene data una definizione del socialismo africano e dei suoi obiettivi, imponendolo come ideologia ufficiale dello stato keniano: il socialismo africano doveva basarsi sulle tradizioni africane, essere versatile e doveva garantire la piena sovranit\u00e0 del Paese. La democrazia socialista avrebbe dovuto garantire la parit\u00e0 dei diritti di ciascun membro della societ\u00e0 nonch\u00e9 l'integrit\u00e0 dello Stato di fronte agli interessi speciali di singoli individui. La critica di Marx divenne inapplicabile al contesto keniano ma rimase comunque un esempio da cui trarre ispirazione.\nIl documento non prevedeva l'edificazione di uno Stato socialista ma di uno \"Stato sociale\", inoltre non si menzionava il ruolo del KANU all'interno del Paese ed il governo aveva la responsabilit\u00e0 di implementare le politiche e le iniziative previste dal documento.\nPer l'economia, erano ben accetti gli investimenti stranieri privati (in sinergia con il settore pubblico) e i risparmi dei singoli cittadini, ma lo Stato doveva ricoprire un ruolo principale nei processi decisionali e i mezzi di produzione dovevano essere nazionalizzati. Le cooperative furono a loro volta incoraggiate e la tassazione diretta sui gruppi a basso redditto fu progressivamente abolita.\nIl documento attaccava l'ozio e la distruzione sfrenata delle risorse, discutendo i problemi economici del Kenya e una loro possibile risoluzione.\nLe idee presenti sono state oggetto di controversie come anche la portata del socialismo previsto dalla KANU e la realizzazione stessa del suo orientamento socialista.\nUjamaa in Tanzania.\nDopo l'unificazione del Tanganica e della Repubblica Popolare di Zanzibar nel 1964, Julius Nyerere elabor\u00f2 politiche basate su un socialismo africano che concep\u00ec come un ritorno al modello della comunit\u00e0 africana tradizionale scosso dall'individualismo del periodo coloniale. Il programma socialista di Nyerere, in parte influenzato dai contatti con la Cina, venne avviato nel 1967 con la dichiarazione di Arusha, nella quale il presidente della Tanzania annunci\u00f2 l'edificazione di uno stato socialista democratico ed evidenzi\u00f2 la necessit\u00e0 di un modello africano per lo sviluppo, formando quindi le basi del socialismo africano per la Tanzania.\nLa Dichiarazione accese discussioni e dibattiti internazionali sul socialismo africano nel mondo accademico ed economico.\nIl concetto o l'ideologia politica dell'Ujamaa costitu\u00ec la base delle politiche autarchiche di Julius Nyerere per lo sviluppo economico e sociale della Tanzania\nIspirato dalle esperienze delle cooperative agricole cinesi, Nyerere desiderava promuovere sia l'uguaglianza sociale sia l'autosufficienza: la societ\u00e0 tanzaniana rurale fu riorganizzata in comunit\u00e0 di base autonome e autogestite, i villaggi Ujamaa (\"famiglia allargata\" o \" fraternit\u00e0\" in swahili), raggruppamenti di popolazioni rurali su base volontaria, nei quali la distribuzione dei beni e le condizioni di vita dovevano essere le pi\u00f9 eque possibili. L'economia fu riorganizzata valutando il lavoro dei contadini. La pratica della \"villagizzazione\" fu generalizzata nel 1969 e divenne obbligatoria nel 1974, contraddicendo il principio tradizionale dell'autonomia del villaggio. Il regime di Nyerere \u00e8 stato tuttavia meno autoritario di quello di Nkrumah o S\u00e9kou Tour\u00e9.\nA livello economico, l'esperienza degli Ujamaa, vittima tra l'altro dei metodi di gestione burocratica, fu considerata un fallimento e lo stesso Nyerere si ritir\u00f2 dalla vita politica nel 1985.\nSecondo la BBC, \"mentre ha unito la sua nazione e ha compiuto importanti passi in avanti nel campo della salute e dell'educazione\", i collettivi socialisti Ujamaa \"si sono rivelati disastrosi per l'economia tanzaniana\".\nUmanesimo zambiano.\nIn Zambia, Kenneth Kaunda promosse un'ideologia socialista e nazionalista, divenuta nota come \"umanesimo zambiano\", che si basava sulla combinazione di un'economia pianificata e centralizzata con i valori tradizionali africani di aiuto reciproco e lealt\u00e0 verso la comunit\u00e0. L'umanesimo zambiano, che funse da ideologia ufficiale del regime autoritario di Kaunda, \u00e8 stato oggetto di aspri giudizi da parte degli studiosi per quanto riguarda i suoi risultati concreti e la sua mancanza di concretezza.\nEsponenti del socialismo africano.\nAltri leader, come Agostinho Neto (Angola), Marien Ngouabi (Repubblica Popolare del Congo), Menghistu Hail\u00e9 Mari\u00e0m (Derg ed Etiopia) e Mohammed Siad Barre (Somalia), che si consideravano socialisti, dichiararono l'edificazione del socialismo nei loro paesi secondo il modello sovietico e non secondo quello africano. La Libia di Mu\u02bfammar Gheddafi adott\u00f2 inizialmente il socialismo arabo come ideologia ufficiale, sostituendola successivamente con una propria e originale."}
{"id": "790480", "revid": "339392", "url": "https://it.wikipedia.org/wiki?curid=790480", "title": "Copa Am\u00e9rica 1967", "text": ""}
{"id": "790481", "revid": "14691", "url": "https://it.wikipedia.org/wiki?curid=790481", "title": "Socialismo Africano", "text": ""}
{"id": "790482", "revid": "78273", "url": "https://it.wikipedia.org/wiki?curid=790482", "title": "Hockey Club Ambr\u00ec-Piotta Squadra 2005/2006", "text": ""}
{"id": "790484", "revid": "118427787", "url": "https://it.wikipedia.org/wiki?curid=790484", "title": "Nagios", "text": "In informatica Nagios () \u00e8 un'applicazione open source per il monitoraggio di computer e risorse di rete. La sua funzione base \u00e8 quella di controllare nodi, reti e servizi specificati, avvertendo con degli \"alert\" quando questi non garantiscono il loro servizio o quando ritornano attivi.\nInizialmente noto col nome di NetSaint, distribuito sotto la versione 2 della GNU General Public License, pubblicata dalla Free Software Foundation, \u00e8 stato scritto ed \u00e8 attualmente mantenuto da Ethan Galstad, in origine sviluppato per Linux, ma pu\u00f2 funzionare correttamente anche su altre varianti di Unix.\nCaratteristiche.\nAlcune delle funzionalit\u00e0 di Nagios sono:\nSignificato del nome.\nN.A.G.I.O.S. \u00e8 un acronimo ricorsivo di \"Nagios Ain't Gonna Insist On Sainthood\". \u00c8 un riferimento al nome originale del software, NetSaint, che fu cambiato per via di problemi di marchi.\nAgenti.\nSul sistema remoto viene installato un agente che Nagios interroga periodicamente. Esistono diversi tipi di agenti.\nNRPE.\nNrpe (\"Nagios Remote Plugin Executor\") \u00e8 un agente di Nagios per l'esecuzione di controlli remoti sui sistemi Unix-like, come per esempio l'uso dello spazio disco, il carico di sistema o il numero di utenti attualmente connessi. Il server interroga l'agente mediante lo specifico plugin (check_nrpe).\nNSClient++.\nQuesto programma viene usato principalmente per monitorare macchine con sistema operativo Windows. Installato su un sistema remoto NSClient++ ascolta la porta TCP 12489. Il plugin Nagios che viene usato per raccogliere le informazioni da questo agente si chiama codice_1. Come per NRPE, NSClient++ permette di tenere sotto controllo i cosiddetti 'servizi privati' (uso della memoria, carico di CPU, uso del disco, processi in esecuzione, ecc.) e passarli all'host Nagios remoto che poi viene configurato per avvertire di eventuali problemi relativi ai parametri letti o della mancata connettivit\u00e0 con l'agente."}
{"id": "790485", "revid": "834", "url": "https://it.wikipedia.org/wiki?curid=790485", "title": "Zyx", "text": ""}
{"id": "790486", "revid": "78273", "url": "https://it.wikipedia.org/wiki?curid=790486", "title": "Hockey Club Ambr\u00ec-Piotta Squadra 2006/2007", "text": ""}
{"id": "790493", "revid": "287204", "url": "https://it.wikipedia.org/wiki?curid=790493", "title": "Sancho III Garc\u00e8s di Navarra", "text": ""}
{"id": "790496", "revid": "287204", "url": "https://it.wikipedia.org/wiki?curid=790496", "title": "SEF Costanza Milano", "text": "La Societ\u00e0 di Educazione Fisica Costanza di Milano \u00e8 stata una squadra di pallacanestro maschile italiana. A causa della frammentariet\u00e0 delle fonti sui primi anni del basket italiano, la figura di questa societ\u00e0 \u00e8 stata spesso confusa con quella della Societ\u00e0 Ginnastica Forza e Costanza di Brescia, vincitrice del Concorso ginnastico di Venezia che si tenne lo stesso anno del primo campionato.\nLa squadra giocava nel campo di via Sondrio 4 e fu la promotrice del primo campionato nazionale che si disput\u00f2 tra 23 club proprio nel campo della SEF Costanza.\n\u00c8 ricordata per aver vinto il primo campionato ufficiale italiano di pallacanestro, che ha avuto luogo nel 1920. Il quintetto titolare era Carlo Andreoli (giocatore-allenatore), Angelo Bagnato, Poligono Longoni, Elvezio Perab\u00f2 e Angelo Vitali. Nel 1922 viene inserita nel girone A del campionato vinto dall'ASSI Milano. Successivamente, \u00e8 stata vicecampione d'Italia nel 1928 dietro la Ginnastica Roma, poi dopo alterne vicende disput\u00f2 l'ultimo campionato nel 1935, vincendo la Prima Divisione 1935 (pallacanestro maschile) con relativa promozione alla Divisione Nazionale 1935/36, alla quale rinunci\u00f2 per poi cessare l'attivit\u00e0 definitivamente. ."}
{"id": "790497", "revid": "50026", "url": "https://it.wikipedia.org/wiki?curid=790497", "title": "T. marginata weissingeri", "text": ""}
{"id": "790498", "revid": "767487", "url": "https://it.wikipedia.org/wiki?curid=790498", "title": "Luigi Lunari", "text": "Biografia.\nI primi anni.\nPrimogenito dei tre figli di Ermenegildo (n. 1899, ingegnere) e di Idelma Querini (n. 1906), visse l'infanzia e la giovinezza a Milano. Nel 1939, onde evitargli l'indottrinamento della scuola fascista, fu iscritto dal padre alla Deutsche Schule di Milano, gestita dalla \u201cCongregazione delle Suore di Nostra Signora\u201d, lontane da ogni ideologia nazista. Dal 1942 al 1946 visse il periodo dello sfollamento nel paese natale del padre (Arzignano, Vicenza); nel 1946 torn\u00f2 a Milano per frequentarvi medie e ginnasio all'Istituto Gonzaga dei Salesiani, e il liceo classico al liceo Carducci, dove ebbe tra l'altro come compagno di classe Bettino Craxi. Iscritto alla facolt\u00e0 di Giurisprudenza dell'Universit\u00e0 Statale di Milano si laure\u00f2 nel 1956 con una tesi in diritto del lavoro (\"Il rapporto di lavoro in prova\"). Frequent\u00f2 inoltre il Conservatorio Arrigo Boito di Parma, dove comp\u00ec il corso medio nel 1960.\nL'esperienza nel mondo del teatro.\nNel 1960 entr\u00f2 a far parte del Piccolo Teatro di Milano, incaricato di un Ufficio Studi in cui raccolse una collezione di riviste teatrali di tutto il mondo. Al Piccolo rimarr\u00e0 fino al 1982, collaborando con Paolo Grassi e soprattutto, con funzioni di \"dramaturg\", con Giorgio Strehler, per il quale tradusse vari testi di Bertolt Brecht, William Shakespeare e Anton Pavlovi\u010d \u010cechov.\nNella sua lunga attivit\u00e0 diede il suo contributo alla grande trasformazione che il teatro ha vissuto nella seconda met\u00e0 del Novecento, sia sul piano organizzativo e strutturale sia per quello che riguarda la teoria dello spettacolo e la scrittura drammaturgica.\nAl 1961 risale \"Tarantella con un piede solo\", rappresentata al Teatro Mercadante di Napoli con la regia di Andrea Camilleri, a inaugurazione del Teatro Stabile di quella citt\u00e0. La rappresentazione venne sospesa dalla polizia alla fine del primo atto per oltraggio al pudore, ma in seguito tali accuse furono ritirate. Nel 1966 scrisse su commissione una farsa ispirata a \"Die Hose\" di Carl Sternheim, che fu il suo primo cospicuo successo: interpretata da Piero Mazzarella e Tino Scotti, con la regia di Carlo Colombo, rimase in cartellone per 103 sere al teatro Odeon di Milano, con il titolo di \"Per un paio di mutandine\" (poi ribattezzata \"L'incidente\"). Nel 1967 e 1968 scrisse per il quartetto dei Gufi due spettacoli nello stile del cabaret: \"Non so, non ho visto, se c'ero dormivo\" sulla nascita e il primo ventennio della Repubblica italiana, e l'antimilitarista \"Non spingete, scappiamo anche noi!\". Nel 1973 vide la rappresentazione al Piccolo di Milano, de \"I contrattempi del tenente Calley\", ispirata alla strage di Mylai durante la guerra del Vietnam. Nel 1980 scrisse \"Il senatore Fox\", lontanamente ispirato al \"Volpone\" di Ben Jonson.\nNel 1982 entr\u00f2 in contrasto con Strehler cui rimproverava il rifiuto di apporti registici esterni, e lasci\u00f2 il Piccolo Teatro. Della sua esperienza al Piccolo rimane la vasta saggistica storica e critica dedicata ad esso e al magistero registico di Strehler.\nNel 1989 scrisse \"Tre sull'altalena\", che approd\u00f2 nel 1994 al Festival di Avignone (regia di Pierre Santini) ove colse un grande successo. Scrisse poi, tra l'altro, \"Il canto del cigno\" (2006). Nota saliente della produzione di Lunari dalla fine degli anni '80 in poi \u00e8 la presenza della morte, vista non in senso negativo ma come una fraterna presenza francescana che accompagna l'uomo verso la serena accettazione della fine della vita.\nVita privata.\nNel 1961 spos\u00f2 Laura Pollaroli (n. 1935), dalla quale ebbe i due figli Marco (n. 1963) e Sandra (n. 1966). Nel 1971 si trasfer\u00ec a Brugherio.\nOpere.\nNarrativa.\nAbbastanza rare le incursioni di Lunari nella narrativa. Nel 1990 scrisse \"Il Maestro e gli altri\", che fu definito \"un vero e proprio capolavoro di satira e di umorismo\". Nel 2010 scrisse \"Scvejk a New York\", in cui la mitica \"maschera\" creata da Hasek veniva a contatto con il mondo del consumismo moderno..\nTelevisione e radio.\nNegli anni sessanta e settanta ide\u00f2 e scrisse numerosi originali televisivi (oggi fiction televisiva) in due o tre puntate. Tra questi, \"La resa dei conti\" (1969) sulla caduta del fascismo; \"Dedicato a un bambino\" (1970), \"Accadde a Lisbona\" (1974). Piuttosto intensa, in quegli stessi anni, l'attivit\u00e0 di autore radiofonico, con una serie di gialli tendenzialmente umoristici, una serie di ritratti di attrici (da Eleonora Duse, a Adrienne Lecouvreur, a Isabella Andreini), una biografia di Moli\u00e8re in dieci puntate, e (per due anni) una rivista settimanale di satira politica e di costume (\"Il moscerino\").\nSaggistica.\nAltri scritti.\nVanno inoltre ricordati gli scritti legati alle edizioni della \"Collezione di Teatro della BUR\" delle opere di Moli\u00e8re e di Carlo Goldoni; e le prefazioni al \"Cyrano de Bergerac\" di Edmond Rostand (1986), a \"Il principe di Homburg\" di Heinrich von Kleist (1983), allo \"Zio Vania\" di Anton Pavlovi\u010d \u010cechov (1997), a \"Le Cid\" di Pierre Corneille (2012).\nTraduzioni.\nIntensa anche l'attivit\u00e0 di traduttore, in specie di testi teatrali, con oltre 150 testi tradotti. Al di fuori del teatro, Lunari ha tradotto dopo il 2010 alcune impegnative opere narrative, quali \"Ritratto di signora\" e \"Il giro di vite\" di Henry James, \"Dracula\" di Bram Stoker, \"Le avventure di Alice nel Paese delle Meraviglie\" di Lewis Carroll.\nCinema.\nUnica esperienza nel cinema, i testi per la docufiction \"Carlo Goldoni: Venezia, Gran Teatro del Mondo\", per la regia di Alessandro Bettero, vincitrice del Gold Remi Award al 42\u00b0 WorldFest-Houston International Film Festival (USA)."}
{"id": "790500", "revid": "50026", "url": "https://it.wikipedia.org/wiki?curid=790500", "title": "T. m. weissingeri", "text": ""}
{"id": "790502", "revid": "50026", "url": "https://it.wikipedia.org/wiki?curid=790502", "title": "T. weissingeri", "text": ""}
{"id": "790506", "revid": "50026", "url": "https://it.wikipedia.org/wiki?curid=790506", "title": "Testudo weissingeri", "text": ""}
{"id": "790510", "revid": "1543377", "url": "https://it.wikipedia.org/wiki?curid=790510", "title": "Eotyrannus lengi", "text": "Eotyrannus (il cui nome significa \"primo tiranno\") \u00e8 un genere estinto di dinosauro teropode tyrannosauroide vissuto nel Cretaceo inferiore, circa 130 milioni di anni fa (Barremiano), in quella che oggi \u00e8 la Formazione Wessex, incluso nel gruppo Wealden, situato nella costa sud-occidentale dell'Isola di Wight, Regno Unito. Il genere contiene una singola specie, ossi \"E. lengi\", i cui resti (MIWG1997.550), sono costituiti da crani parziali, lo scheletro assiale ed elementi scheletrici appendicolari, provenienti da un individuo giovane o subadulto, ritrovato in un letto di argilla composta da detriti vegetali, e descritto da Hutt \"et al.\" all'inizio del 2001. L'etimologia del nome generico si riferisce alla classificazione degli animali come uno dei primi tyrannosauri o \"lucertole tiranno\", mentre il nome specifico onora lo scopritore del fossile.\nDescrizione.\nSi stima che l'olotipo di \"Eotyrannus\" raggiungesse una lunghezza di circa 4 metri (13,1 piedi).\nIl campione olotipico si \u00e8 disarticolato prima della fossilizzazione, con molti elementi dello scheletro sparsi in tutto l'assemblaggio: nessuna colonna vertebrale \u00e8 conservata in articolazione e le vertebre conservate sono costituite da archi neurali separati e centri vertebrali, che hanno permesso di identificare l'olotipo come un individuo giovane o subadulto.\nUn certo numero di caratteristiche presenti nel campione olotipico si sono rivelate uniche del genere \"Eotyrannus\". Queste includono: l'estremit\u00e0 rostrale della mascella che presenta una tacca concava che ospita l'alveolo pi\u00f9 mesiale e un dente orientato dorsalmente sul margine rostromesiale della tacca, i solchi laterali curvi sulla superficie laterale dell mascella, un surangolare con una sporgenza ipertrofica concava vicino al bordo rostrodorsale, con l'estremit\u00e0 caudale della concavit\u00e0 contenente del forame che perfora il corpo dell'osso surangolare, un basso processo coronoideo sulla surangolare con un'area concava situata caudodorsalmente, e un'ulna e un radio con una sezione trasversale a forma di goccia del corpo centrale delle ossa.\nA causa della relativa bassa qualit\u00e0 della conservazione degli elementi scheletrici, numerosi pezzi ossei scoperti sono stati difficili da identificare: questi includono elementi cranici non identificati, nonch\u00e9 un'ulna che da allora \u00e8 stata identificata come la parte distale della tibia, prima di essere identificata correttamente. Prima della corretta identificazione di questo frammento, \"Eotyrannus\" fu ricostruito con tibie molto pi\u00f9 lunghe, che influenzarono le prime ricostruzioni dell'animale, identificandole erroneamente come un veloce corridore.\nMolte delle caratteristiche presentati anche come uniche per il genere nella diagnosi di Hutt \"et al.\" (2001) sono in realt\u00e0 molto diffuse in tutta Tyrannosauroidea, come ad esempio la presenza di \"carene dentellata sui denti premascellari a forma di D\", che \u00e8 tutt'altro che unica per \"E. lengi\". Inoltre, n\u00e9 la presenza di una regione rostrale lateralmente appiattita alla mascella n\u00e9 un bordo pronunciato alla fossa antorbitale sono unici per il genere.\nClassificazione.\nLa scoperta di \"Eotyrannus\" conferma l'idea che i primi tyrannosauroidi fossero piccoli e di costituzione leggera, con lunghe zampe anteriori e dotate di tre dita, anche se le dimensioni relativamente grandi di \"Eotyrannus\" indicano che l'evoluzione precoce di questo clade \u00e8 stata effettuata su larga scala o che l'animale ha sviluppato grandi dimensioni indipendentemente. La scoperta di questo animale in Europa mette in discussione anche la presunta origine asiatica di questi animali insieme allo \"Stokesosaurus\" nordamericano e l\"Aviatyrannis\" europeo che sostengono una biogeografia pi\u00f9 complessa per i tyrannosauroidi.\nNel 2014, \"Eotyrannus\" \u00e8 stato classificato come appartenente ai Megaraptora, strettamente imparentato con \"Megaraptor\", secondo gli studi di Porfiri \"et al.\" (2014). Tuttavia, un'analisi pi\u00f9 recente, sulla descrizione di \"Jinbeisaurus\", ha accomunato i generi \"Stokesosaurus\", \"Juratyrant\" e \"Eotyrannus\" come facenti parte di una nuova famiglia coniata da Wu \"et al.\" (2019), gli Stokesosauridae.\nStoria della scoperta.\nLa posizione esatta della scoperta dell'olotipo di \"Eotyrannus\" non \u00e8 mai stata rivelata a causa della sua importanza e della possibilit\u00e0 di raccogliere nuovo materiale man mano che la costa si allontana. Da quanto menzionato nella descrizione, l'esemplare \u00e8 stato trovato sulla costa sud-occidentale dell'Isola di Wight, tra Atherfield Point e Hanover Point. Nel 1995, il collezionista locale Gavin Leng consegn\u00f2 un artiglio che aveva trovato lungo la costa a Steve Hutt, che lavorava al vecchio Museo della Geologia dell'Isola di Wight, a Sandown. Gavin Leng rivel\u00f2 la posizione in cui fu scoperto l'artiglio, e nelle settimane successive il sito fu accuratamente scavato e i fossili rimossi in una matrice dura. Nel corso degli anni successivi l'esemplare \u00e8 stato accuratamente studiato dagli scienziati dell'Universit\u00e0 di Portsmouth e con l'aiuto del Museo di Storia Naturale di Londra.\nAlla fine, nel 2000, \"Eotyrannus\" ricevette il suo nome generico, \"Eotyrannus\", insieme al suo epiteto specifico, \"lengi\", in onore di Gavin Leng. Il materiale \u00e8 stato brevemente descritto da Hutt \"et al.\" (2001). Nel luglio 2018, Darren Naish, un collega di Hutt che ha contribuito a produrre la descrizione preliminare, ha creato una raccolta fondi GoFundMe al fine di rilasciare una monografia dell'esemplare, che ha ricevuto offerte ben oltre il suo obiettivo stabilito. La monografia apparir\u00e0 in sede come Open Access.\nPaleoecologia.\nLa Formazione Wessex, dove sono stati ritrovati i resti di \"Eotyrannus\", doveva essere una terra calda e umida, simile all'attuale Mediterraneo. Tuttavia, ci sono prove di una fase di crescente aridit\u00e0 tra il tardo Barremiano e il primo Aptiano, propria nel periodo in cui visse \"Eotyrannus\". Nel bacino di Wessex, prove sedimentologiche, cos\u00ec come fossili come fessure di fango, suggeriscono che l'area ha sperimentato un paleoclima caldo ed equo con una temperatura media annua di 20-25 \u00b0C con scarse precipitazioni stagionali. Watson e Alvin (1996) e Allen (1998) dimostrarono che la flora della Formazione Wessex era resistente al fuoco e alla siccit\u00e0 e sugger\u00ec che fosse adattata ad un clima stagionale con periodi di marcata aridit\u00e0. La prova di una stagione delle piogge \u00e8 fornita dal frequente verificarsi di carie fungine nel materiale vegetale dai letti di detriti vegetali.\nLa Formazione Wessex presentava una vasta gamma di fauna, inclusi molti altri dinosauri, tra cui teropodi come il neovenatoride \"Neovenator\", il compsognathide \"Aristosuchus\" e lo spinosauride \"Baryonyx\"; tra gli erbivori, invece, vi era il piccolo neornithischio \"Hypsilophodon\", gli ornithopodi \"Iguanodon\", \"Mantellisaurus\" e \"Valdosaurus\"; i sauropodi \"Ornithopsis\", \"Eucamerotus\" e \"Iuticosaurus\"; e il nodosauride \"Polacanthus\". C'erano molte specie di mammiferi contemporanee di cui probabilmente \"Eotyrannus\" si nutriva, tra cui lo spalacotheriide \"Yaverlestes\" e l'eobaataride \"Eobaatar\"."}
{"id": "790511", "revid": "22356", "url": "https://it.wikipedia.org/wiki?curid=790511", "title": "Eotyrannus", "text": ""}
{"id": "790512", "revid": "50026", "url": "https://it.wikipedia.org/wiki?curid=790512", "title": "Testudo marginata sarda", "text": ""}
{"id": "790513", "revid": "50026", "url": "https://it.wikipedia.org/wiki?curid=790513", "title": "T.marginata sarda", "text": ""}
{"id": "790514", "revid": "22356", "url": "https://it.wikipedia.org/wiki?curid=790514", "title": "Tanycolagreus", "text": ""}
{"id": "790515", "revid": "50026", "url": "https://it.wikipedia.org/wiki?curid=790515", "title": "T. marginata sarda", "text": ""}
{"id": "790518", "revid": "125136721", "url": "https://it.wikipedia.org/wiki?curid=790518", "title": "Blower-Door-Test", "text": "Il Blower-Door-Test permette di misurare l'ermeticit\u00e0 di un edificio dopo aver imposto una determinata differenza di pressione tra interno ed esterno. \nIl metodo permette di scoprire \u201cle perdite d'aria\u201d dell'involucro edilizio e di valutare il flusso (o tasso) di ricambio dell'aria.\nOvviamente valori bassi (infiltrazioni d'aria inferiori) sono preferibili.\nPrincipio.\nAttraverso un apposito ventilatore l'aria viene immessa o aspirata dall'edificio oggetto del test. La forza del ventilatore viene regolata in modo che tra pressione interna e pressione esterna ci sia una prestabilita differenza di pressione. La differenza di pressione tra due punti dell'atmosfera \u00e8 la causa dei flussi d'aria (con un vento di intensit\u00e0 5 si ha circa una differenza di pressione di 50 Pa). Il ventilatore viene incassato in un telaio che viene applicato alla porta d'ingresso, da qui il nome inglese Blower (=Ventilatore) -Door (=porta)-Test.\nAl ventilatore sono collegati degli strumenti che misurano la differenza di pressione e l'intensit\u00e0 del flusso d'aria. La velocit\u00e0 di rotazione del ventilatore \u00e8 regolata in modo tale da generare una ben determinata differenza di pressione tra l'interno e l'esterno. Di conseguenza si induce un flusso d'aria che compensa le \u201cperdite\u201d di differenza di pressione dovute alle infiltrazioni. Il flusso d'aria misurato viene diviso per il volume dell'edificio. Questo valore pu\u00f2 essere confrontato rispetto ad altri edifici e alle indicazioni di normativa per avere una caratterizzazione dell'ermeticit\u00e0 dell'edificio oggetto di studio.\nPoich\u00e9 a infiltrazioni d'aria corrispondono carichi termici che l'eventuale impianto di riscaldamento/condizionamento deve compensare, il blower door test \u00e8 fondamentale per valutare il comportamento termico-energetico degli edifici, specialmente se si vogliono raggiungere elevate prestazioni.\nValori tipici.\nTipici valori di n50 (differenza di pressione 50 Pa) sono:\nIn genere sono indesiderate perdite ove la velocit\u00e0 dell'aria \u2265 2,0 m/s.\nCorrenti d'aria di velocit\u00e0 inferiore a 1m/s possono essere tollerate.\nUn valore di n50 di 4 all'ora significa che con una differenza di pressione di 50 Pa il volume d'aria dell'edificio viene cambiato per 4 volte in un'ora.\nFasi della misurazione.\nIl Blower Door Test si suddivide in tre fasi:\nL'esatta procedura di misurazione \u00e8 regolata dalla norma UNI EN 13829: \"Prestazione termica degli edifici - Determinazione della permeabilit\u00e0 all'aria degli edifici - Metodo di pressurizzazione mediante ventilatore\"."}
{"id": "790519", "revid": "83531", "url": "https://it.wikipedia.org/wiki?curid=790519", "title": "Aventura", "text": "Gli Aventura sono stati un gruppo musicale latino-americano nato a New York. Il loro maggiore successo internazionale \u00e8 \"Obsesi\u00f3n\", singolo del 2002.\nStoria.\nI componenti del gruppo, che prima si chiamava \"Los Tinellers\", vivevano nel Bronx ed effettuarono i loro primi lavori musicali nella citt\u00e0 di New York. L'inizio, come per tutti i nuovi gruppi che cercano di realizzare i loro sogni di fama e fortuna, \u00e8 stato molto duro. La band ha raggiunto, in cos\u00ec poco tempo, livelli di popolarit\u00e0 inaspettati. Lo stile musicale e la presenza giovanile hanno contribuito a far avvicinare la giovent\u00f9 ai ritmi della bachata.\nIl primo album a nome Aventura \u00e8 stato pubblicato nel 2000. Il successo definitivo \u00e8 arrivato con il secondo disco nel 2002, contenente la hit \"Obsesi\u00f3n\", che ha ottenuto uno straordinario successo in Europa. Nel 2011 il gruppo si \u00e8 sciolto. Romeo Santos e Henry Santos hanno intrapreso le rispettive carriere da solisti, mentre Lenny Santos e Max Santos si sono uniti a Steve Styles per formare una band chiamata \"Vena\".\nStile.\nLo stile musicale degli Aventura \u00e8 molto originale, totalmente differente da tutti gli artisti del genere. Siccome i membri sono nati negli Stati Uniti, il loro stile musicale \u00e8 stato influenzato dai ritmi popolari di questo Paese, come l'hip hop, il reggaeton, il pop, l'R&amp;B e il rock. Con la sua musica il gruppo \u00e8 riuscito a fondere i ritmi della bachata tradizionale ai movimenti musicali pi\u00f9 in voga nel mondo della musica commerciale europea e nordamericana. Anche nei temi dei brani, il gruppo ha aggiornato quelli da sempre vicini alla bachata, ossia i temi di risentimento e amarezza, concentrandosi anche su altro."}
{"id": "790531", "revid": "1318658", "url": "https://it.wikipedia.org/wiki?curid=790531", "title": "YUM", "text": ""}
{"id": "790546", "revid": "599013", "url": "https://it.wikipedia.org/wiki?curid=790546", "title": "Xar", "text": ""}
{"id": "790547", "revid": "1226", "url": "https://it.wikipedia.org/wiki?curid=790547", "title": "Free Lance (modellismo)", "text": ""}
{"id": "790555", "revid": "125480095", "url": "https://it.wikipedia.org/wiki?curid=790555", "title": "Corrado Formigli", "text": "Biografia.\nNasce a Napoli da genitori toscani, il padre era direttore dei lavori in un'impresa di costruzioni del capoluogo campano. Comincia a fare il giornalista a \"Paese Sera\" alla fine degli anni ottanta a Firenze. Studia giurisprudenza e durante l'universit\u00e0 si trasferisce a Londra, dove inizia a scrivere per \"Il manifesto\". Dopo un anno da corrispondente, viene chiamato alla redazione romana del quotidiano per occuparsi di politica e spettacoli. Nel 1994 approda in Rai per \"Tempo reale\". Dal 1996 al 1999 \u00e8 assunto a Mediaset come inviato delle trasmissioni \"Moby Dick\" e \"Moby's\", su Italia 1. Racconta, fra l'altro, la guerra civile in Albania, i massacri dei fondamentalisti islamici in Algeria, la guerra del Kosovo ed il Sudafrica del dopo Mandela.\nNel 2000 torna in Rai come inviato speciale. Lavora nelle trasmissioni \"Circus\" di Rai 1, \"Il raggio verde\" (anche come co-conduttore) e \"Sciusci\u00e0\", in onda su Rai 2. Il 14 settembre 2001, a New York, racconta l'America dopo l'attentato alle torri gemelle. Nei mesi che seguono \u00e8 in Medio Oriente: \u00e8 il primo giornalista televisivo a entrare a Jenin subito dopo i raid israeliani dell'aprile 2002. In seguito alla chiusura di \"Sciusci\u00e0\", nel 2003, Formigli passa alla neonata Sky TG24 diretta da Emilio Carelli, dove firma e conduce per 5 anni il talk politico \"Controcorrente\" (la prima puntata va in onda il primo settembre 2003).\nNel giugno 2004 conduce il primo episodio della serie di reportage storici \"Passato Prossimo\" (scritto con Davide Savelli) sulla battaglia di Montecassino, che va in onda in prima serata su LA7. Sempre nel 2004 collabora alla realizzazione di \"A risentirci pi\u00f9 tardi\", incontro-intervista tra Adriana Faranda e Francesco Cossiga, regia di Alex Infascelli, trasmesso da Rai Educational per la serie \"La storia siamo noi\". Nell'estate 2006 e 2008 conduce \"La Zanzara\" su Radio 24. Dal settembre 2008 torna a lavorare con Michele Santoro come autore e co-responsabile delle inchieste di \"Annozero\" su Rai 2. Ha collaborato con BBC Radio, con \"Il Fatto Quotidiano\", la rivista \"Elle\" e l'edizione italiana di \"How To Spend It\", rivista de \"Il Sole 24 ORE\".\nDal 15 settembre 2011 \u00e8 autore e conduttore, su LA7, del talk show politico \"Piazzapulita\". Nella seconda stagione, sulla base di una staffetta programmata da LA7, \"Servizio pubblico\" di Michele Santoro sostituisce Piazzapulita, il quale va in onda con due speciali dal titolo \"Crack\" e \"Crack, si vota\" venerd\u00ec 16 e 30 novembre 2012 alle 22.20, con un format rinnovato e cento minuti di inchiesta filmata. Dal 7 gennaio 2013 \"Piazzapulita\" torna in prima serata ogni settimana su LA7 il luned\u00ec al posto de \"L'infedele\" di Gad Lerner.\nNel dicembre 2014 \u00e8 il primo giornalista italiano ad entrare a Koban\u00ea, in Siria, e documentare per \"Piazzapulita\" l'assedio dell'ISIS. Da settembre 2015 \"Piazzapulita\" si sposta al gioved\u00ec sera sostituendo \"Servizio pubblico\" di Michele Santoro. Spesso \u00e8 opinionista nelle puntate di \"Bersaglio mobile\", condotto da Enrico Mentana.\nProcedimenti giudiziari.\nIl 20 febbraio 2012 viene condannato, in solido con la Rai, al pagamento di sette milioni di euro dal Tribunale di Torino, in seguito a un servizio giornalistico comparativo sull'Alfa Romeo MiTo, all'interno della trasmissione \"Annozero\". Il 7 giugno 2018 la Corte di Cassazione ha definitivamente dato ragione a Formigli e respinto il ricorso della Fiat condannandola al pagamento delle spese legali.\nReportage.\nReportage realizzati per la trasmissione Piazzapulita: "}
{"id": "790558", "revid": "599013", "url": "https://it.wikipedia.org/wiki?curid=790558", "title": "Xmi", "text": ""}
{"id": "790571", "revid": "1573940", "url": "https://it.wikipedia.org/wiki?curid=790571", "title": "Varanus priscus", "text": "Il megalania (il \u00abgrande girovago\u00bb, dal greco \u039c\u03ad\u03b3\u03b1\u03c2, \u00abgrande\u00bb, + \u1f00\u03bb\u03b1\u03af\u03bd\u03c9, \u00abgirovagare\u00bb; Varanus priscus ) \u00e8 un varano gigante estinto. Faceva parte della megafauna che abitava l'Australia meridionale durante il Pleistocene e sembra che sia scomparso intorno ai 40.000 anni fa. I primi colonizzatori aborigeni dell'Australia potrebbero averne incontrato degli esemplari viventi.\nTassonomia.\nConfusione nella nomenclatura.\nIl nome \"Megalania prisca\" venne coniato da Sir Richard Owen con il significato di \u00abgrande girovago antico\u00bb; lo studioso coni\u00f2 tale nome \u00abin riferimento alla natura terrestre del grande Sauro\u00bb. Owen utilizz\u00f2 una forma modificata del termine greco \"\u0113lain\u014d\", \u1f20\u03bb\u03b1\u03af\u03bd\u03c9 (\u00abio girovago\u00bb). La stretta somiglianza con il termine latino \"lania\" (forma femminile di \u00abmacellaio\u00bb) ha portato, in numerose descrizioni tassonomiche e popolari, a tradurre erroneamente il nome \"Megalania\" in \u00abmacellaio gigante antico\u00bb.\n\"Megalania\" o \"Varanus\"?\n\"Megalania prisca\" veniva originariamente classificato in un genere monotipico a parte. La validit\u00e0 di tale genere, per\u00f2, rimane controversa, poich\u00e9 molti autori lo considerano un sinonimo recente di \"Varanus\", il raggruppamento che riunisce tutte le specie viventi di varano. Dal momento che \"Megalania\" e \"Varanus\" sono nomi appartenenti a generi differenti (femminile e maschile, rispettivamente), l'epiteto \"prisca\" \u00e8 stato mutato in \"priscus\" (in regola con il Codice della ICZN).\nFilogenesi.\nAlcuni studiosi hanno cercato di stabilire la posizione filogenetica del megalania all'interno della famiglia dei Varanidi. Basandosi sulla morfologia della calotta cranica \u00e8 stata ipotizzata una sua affinit\u00e0 con il varano gigante, la pi\u00f9 grande lucertola vivente dell'Australia. Studi pi\u00f9 moderni e dettagliati propongono, invece, sulla base di somiglianze neurocraniche, una strettissima relazione con il drago di Komodo; il parente australiano vivente pi\u00f9 stretto \u00e8 risultato essere il varano vario. Al contrario, il varano gigante viene ora considerato maggiormente imparentato con il varano di Gould e con il varano argo.\nDimensioni.\nDal momento che non sono mai stati ritrovati scheletri fossili completi, o almeno in buone condizioni, risulta difficile determinare le dimensioni esatte del \"Megalania\". I primi studiosi ad averne stimato le dimensioni ritenevano che gli esemplari pi\u00f9 grossi raggiungessero i 7 m di lunghezza e i 600\u2013620\u00a0kg di peso. Contrariamente a quanto si potrebbe pensare, studi pi\u00f9 recenti e rigorosi hanno dato risultati molto variabili l'uno dall'altro.\nNel 2002 Stephen Wroe determin\u00f2 che gli esemplari pi\u00f9 grandi di \"Megalania\" raggiungevano una lunghezza massima di 4,5 m e un peso di 331\u00a0kg, e che in media questo animale non superava i 3,5 m di lunghezza e i 97\u2013158\u00a0kg di peso. Lo studioso giunse alla conclusione che le stime pi\u00f9 vecchie, che parlavano di 6 m o pi\u00f9 di lunghezza e di un peso di alcune tonnellate, erano solo esagerazioni dovute a metodologie di calcolo errate.\nTuttavia, Ralph Molnar nel 2004 ha determinato tutta una gamma di potenziali dimensioni per \"Megalania\" (disponendone in ordine decrescente le vertebre dorsali dopo aver determinato il rapporto tra queste e la lunghezza totale del corpo). Se l'animale fosse stato dotato di una lunga coda sottile come il varano vario (\"Varanus varius\"), avrebbe potuto raggiungere i 7,9 m di lunghezza, mentre se avesse avuto proporzioni coda-corpo pi\u00f9 simili a quelle del drago di Komodo la sua lunghezza pi\u00f9 probabile si aggirerebbe intorno ai 7 m. Per una lunghezza massima di 7 m, lo studioso ha stimato un peso massimo di 1940\u00a0kg e uno minimo di 320.\nPaleobiologia.\nIl megalania \u00e8 la pi\u00f9 grande lucertola terrestre conosciuta mai esistita. A giudicare dalle dimensioni, si sarebbe nutrito soprattutto di animali di media e grossa taglia, compresi anche marsupiali giganti come il \"Diprotodon\", insieme ad altri rettili, piccoli mammiferi e uccelli, nonch\u00e9 delle uova e dei pulcini di questi ultimi. Era dotato di zampe e corpo possenti e di un grosso cranio munito di una piccola cresta tra gli occhi e di mascelle piene di denti a sciabola serrati tra loro.\nWroe \"et al.\" (1999) guardano con scetticismo l'ipotesi che il megalania fosse stato l'unico, o almeno il principale, predatore della megafauna australiana del Pleistocene. Essi hanno fatto notare vari resti fossili di mammiferi molto grandi del Pleistocene che mostrano segni di predazione da parte del \u00ableone marsupiale\u00bb (\"Thylacoleo carnifex\"); nessun fossile, per\u00f2, mostra i segni della dentatura del megalania. Inoltre, hanno notato che i fossili di megalania sono estremamente rari, al contrario di quelli di \"Thylacoleo carnifex\", che sono largamente distribuiti in molti depositi pleistocenici australiani.\nIl biologo australiano Tim Flannery ha ipotizzato che se qualcuno volesse ricostruire l'ecosistema che esisteva in Australia prima dell'arrivo degli esseri umani, dovrebbe introdurre in esso draghi di Komodo per rimpiazzare il megalania.\nVeleno.\nGli studi hanno dimostrato che altri membri del genere \"Varanus\", come il drago di Komodo e il varano vario, possiedono ghiandole velenifere lungo i margini della mandibola. Alcuni hanno ipotizzato che anche altri Varanidi, megalania compreso, posseggano o abbiano posseduto ghiandole simili. Se questo fosse vero, il megalania sarebbe stato il pi\u00f9 grande vertebrato velenoso di tutti i tempi.\nVoci di presunti avvistamenti.\nMalgrado ogni tanto giungano da Australia e Nuova Guinea voci di avvistamenti di lucertole giganti simili a \"Megalania\", tali dicerie sono cominciate solamente dopo la descrizione di quest'ultimo e la sua notoriet\u00e0 presso il pubblico, e la possibilit\u00e0 che esistano popolazioni sopravvissute di queste lucertole giganti non \u00e8 accettata da quasi tutti gli studiosi."}
{"id": "790574", "revid": "22356", "url": "https://it.wikipedia.org/wiki?curid=790574", "title": "Megalania prisca", "text": ""}
{"id": "790577", "revid": "1305772", "url": "https://it.wikipedia.org/wiki?curid=790577", "title": "Dave Alexander", "text": "Biografia.\nDopo che la sua famiglia si trasfer\u00ec da Whitmore Lake ad Ann Arbor, frequent\u00f2 la Pioneer High School di Ann Arbor, e qui conobbe i fratelli Ron e Scott Asheton. Da questo incontro, e dal successivo innesto nella formazione di Iggy Pop come cantante nacquero i \"The Psychedelic Stooges\" (nome successivamente abbreviato nell'attuale The Stooges). Bench\u00e9 fosse inesperto nel suonare il basso, imparer\u00e0 molto in fretta, e comparir\u00e0 anche nel processo di arrangiamento e composizione di tutti i pezzi presenti nei primi due album del gruppo (\"The Stooges\" e \"Fun House\"). In diverse interviste viene indicato sia da Iggy Pop che da Ron Asheton come il principale compositore dei pezzi \"We Will Fall\" e \"Little Doll\" (presenti in \"The Stooges\"), \"1970\" e \"Dirt\" (presenti in \"Fun House\").\nL'abbandono del gruppo da parte di Alexander avvenne durante il Goose Lake International Music Festival dell'agosto 1970, e non \u00e8 chiaro se il motivo dell'abbandono fosse dovuto all'uso eccessivo di droghe o alcool da parte dello stesso Alexander, o se egli abbia abbandonato il gruppo perch\u00e9 gli altri componenti erano dediti all'uso eccessivo delle droghe.\nProblemi di salute e morte.\nNegli anni tra il 1970 ed il 1975 non avr\u00e0 collaborazioni di rilievo, e diventer\u00e0 comunque un alcolista. Morir\u00e0 di polmonite nel febbraio 1975 ad Ann Arbor all'et\u00e0 di 27 anni (cosa che lo rende \"membro\" dell'ideale Club 27), dopo essere stato ricoverato in ospedale per un'infiammazione del pancreas complicata da una polmonite.\nOmaggi postumi.\nMike Watt lo cita per nome nella sua canzone \"The Angel's Gate\", contenuta all'interno del suo album del 2004 \"The Secondman's Middle Stand\". Watt rimpiazza Alexander nella formazione riunita nel 2003 degli Stooges."}
{"id": "790578", "revid": "104458", "url": "https://it.wikipedia.org/wiki?curid=790578", "title": "Peter Runggaldier", "text": "Biografia.\nCarriera sciistica.\nOriginario di Selva di Val Gardena, Peter Runggaldier (soprannominato \"Runghi\") vinse la medaglia d'argento nella discesa libera al Trofeo Topolino.\nStagioni 1986-1994.\nDebutt\u00f2 in campo internazionale in occasione dei Mondiali juniores di Bad Kleinkirchheim 1986, dove vinse la medaglia di bronzo nella combinata; l'anno dopo inizi\u00f2 a gareggiare in Coppa del Mondo. Nel 1989 ottenne il primo piazzamento di rilievo in Coppa del Mondo, l'8 gennaio nel supergigante di Laax (11\u00ba), ed esord\u00ec ai Campionati mondiali, nella rassegna iridata di Vail, senza ottenere piazzamenti. Sempre nel 1989, il 10 dicembre, conquist\u00f2 il primo podio in Coppa del Mondo nel supergigante di Val-d'Is\u00e8re, classificandosi al 3\u00ba posto.\nAi Mondiali di Saalbach-Hinterglemm 1991 vinse la medaglia d'argento nella discesa libera e si classific\u00f2 7\u00ba nella combinata. , che lo tenne lontano dalle gare fino all'inizio della stagione 1992-1993. Ai Mondiali di Morioka 1993 fu 36\u00ba nella discesa libera, mentre l'anno dopo ai XVII Giochi olimpici invernali di , sua prima presenza olimpica, si classific\u00f2 12\u00ba nella discesa libera e 15\u00ba nel supergigante.\nStagioni 1995-2000.\nNella stagione 1994-1995 in Coppa del Mondo ottenne la sua prima vittoria, nel supergigante del 26 febbraio a Whistler, e a fine stagione si aggiudic\u00f2 la Coppa del Mondo della specialit\u00e0, primo italiano a ricevere quella coppa di cristallo, con 82 punti di vantaggio di G\u00fcnther Mader. Nel 1996 partecip\u00f2 ai Mondiali della Sierra Nevada (8\u00ba nella discesa libera, 11\u00ba nel supergigante) e, il 3 marzo a Happo One, ottenne la sua seconda e ultima vittoria in Coppa del Mondo; proprio in quella stagione colse il suo miglior piazzamento in classifica generale, 14\u00ba.\nAi Mondiali di Sestriere 1997 fu 12\u00ba nella discesa libera e 9\u00ba nel supergigante, mentre l'anno dopo ai XVIII Giochi olimpici invernali di , sua ultima presenza olimpica, si classific\u00f2 19\u00ba nel supergigante e non complet\u00f2 la discesa libera. Prese parte per l'ultima volta a una rassegna iridata in occasione dei Mondiali di Vail/Beaver Creek 1999 (14\u00ba nel supergigante, non concluse la discesa libera) e si conged\u00f2 dall'attivit\u00e0 agonistica al termine della stagione successiva, con l'8\u00ba posto ottenuto nel supergigante di Bormio del 16 marzo 2000.\nBilancio della carriera.\nSpecialista delle prove veloci, contribu\u00ec a far emergere lo sci alpino italiano (tradizionalmente pi\u00f9 competitivo nelle specialit\u00e0 tecniche) anche nelle gare di discesa libera e supergigante. La squadra italiana di velocit\u00e0, soprannominata \"Italjet\", di cui egli fece parte, riusc\u00ec negli anni 1990 a esprimersi agli alti livelli delle ben pi\u00f9 quotate selezioni austriaca e svizzera.\nAltre attivit\u00e0.\nDopo essersi ritirato, apr\u00ec una scuola di sci nel comune d'origine. Sposato, ha due figli tra i quali Teresa, a sua volta sciatrice alpina; era zio della saltatrice con gli sci Simona Senoner.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "790586", "revid": "196390", "url": "https://it.wikipedia.org/wiki?curid=790586", "title": "A\u00e9rospatiale Dauphin", "text": ""}
{"id": "790588", "revid": "767487", "url": "https://it.wikipedia.org/wiki?curid=790588", "title": "Thank You (For Letting Us Be Ourselves)", "text": "Thank You (For Letting Us Be Ourselves) \u00e8 il terzo album in studio del gruppo musicale svedese Hardcore Superstar, pubblicato nel 2001 dalla Music for Nations."}
{"id": "790595", "revid": "599013", "url": "https://it.wikipedia.org/wiki?curid=790595", "title": "Filtro di Wiener", "text": "Il Filtro di Wiener \u00e8 un filtro per l'elaborazione dei segnali su base statistica, proposto da Norbert Wiener negli anni 1940 e pubblicato nel 1949.\nIl filtro viene oggi realizzato con tecniche digitali, ma pu\u00f2 anche essere realizzato con sistemi analogici, come il prototipo costruito al MIT sulla base del progetto di Wiener.\nDescrizione.\nIn generale, l'obiettivo di un filtro \u00e8 l'eliminazione del rumore presente in un segnale.\nTipicamente i filtri sono concepiti per una ben precisa risposta in frequenza e possono operare la separazione tra segnale e rumore a condizione che questi occupino diverse bande di frequenza.\nIl filtro di Wiener supera questa limitazione affrontando il problema del filtraggio con un approccio statistico. Si assume di avere conoscenza delle caratteristiche spettrali del segnale originale e del rumore, e si cerca il filtro LTI la cui uscita sia \"il pi\u00f9 vicina possibile\" al segnale originale, indicando con questa espressione la minimizzazione di una prefissata misura dell'errore compiuto nell'operazione.\nI filtri di Wiener sono caratterizzati dalle seguenti caratteristiche Ferreriane:\nQuesto filtro \u00e8 usato frequentemente nel processo di deconvoluzione; per questo utilizzo vedi deconvoluzione di Wiener.\nStoria.\nIl filtro venne proposto da Norbert Wiener durante gli anni della seconda guerra mondiale, per rispondere alla necessit\u00e0 del governo USA di migliorare le capacit\u00e0 di tiro di un sistema di puntamento antiareo, basato sull'uso del radar. La velocit\u00e0 dei bersagli poneva problemi nuovi: il sistema doveva necessariamente essere automatizzato, e doveva essere in grado di dirigere il tiro verso la posizione futura dell'aereo al momento dell'impatto, che doveva quindi essere stimata. Era perci\u00f2 necessario integrare due diverse tecnologie, quella dei controlli automatici e quella delle telecomunicazioni, fino ad allora applicate in ambiti diversi.\nL'analisi dei sistemi di puntamento automatico portarono Wiener a constatare la somiglianza, in termini funzionali, del loro comportamento con quelli tipici degli esseri viventi, nello svolgimento di attivit\u00e0 apparentemente rivolte al raggiugimento di uno scopo. Questi stimoli suggerirono a Wiener la definizione di una nuova scienza, la cibernetica, che studiasse da un punto di vista matematico unitario comportamenti comuni a sistemi sia naturali che artificiali.\nIl sistema di puntamento doveva elaborare del segnale radar ricevuto, al fine di eliminare il rumore in esso contenuto, e stimare della posizione futura del bersaglio. Alla classica operazione di filtraggio del segnale (che non poteva per\u00f2 essere basata, in questo caso, sulla separazione delle frequenze) si aggiungeva quindi una nuova esigenza di predizione del suo futuro andamento, sulla base della sua storia passata. Questi due casi, apparentemente distinti, vennerono compresi da Wiener all'interno di un'unica teoria, che egli svilupp\u00f2 riconducendo il problema ad una classe di equazioni integrali da lui gi\u00e0 studiate nel 1931, in collaborazione con il matematico ed astrofisico austriaco Eberhardt Hopf (1902 - 1983). Il primo documento che descrive il filtro \u00e8 del 1942, ma poich\u00e9 Wiener lo aveva sviluppato per una applicazione militare, esso fu secretato e non pot\u00e9 circolare fino al 1949, quando ne fu permessa la divulgazione.\nNel 1941 Andrey Kolmogorov aveva pubblicato un lavoro equivalente sul problema della predizione, nel caso a tempo discreto, successivamente esteso al caso tempo continuo dal matematico russo M. Krejn a partire dal 1944. A sua volta, Kolmogorov si era basato su alcuni risultati dello statistico svedese H. Wold. Tuttavia, Wiener aveva lavorato indipendentemente da questi precedenti, che non conosceva. Per questo motivo, il filtro viene spesso indicato come filtro di \"Wiener\u2013Kolmogorov\".\nIl filtro di Wiener rappresenta il primo esempio di progettazione di un dispositivo di telecomunicazioni su base statistica; a questa scelta, e a quella quasi contemporanea di Shannon, che dette un analogo fondamento alla sua teoria dell'informazione, si deve la nascita della moderna teoria delle comunicazione come scienza statistica.\nDopo il filtro di Wiener sono stati elaborate molte tecniche statistiche di elaborazione dei segnali, tra i quali il filtro di Kalman.\nImpostazione del problema.\nL'ingresso di un filtro di Wiener si assume essere un segnale formula_1 alterato da un rumore additivo formula_2. L'uscita formula_3 \u00e8 calcolata per mezzo del filtro formula_4 usando la seguente convoluzione:\n&lt;BR&gt;dove il simbolo \" * \" indica l'operazione di convoluzione e:\nL'errore \u00e8 formula_11 mentre l'errore quadratico \u00e8 formula_12 dove\nA seconda del valore di \"\u03b1\" si affronta un tipo di problema diverso:\nIntroducendo esplicitamente l'espressione dell'integrale di convoluzione, formula_3 pu\u00f2 essere scritto come: formula_19.\ne pertanto il valore atteso dell'errore quadratico sar\u00e0\ndove\nLa formula_4 ottima \u00e8 quindi quella che minimizza formula_30.\nSe il segnale formula_1 e il rumore formula_2 sono non correlati, ovvero la cross-correlazione \u00e8 zero, l'espressione di semplifica in quanto\nSoluzione stazionaria.\nIl filtro di Wiener ammette soluzione per due possibili casi: il caso in cui si voglia un filtro causale, e il caso in cui un filtro non causale sia accettabile. L'ultimo \u00e8 pi\u00f9 semplice, ma non si presta per applicazioni in tempo reale. L'obiettivo principale di Wiener era risolvere il caso in cui la condizione di causalit\u00e0 fosse valida.\nSoluzione non causale.\nPosto che formula_4 sia ottimale, allora l'equazione di minimo errore quadratico medio si riduce in formula_37\ne la soluzione formula_4 \u00e8 l'inversa della trasformata di Laplace a due lati di formula_39.\nSoluzione causale.\nDove\nQuesta espressione generale \u00e8 complicata e necessita di una pi\u00f9 dettagliata spiegazione. Per ottenere la soluzione formula_39 per un caso specifico, bisogna seguire i seguenti passi:\n1. Si parte dallo spettro formula_44 in forma razionale e lo si fattorizza nelle componenti causale e anti causale:\ndove formula_53 contiene tutti gli zeri e i poli nel semipiano sinistro (LHP) e formula_54 contiene gli zeri e i poli nel semipiano destro (RHP). Si intendono semipiano destro e sinistro i due semipiani a sinistra e a destra dell'origine, essendo la retta verticale s=0 la frontiera dei due semipiani.\n2. Si divide formula_55 per formula_56 si espande il risultato in frazioni parziali.\n3. Si selezionano quei termini dell'espansione che hanno poli nel semipiano LHP, termini indicati con formula_41.\n4. Si divide formula_41 per formula_43. Il risultato \u00e8 la funzione filtro di trasferimento desiderata formula_39\nFiltro di Wiener FIR per serie discrete.\nPer ricavare i coefficienti del filtro di Wiener si considera un signale \"w[n]\" passato a un filtro di Wiener di ordine \"N\" con coefficienti formula_61. L'uscita del filtro, indicata con \"x[n]\", \u00e8 data dall'espressione\nformula_62\nL'errore residuo \u00e8 indicato con \"e[n]\" e definito come \"e[n]=x[n]-s[n]\" (Vedi il corrispondente diagramma a blocchi). Il filtro di Wiener \u00e8 concepito in maniera tale da minimizzare la deviazione standard (criterio MMSE), scritta concisamente nella maniera seguente:\nformula_63\ndove formula_64 indica l'operatore di valore atteso. In generale i coefficienti formula_65 sono essere complessi e possono essere derivati anche nel caso in cui \"w[n]\" e \"s[n]\" sono complesse. Per semplicit\u00e0 si considera solo il caso in cui tutte queste quantit\u00e0 sono reali. La deviazione standard pu\u00f2 essere riscritta come:\nformula_66\nPer trovare il vettore formula_67 che minimizza l'espressione sopra si calcola la sua derivata rispetto ai coefficienti formula_65\nformula_69\nSe ai suppongono \"w[n]\" e \"s[n]\" stazionarie, si possono introdurre le seguenti sequenze formula_70, note rispettivamente come l'autocorrelazione di \"w[n]\" e la cross-correlazione tra \"w[n]\" e \"s[n],\" definite come segue\nformula_71\nLa derivata della MSE pu\u00f2 dunque essere riscritta come (si noti che formula_72)\nformula_73\nImponendo la derivata uguale a zero si ottiene\nformula_74\nche pu\u00f2 essere riscritta in forma matriciale\nformula_75\nQueste equazioni sono note come equazioni di Wiener-Hopf. La matrice che appare nell'equazione \u00e8 una matrice di Toeplitz simmetrica. Queste matrici sono definite positive e dunque non singolari, per cui esiste una sola soluzione nella determinazione dei coefficienti del filtro di Wiener. Inoltre esiste un algoritmo efficiente per risolvere le equazioni di Wiener-Hopf noto come algoritmo di Levinson-Durbin.\nFiltro di Wiener per il riconoscimento del Pile Up.\nIl filtro di Wiener \u00e8 molto utile anche nel campo del riconoscimento di segnale, in particolare del Pile Up (sovrapposizione di due segnali nella stessa finestra temporale). Ecco come si esprime la funzione di trasferimento del filtro.\nSi supponga di avere un sistema con una risposta r(t) al segnale unitario e un segnale non corrotto u(t) in ingresso (es: formula_76). L'uscita s(t) del sistema sar\u00e0 pertanto una convoluzione tra la funzione di risposta e il segnale di ingresso u(t):\nformula_77\nche nel dominio di Fourier si riduce semplicemente a formula_78.\nNel caso reale invece l'uscita del sistema sar\u00e0 un segnale corrotto c(t) = s(t) + n(t). La formula_79 in questo caso sar\u00e0:\nformula_80\nLo scopo del Filtro di Wiener \u00e8 quello di trovare un filtro formula_81 tale per cui vale:\nformula_82\ndove formula_83 \u00e8 la miglior stima di formula_79, ovvero formula_81 minimizza la differenza quadratica tra U e U'. In formule equivale a minimizzare\nformula_86\nRisolvendo formula_87 si ottiene l'espressione cercata:\nformula_88\nSe si considera la u(t) come una delta, l'espressione si semplifica:\nformula_89\nQuesto filtro pu\u00f2 tornare molto utile nella ricerca di segnali, come per esempio in un algoritmo di trigger o riconoscimento di pattern, dato che la U' estrapolata rappresenta appunto una delta, quindi \u00e8 facilmente riconoscibile."}
{"id": "790597", "revid": "599013", "url": "https://it.wikipedia.org/wiki?curid=790597", "title": "Xps", "text": ""}
{"id": "790600", "revid": "2176179", "url": "https://it.wikipedia.org/wiki?curid=790600", "title": "Catai", "text": "Catai fu in origine il nome dato alla Cina settentrionale da Marco Polo e rimase diffuso in italiano soprattutto nel Medioevo.\nIl termine deriva dal nome dei Khitan (o Khitai), un gruppo etnico proto-mongolo seminomade che, dopo successive ondate migratorie, si stabil\u00ec e domin\u00f2 gran parte della Manciuria (Cina nordorientale) nel X secolo.\nIl nome \u00e8 sopravvissuto nella parola russa che indica la Cina (\u041a\u0438\u0442\u0430\u0439, pronunciato \"Kitay\"), nonch\u00e9 nell'inglese arcaico \"Cathay\", nel portoghese \"Catai\" e nello spagnolo \"Catay\".\nIl termine Catai \u00e8 riscontrabile anche nell'\"Orlando furioso\" di Ludovico Ariosto, nonch\u00e9 nell'\"Orlando innamorato\" di Matteo Maria Boiardo (a cui Ariosto stesso si rif\u00e0), in cui la regione altro non \u00e8 che la patria della bella quanto fuggevole principessa Angelica, che peraltro \u00e8 definita dal suo creatore \"principessa dell'India\", in quanto principessa orientale e l'India era, per sineddoche, l'Asia.\nStoria del termine.\nA partire dai contatti diplomatici e commerciali con i Khitan, l'inizio della diffusione del termine pu\u00f2 essere fatta risalire a mercanti musulmani di origine araba o turcica, molto attivi nell'Asia centrale, o anche alle missioni di alcuni frati francescani attraverso il Karakorum verso la capitale dell'impero mongolo, tornando a met\u00e0 del XIII secolo in Europa e introducendo la parola. Tuttavia si deve a Marco Polo, che si rec\u00f2 in Cina quasi cinquant'anni dopo, il ritratto del Catai che rimarr\u00e0 nell'immaginario europeo, infatti il Milione scolp\u00ec nella mente degli europei luoghi esotici e misteriosi, depositari di una civilt\u00e0 diversa e sviluppata e di tecnologie avanzate. Dopo il crollo del potere mongolo nel XIV secolo e la pax mongolica non pi\u00f9 garantibile anche per il degrado delle reti di collegamento, i contatti europei con la Cina furono persi, ma le storie sul paese persistettero. Cristoforo Colombo e Giovanni Caboto pensavano di dirigersi verso le Indie e di poter raggiungere le terre favolose descritte dal veneziano, come il Cipango e, appunto, il Catai, nei loro viaggi nel Nuovo Mondo: Colombo, che aveva con s\u00e9 una copia del \"Milione\", credeva di essere arrivato al \"Mangi\", che descriveva come contiguo al Catai (\"Mangi\" o \"Manzi\" era il nome denigratorio dato dai cinesi alla zona cinese sudorientale non sinizzata). \nCi si rese conto che Cina e Catai erano lo stesso luogo solo quando il frate agostiniano spagnolo Marin de Rade, nel 1575, e il gesuita italiano Matteo Ricci, nel 1607, dimostrarono che la Cina poteva essere raggiunta seguendo la rotta terrestre di Marco Polo, in parte lungo l'antica Via della seta, che correva nell'Asia centrale."}
{"id": "790602", "revid": "196390", "url": "https://it.wikipedia.org/wiki?curid=790602", "title": "HH-65 Dolphin", "text": ""}
{"id": "790603", "revid": "196390", "url": "https://it.wikipedia.org/wiki?curid=790603", "title": "HH-65", "text": ""}
{"id": "790614", "revid": "767487", "url": "https://it.wikipedia.org/wiki?curid=790614", "title": "No Regrets (Hardcore Superstar)", "text": "No Regrets \u00e8 il quarto album degli Hardcore Superstar ed \u00e8 stato pubblicato nel 2003 per l'etichetta discografica Music for Nations.\nNe esistono due versioni. La seconda, pubblicata lo stesso anno, contiene una traccia bonus, cover degli Who per il mercato giapponese. "}
{"id": "790616", "revid": "670021", "url": "https://it.wikipedia.org/wiki?curid=790616", "title": "San Salvador (Bahamas)", "text": "San Salvador (nota tra il 1680 e il 1925 come isola di Watling) \u00e8 un'isola delle Bahamas, di cui costituisce anche un distretto; conta 930 abitanti.. Fu la prima terra americana ad essere toccata da Cristoforo Colombo, il 12 ottobre 1492.\nStoria.\nIl 12 ottobre 1492 vi sbarc\u00f2 l'esploratore Cristoforo Colombo. L'isola, allora nota agli indigeni come \"Guanahan\u00ec\", fu la prima terra americana a essere toccata ufficialmente dagli europei nel XV secolo. Una croce bianca, prossima al punto dello sbarco, sta a ricordare quell'avvenimento, che \u00e8 tradizionalmente considerato lo spartiacque tra il Medioevo e la Storia moderna.\nNel XVII secolo, San Salvador fu colonizzata da un bucaniere inglese, John Watling (anche conosciuto come George Watling).\nIl punto dello sbarco, in linea d'aria, dista dalla terraferma (Florida) circa 320 miglia nautiche e circa 3\u00a0500 miglia dal punto da cui part\u00ec la spedizione (Palos, Spagna)."}
{"id": "790619", "revid": "1982", "url": "https://it.wikipedia.org/wiki?curid=790619", "title": "Isola san salvador", "text": ""}
{"id": "790624", "revid": "1573940", "url": "https://it.wikipedia.org/wiki?curid=790624", "title": "Kuehneosaurus", "text": "Il kuehneosauro (Kuehneosaurus ) \u00e8 un piccolo rettile fossile vissuto nel Triassico superiore, i cui resti sono stati rinvenuti in Inghilterra.\nDescrizione.\nL'aspetto di questo animale doveva richiamare moltissimo quello dell'attuale drago volante dell'Indonesia: le costole, infatti, erano modificate in strutture allungatissime che si estendevano al di fuori del corpo dell'animale. Con tutta probabilit\u00e0 queste strutture servivano a reggere una membrana che consentiva all'animale di compiere brevi voli planati, in un modo analogo a quello del drago volante. La specializzazione di questo rettile era ancora pi\u00f9 accentuata che nella forma attuale, dato l'estremo allungamento delle coste. In Nordamerica, nello stesso periodo, esistevano animali simili (\"Icarosaurus\"), mentre gi\u00e0 nel Permiano superiore, molti milioni di anni prima, un altro gruppo di rettili (Weigeltisauridae) era in grado di planare mediante lo stesso tipo di strutture.\nNella cultura di massa.\nUno dei protagonisti de I Saurini e i viaggi del meteorite nero, Nunzy, \u00e8 un kuehneosauro."}
{"id": "790627", "revid": "111430799", "url": "https://it.wikipedia.org/wiki?curid=790627", "title": "Televisione nel Regno Unito", "text": "La televisione britannica \u00e8 nata nel 1936 come un servizio pubblico privo di pubblicit\u00e0, e fu una delle prime in Europa a essere privatizzata e \"deregolamentata\".\nStoria.\nSotto l'influenza della \"deregulation\" americana, il governo conservatore di Margaret Thatcher e i giornali del suo alleato politico Rupert Murdoch, lanciarono una campagna di attacco contro le trasmissioni pubbliche. \nThatcher us\u00f2 come consulente un economista di destra per effettuare una dura accusa al sistema televisivo pubblico; ma la legislazione risultante da quest'azione, il \"Broadcasting act\" del 1990 fu molto meno radicale nella privatizzazione del sistema televisivo pubblico inglese di quanto i sostenitori del pubblico servizio temessero.\nL'ondata deregolatoria fu indebolita dal forte supporto dell'ala tradizionalmente paternalistica del Partito Conservatore per il mix di tasse e Televisione commerciale che esisteva nel Regno Unito fin dagli anni cinquanta. In ogni caso l'impatto della legislazione del governo Thatcher non dovrebbe essere sottostimato, soprattutto per quanto riguarda ITV, il network strettamente regolato da licenze commerciali stabilito nel 1955 che operava sotto il controllo del pubblico servizio.\nNegli anni novanta ITV \u00e8 passata da 14 stazioni regionali concesse in esclusiva dominate da 6 imprese, all'effettivo monopolio di 2 imprese: Granada Media Group e Carlton. In pi\u00f9 la TV via cavo e via satellite fu introdotta nel Regno Unito in modo che permise alla British Sky Broadcasting di Murdoch di guadagnare un monopolio virtuale sulle nuove tecnologie TV. \nIl \"cable act\" del 1994 aveva lo scopo di introdurre la TV via cavo in un regime a bassa regolamentazione, ma l'introduzione di questa fall\u00ec a causa del fatto che il governo Thatcher non diede nessun supporto statale alle aziende interessate a questo settore. Come risultato del fallimento nell'introduzione dell'inserimento della TV via cavo, nella met\u00e0 degli anni novanta, la \"British Sky Broadcasting\" dominava completamente il settore della pay TV, aiutato in questo obiettivo dai diritti sugli avvenimenti sportivi i cui introiti furono utilizzati in seguito per dominare il mercato della TV digitale."}
{"id": "790642", "revid": "767487", "url": "https://it.wikipedia.org/wiki?curid=790642", "title": "Erythrosuchus africanus", "text": "L'eritrosuco (Erythrosuchus africanus ) \u00e8 un rettile estinto, appartenente agli arcosauriformi. Visse nel Triassico medio (Anisico, circa 245 - 243 milioni di anni fa) e i suoi resti fossili sono stati ritrovati in Africa. \nDescrizione.\nQuesto animale era uno dei pi\u00f9 grandi predatori del suo periodo. Lungo circa 4,5 metri, alto oltre 2 metri e pesante una tonnellata, l'eritrosuco era dotato di una testa enorme che raggiungeva il metro di lunghezza, di forma massiccia e dotata di lunghi denti acuminati e conici. Le zampe massicce e dotate di artigli erano tenute larghe ma quasi perpendicolari rispetto al corpo.\nA parte la taglia enorme, \"Erythrosuchus \"era di aspetto simile ai suoi pi\u00f9 stretti parenti, gli eritrosuchidi. Una delle caratteristiche distintive di questo animale era data dall'osso squamoso, dal margine particolarmente liscio; in altri eritrosuchidi, lo squamoso si proietta all'indietro sul retro del cranio, dando l'aspetto di un uncino. In \"Erythrosuchus \"il margine liscio era sprovvisto di tale uncino (Parrish, 1992).\nClassificazione.\n\"Erythrosuchus \"\u00e8 considerato un membro derivato della famiglia degli eritrosuchidi, un gruppo di arcosauriformi basali tipici del Triassico medio, dalle abitudini terrestri e predatorie.\n\"Erythrosuchus africanus \"venne descritto per la prima volta nel 1905 da Robert Broom, che ne studi\u00f2 i resti fossili provenienti dal Karroo in Sudafrica (\"Zona a \"Cynognathus\"\"). Questo animale \u00e8 noto grazie a numerosi esemplari, la maggior parte dei quali sono frammentari. L'olotipo, conosciuto come SAM 905, \u00e8 scarsamente conservato: di questo esemplare sono noti solo piccoli pezzi di arti, del cinto pettorale e pelvico, del cranio, e alcune vertebre. Una descrizione completa del genere \u00e8 stata effettuata dal paleontologo tedesco Friedrich von Huene nel 1911. Il materiale fossile servito come base per la descrizione \u00e8 ora ospitato nel Natural History Museum a Londra. Come l'olotipo, questo materiale \u00e8 molto frammentario, e alcuni fossili potrebbero persino appartenere allo stesso individuo di SAM 905. Un esemplare, noto come BMNH R 3592, \u00e8 relativamente pi\u00f9 completo, con gran parte dello scheletro postcranico intatto. Altri fossili sono stati ritrovati nella formazione Omingonde in Namibia (Damiani et al., 2007).\nLe prime ricostruzioni del cranio di \"Erythrosuchus africanus\" lo raffiguravano alto, simile nell'aspetto a quello di \"Tyrannosaurus\". Tuttavia, un cranio completo descritto nel 1963 ha rivelato che la vera forma era meno alta di quanto si pensasse (Hughes, 1963). Questo cranio, noto come BPI 5207 e attualmente parte della collezione del Bernard Price Institute for Palaeontological Research in Sud Africa, ha un muso vagamente appuntito. Le ricostruzioni precedenti mostravano un muso profondo perch\u00e9 le varie ossa craniche, fino a quel momento, non erano mai state ritrovate in connessione anatomica (Parrish, 1992).\nLa scatola cranica possiede caratteristiche condivise con altri arcosauriformi arcaici. Molte di queste caratteristiche sono considerate plesiomorfiche, o ancestrali, negli arcosauri. Nonostante \"Erythrosuchus \"non sia considerato un arcosauro, \u00e8 comunque ritenuto strettamente legato all'ultimo antenato comune di tutti gli arcosauri (Gower, 1997).\nSi pensa che l'ipotetico ultimo antenato comune di tutti gli arcosauri condividesse molte caratteristiche con \"Erythrosuchus\", molte delle quali si trovano nella scatola cranica. Ad esempio, la parte interna della capsula otica (una struttura scheletrica che circonda l'orecchio interno) non \u00e8 completamente ossificata, cos\u00ec come non lo era il canale per il condotto perilinfatico, ovvero un tubo che conduce alla lagena. Quest'ultima \u00e8 la parte dell'orecchio interno responsabile dell'udito, ed \u00e8 nota come coclea nei mammiferi (anche se nei mammiferi \u00e8 convoluta e non dritta). \"Erythrosuchus africanus\" possedeva una breve lagena, come in effetti si ipotizza avesse anche l'ultimo antenato comune degli arcosauri (Gower, 1997).\nAlcune caratteristiche della caviglia di \"Erythrosuchus \"suggeriscono che questo animale stava cominciando ad essere digitigrado, e che probabilmente durante la camminata non aveva tutto il piede poggiato a terra. La caviglia \u00e8 simile a quella di \"Euparkeria\"; le caviglie di entrambi questi animali sono pi\u00f9 avanzate di quelle di altri arcosauriformi (Cruickshank, 1978).\nPaleoecologia.\nCome intuibile dalle caratteristiche morfologiche, l'eritrosuco doveva con buona probabilit\u00e0 essere l'ultimo anello della catena alimentare nel Triassico medio sudafricano, prima della comparsa dei dinosauri. Le zampe forti e robuste, poste quasi perpendicolarmente rispetto al corpo, lo denotano come un predatore attivo ed efficiente nonostante la mole, anche se non \u00e8 improbabile che l'eritrosuco si nutrisse anche di carogne."}
{"id": "790643", "revid": "767487", "url": "https://it.wikipedia.org/wiki?curid=790643", "title": "Hardcore Superstar (album)", "text": "Hardcore Superstar \u00e8 il quinto album della band Hardcore Superstar pubblicato nel 2006 (2005 in Svezia) per l'etichetta discografica Gain Records."}
{"id": "790649", "revid": "2039709", "url": "https://it.wikipedia.org/wiki?curid=790649", "title": "Maiuscolo", "text": "Il maiuscolo (dal diminutivo del latino maius \u00abmaggiore\u00bb) \u00e8 una grafia delle lettere dell'alfabeto che, in contrapposizione con quella minuscola, si evidenzia per maggiori dimensioni o per altri dettagli grafici.\nStoria.\nI primi alfabeti erano caratterizzati da lettere esclusivamente maiuscole e separate tra loro. Anche in scritti greco-latini scritti in caratteri capitali e in scriptio continua per\u00f2 si possono trovare talvolta lettere pi\u00f9 grandi o evidenziate rispetto al margine sinistro del testo, per segnalare, per lo pi\u00f9, l'inizio dei vari paragrafi o capitoli.\nNelle grafie minuscole che si sono affermate tra il VII e il VIII secolo d.C. la maiuscola acquis\u00ec importanza per contrasto con le lettere minuscole. Usata sempre per indicare l'inizio dei paragrafi o dei periodi, ma anche come iniziale di nomi propri o di parole enfatizzate e di rilievo. I copisti medioevali divennero poi soliti usare miniature elaborate per decorare le lettere maiuscole.\nI primi tentativi di codificare l'uso della maiuscola furono tentati per\u00f2 soltanto tra Cinquecento e Seicento, non molto diversi da quello che \u00e8 l'uso di oggi.\nI caratteri minuscoli e maiuscoli dell'alfabeto italiano sono:\nUso in lingua italiana.\nL'ortografia italiana prevede tassativamente l'iniziale maiuscola in due casi: all'inizio di un periodo o di una frase (incluso a seguito di punto interrogativo o punto esclamativo, anche all'interno di virgolette), e con i nomi propri.\nAl di l\u00e0 di questo, l'uso della maiuscola \u00e8 guidato da fattori stilistici, scelte o consuetudini editoriali e infine reverenziali (le cosiddette \"maiuscole reverenziali\"), ma vi \u00e8 una tendenza ad evitare le maiuscole non pi\u00f9 sentite come necessarie.\nLa \"maiuscola reverenziale\" \u00e8 utilizzata ancora di frequente per i pronomi e aggettivi possessivi che si riferiscono a \"Dio\", a persone o cose sacre, a persona di riguardo (\"pregare Dio e avere fiducia in Lui; mi rivolgo alla Sua attenzione, signor Presidente\"). \nL'uso moderno ha portato una diffusione nell'utilizzo soprattutto per quanto riguarda comunicazioni formali e corrispondenza commerciale (es. \"in merito alla richiesta da Lei inviata\")\nestendendone l'adozione anche ai pronomi (es. \"colgo l'occasione per porgerLe cordiali saluti\"). La spiegazione dei grammatici risiede nel fatto che \"la terza persona di cortesia, singolare e plurale, nell'uso scritto richiede l'iniziale maiuscola per evitare confusione con l'uso delle terze persone ordinarie, e che tale uso si estende alle forme degli aggettivi possessivi (Suo, Sua, Loro) e dimostrativi clitici (La, Li) e alle forme pronominali oblique (Le, Loro; rarissimo il plurale Glielo e simili)\"."}
{"id": "790652", "revid": "101312", "url": "https://it.wikipedia.org/wiki?curid=790652", "title": "Lettera maiuscola", "text": ""}
{"id": "790654", "revid": "1226", "url": "https://it.wikipedia.org/wiki?curid=790654", "title": "9-11", "text": ""}
{"id": "790661", "revid": "80598", "url": "https://it.wikipedia.org/wiki?curid=790661", "title": "I Gatti di Vicolo Miracoli", "text": "I Gatti di Vicolo Miracoli \u00e8 stato un gruppo cabarettistico e musicale italiano, fondato a Verona nel 1971 e attivo fino al 1985, salvo poi riunirsi occasionalmente in alcune sporadiche apparizioni televisive e teatrali.\nStoria.\nGli inizi (1971-1976).\nNella seconda met\u00e0 degli anni sessanta alcuni studenti del Liceo ginnasio statale Scipione Maffei di Verona formano un gruppo di teatro e canto cui viene dato il nome Studio 24. Questo folto gruppo, composto da un numero elevato di componenti, mette in scena rappresentazioni teatrali e alcuni suoi elementi partecipano alla trasmissione televisiva \"Speciale per voi\" (rimasta celebre per aver contestato apertamente la carriera melodica del cantante Claudio Villa).\nTra la fine degli anni sessanta e il 1970, il gruppo si riduce drasticamente a causa della defezione di numerosi suoi membri, che si iscrivono all'universit\u00e0 abbandonando l'attivit\u00e0 artistica. I componenti rimasti, delusi dal percorso di studi intrapreso, sono decisi a proseguire invece nella carriera artistica. Questa formazione comprende: Gianandrea Gazzola, Spray Mallaby, Umberto Smaila, Nini Salerno e Franco Oppini. Franco Oppini, allora fidanzato con Spray Mallaby, tuttavia fuoriesce quasi immediatamente dal gruppo dopo la rottura con lei e il suo successivo fidanzamento con Gazzola, per rientrarvi solo successivamente, a met\u00e0 anni settanta, in seguito alla defezione dell'attrice.\nSul finire del 1970 Umberto Smaila prende l'iniziativa di coinvolgere anche Jerry Cal\u00e0, che aveva momentaneamente abbandonato il gruppo teatrale per completare il proprio percorso di studio superiore e frequentare l'universit\u00e0 a Bologna. Nel gennaio del 1971 il gruppo cos\u00ec composto si trasferisce a Roma, chiamato a partecipare a uno spot pubblicitario che in realt\u00e0 non si far\u00e0 mai. Durante il tragitto viene scelto il nuovo nome tra una rosa di soluzioni possibili, prendendo spunto dall'omonima via cittadina Vicolo Miracoli, precedentemente noto perch\u00e9 sede dell'ufficio delle tasse e di una casa d'appuntamento.\nUna volta nella capitale, il gruppo cerca di farsi strada suonando in locali della citt\u00e0 e prendendo parte, nel ruolo di comparse, al film \"Un ufficiale non si arrende mai nemmeno di fronte all'evidenza, firmato Colonnello Buttiglione\", diretto da Mino Guerrini e distribuito pi\u00f9 tardi, nel 1973: i \"Gatti\" vi partecipano a causa di uno sciopero delle comparse, ma la loro interpretazione non verr\u00e0 utilizzata nel film.\nIl gruppo viene quindi notato da Cino Tortorella, che li convince a trasferirsi a Milano e ad esibirsi al celebre cabaret meneghino Derby Club, dove hanno per tecnico delle luci un ancora sconosciuto Diego Abatantuono, che in quegli anni svolge l'attivit\u00e0 di tecnico nel cabaret milanese anche per altri artisti, compreso Toni Santagata, e che comparir\u00e0 nei successivi film del gruppo \"Arrivano i gatti\" e \"Una vacanza bestiale\". Il gruppo ottiene un considerevole successo nel locale milanese e inizia a guadagnare bene, permettendo alla loro carriera di decollare.\nDiscograficamente \"I Gatti\" esordiscono nel 1971 con il singolo \"L'ultimo fiore/Notte, notte\", pubblicato da Variety in formato 7\". Per la copertina del disco viene utilizzata una fotografia scattata al gruppo da Oliviero Toscani, originariamente per un servizio di \"Vogue\". Seguir\u00e0 un secondo singolo, sempre nel 1971, intitolato \"Michelino/Storia di un lavoratore che rimane vittima delle disgrazie pi\u00f9 cattive...\", e l'anno successivo il primo album \"I Gatti di Vicolo Miracoli\", pubblicato in LP sempre dall'etichetta Variety, e arrangiato da Enrico Intra, jazzista che il gruppo aveva conosciuto al Derby Club di Milano dove anch'egli lavorava.\nIl gruppo appare per la prima volta in televisione in Italia nell'ottobre del 1972, all'interno della terza puntata del variet\u00e0 \"Il buono e il cattivo\", condotto da Cochi e Renato, dove eseguono brani folkloristici in veneto come \"La famiglia dei Gobon\". Nello stesso anno appaiono anche su TV Koper-Capodistria/RTV Slovenija in un videoclip a colori in cui interpretano il loro primo singolo del 1971 \"L'ultimo fiore\"..\nNel 1975 Gazzola e la Mallaby abbandonano i Gatti di Vicolo Miracoli. Gazzola perch\u00e9 interessato a un teatro pi\u00f9 impegnato e \"serio\", mentre la Mallaby perch\u00e9 stanca di trasferte e serate e perch\u00e9 poco in sintonia con l'umorismo del gruppo. Al contempo vi rientra in pianta stabile Franco Oppini, che aveva gi\u00e0 fatto una breve apparizione nel gruppo ai suoi esordi, richiamato dai tre componenti superstiti. La formazione diventa cos\u00ec quella a quattro pi\u00f9 nota: Cal\u00e0, Oppini, Salerno e Smaila. Il gruppo nella nuova formazione a quattro passa alla CBS e pubblica l'album \"In caduta libera\", dove compaiono nuove tracce scritte da Umberto Smaila assieme a Gianandrea Gazzola, unitamente ad altre composte da Smaila assieme a Nini Salerno o Arturo Corso e una canzone composta con Franco Califano, con le note di copertina scritte da Maurizio Costanzo.\nCostanzo \u00e8 tra gli amici dei \"Gatti\" di questo periodo, frequenta la loro casa a Milano e collabora con loro alla creazione di sketch e alla scrittura delle canzoni. Tra gli sketch frutto della collaborazione con Maurizio Costanzo vi \u00e8 ad esempio \"La storia d'Italia\", narrazione del risorgimento in chiave satirica della durata di circa otto minuti, che il gruppo presenta al cabaret e che porter\u00e0 in seguito anche in televisione all'interno della trasmissione \"Non stop\".\n\u00c8 ancora una volta Cino Tortorella a fare loro da pigmalione e portare I Gatti di Vicolo Miracoli nella trasmissione da lui ideata \"Il Dirodorlando\" del 1975, una sorta di quiz per ragazzi condotto da Ettore Andenna in onda sull'allora Programma Nazionale della Rai. Nel 1977 il gruppo prende parte alla trasmissione televisiva \"Gioco-citt\u00e0\", per la quale interpreta la sigla \"Una citt\u00e0\", pubblicata in un 45 giri che riporta sul retro il brano \"In caduta libera\", tratto dall'album omonimo.\nIl successo (1977-1980).\nNel 1977 I Gatti di Vicolo Miracoli prendono parte alla trasmissione che li rende celebri: \"Non stop\" di Enzo Trapani, dove tengono un siparietto del loro cabaret, utilizzando pezzi elaborati nella vecchia formazione con Gazzola e la Mallaby, accanto a sketch pi\u00f9 recenti. Nel 1978, in seguito al successo ottenuto a \"Non stop\", approdano a Telemilano 58, dove conducono il variet\u00e0 in quattro puntate \"Fritto misto\", nel quale ripropongono i loro sketch ed ospitano Gigliola Cinquetti, Bruno Lauzi, Umberto Tozzi e Franco Fanigliulo.\nNel 1977, inoltre, il gruppo passa alla Warner Bros. Records, pubblicando il singolo \"Prova/Rocky Maiale\", prodotto da Claudio Bonivento e con gli arrangiamenti e la direzione d'orchestra di Rodolfo Grieco. Con questo singolo il gruppo vira dalle tematiche melodiche/impegnate e cabarettistiche in senso stretto a quelle prettamente comico-demenziali che lo caratterizzeranno in seguito. Nel 1978 I Gatti di Vicolo Miracoli pubblicano il singolo di grande successo, \"Capito?!\", sigla della trasmissione televisiva \"Domenica in\" condotta da Corrado. Il disco raggiunge il 4\u00ba posto della classifica italiana, attestandosi come uno dei singoli pi\u00f9 venduti dell'anno.. La popolarit\u00e0 del gruppo in quel momento li porta alla conduzione della manifestazione musicale Saint-Vincent Estate. Nel 1979 il gruppo pubblica il suo terzo e ultimo album, \"I Gatti di Vicolo Miracoli\" (1979), che contiene le sue canzoni pi\u00f9 note e singoli gi\u00e0 pubblicati, come \"Prova/Rocky Maiale\" (1977), \"Capito?!\" (1978) e \"Discogatto/Verona Beat\" (1979).\nIl 1979 segna per i Gatti la definitiva consacrazione con il film diretto da Carlo Vanzina \"Arrivano i gatti\", una commedia pseudo-biografica sulle origini del gruppo, per i cui titoli di testa viene utilizzato il brano \"Verona Beat\" pubblicato nell'album omonimo uscito lo stesso anno e come retro del singolo \"Discogatto\". Nel 1980 segue un altro film sempre diretto da Vanzina, \"Una vacanza bestiale\". Entrambi i film riscuotono un buon successo di pubblico, pur non ottenendo un altrettanto buon riscontro da parte della critica.\nNel 1980 il gruppo partecipa alla trasmissione televisiva \"Giochiamo al variet\u00e9\", per cui registra anche la sigla \"Ciao variet\u00e9\", composta da Michele Guard\u00ec, Antonello Falqui, Umberto Smaila e Gianni Ferrio, pubblicata nel singolo \"Ciao\".\nL'uscita di Cal\u00e0 e lo scioglimento (1981-1985).\nNel 1981 Jerry Cal\u00e0 esce dal gruppo per intraprendere una carriera di attore solista. Umberto Smaila e Franco Oppini prendono parte al film \"Miracoloni\", in ruoli di secondo piano. Nel film appaiono singolarmente anzich\u00e9 come I Gatti di Vicolo Miracoli, avendo nel frattempo sostituito provvisoriamente Nini Salerno con il napoletano Benedetto Casillo (che tuttavia non compare in nessun singolo successivo alla defezione di Cal\u00e0). Il lancio pubblicitario della pellicola fa forza sulla loro presenza. Lo stesso anno Carlo Vanzina dirige Jerry Cal\u00e0 e Diego Abatantuono nella commedia \"I fichissimi\". Il film \"Miracoloni\" non ebbe per\u00f2 il successo sperato mentre quello di Jerry Cal\u00e0 \"I fichissimi\" si rivel\u00f2 un gran successo.\nNel 1982 Umberto Smaila dirige il film \"Italian Boys\", cosceneggiato con Giorgio Medail, cui prende parte anche Franco Oppini, ma non Nini Salerno. Il film \u00e8 dedicato al fenomeno delle radio libere e vede tra gli altri interpreti Ivan Graziani, Andrea Mingardi e Rosa Fumetto.\nNel 1984 i Gatti di Vicolo Miracoli ritornano in televisione, nella formazione a tre elementi, in \"Dire, Fare, Baciare\", programma di Antenna 3 Lombardia diretto da Beppe Recchia. Nel 1984 i tre Gatti superstiti passano alla scuderia Mondadori partecipando al variet\u00e0 di Maurizio Nichetti, \"Quo vadiz?\" trasmesso su Retequattro e al gioco a quiz \"Help!\". Questi programmi, per quanto di buon livello e di un certo successo non impediranno il fallimento della rete che verr\u00e0 poi acquistata da Silvio Berlusconi.\nStoria successiva (1985-presente).\nNel 1985 il trio si scioglie definitivamente, in quanto ormai pi\u00f9 interessato a coltivare progetti diversi e individuali: Umberto Smaila proseguir\u00e0 le sue attivit\u00e0 televisive conducendo il celebre programma \"Colpo grosso\" (1987-1992); mentre Nini Salerno e Franco Oppini lavoreranno principalmente in teatro, pur continuando a interpretare ruoli minori in diverse produzioni per il grande e per il piccolo schermo.\nI componenti del gruppo rimangono tuttavia in buoni rapporti di amicizia, che ne permettono il ritorno in alcune serate musicali (durante il primo tempo del concerto di Jerry Cal\u00e0 al Teatro Nuovo di Milano il 14 novembre 2016), televisive (in occasione nel 2008 della prima edizione del programma \"I migliori anni\", condotto da Carlo Conti, e nel 2013 per una retrospettiva a loro dedicata in una puntata del programma \"Techetechet\u00e8\", in onda su Rai 1) e teatrali, oltre che nei film \"Gli inaffidabili\" (1997) e \"Odissea nell'ospizio\" (2019), entrambi diretti da Jerry Cal\u00e0. Il 19 settembre 2019 viene pubblicato online il videoclip della canzone \"Odissea nell'ospizio\", che sancisce il ritorno del gruppo sul mercato discografico 34 anni dopo l'ultimo singolo.\nIl 20 luglio 2021 I Gatti si riuniscono all'Arena di Verona in occasione del concerto di Jerry Cal\u00e0 per festeggiare i suoi 70 anni e i 50 di carriera. Lo show, in radiovisione su RTL 102.5, registra il tutto esaurito riempendo l'anfiteatro per quanto concesso dalle norme di sicurezza contro la Pandemia di COVID-19 in Italia. In tale occasione il gruppo rende omaggio a Roberto Puliero e Renato dei Kings, due volti storici del teatro e della musica veronese, cantando Verona Beat assieme a Maurizio Vandelli."}
{"id": "790663", "revid": "62004", "url": "https://it.wikipedia.org/wiki?curid=790663", "title": "U. D. Las Palmas", "text": ""}
{"id": "790665", "revid": "287204", "url": "https://it.wikipedia.org/wiki?curid=790665", "title": "Minuscolo", "text": "Il minuscolo (dal latino minus \u00abminore\u00bb) \u00e8 una grafia delle lettere dell'alfabeto che, in contrapposizione con quella maiuscolo, si evidenzia per le minori dimensioni o per altri dettagli grafici.\nLe lettere minuscole sono la forma ridotta delle lettere maiuscole: ad esempio la lettera \"a\" \u00e8 la minuscola della lettera \"A\" maiuscola. Le lettere minuscole dell'alfabeto italiano sono: a, b, c, d, e, f, g, h, i, l, m, n, o, p, q, r, s, t, u, v e z.\nStoria.\nIn origine l'alfabeto latino veniva scritto solo in lettere maiuscole che erano ben delimitate inferiormente e superiormente. Nel I secolo fece la sua comparsa la corsiva minuscola una scrittura pi\u00f9 rapida e adatta per la penna, le lettere tendevano cos\u00ec ad assumere una forma arrotondata e molto pi\u00f9 semplice, simile all'onciale. Pi\u00f9 tardi, nel III secolo, si evolse nel semionciale.\nQueste scritture in seguito portarono alla nascita della carolingia minuscola, sviluppata da Alcuino per essere usata alla corte di Carlo Magno, che presto si diffuse largamente in Europa. Per la prima volta divenne comune usare insieme lettere maiuscole e minuscole in un testo.\nTradizionalmente molte lettere importanti\u2014quali quelle all'inizio delle frasi o i nomi propri\u2014erano pi\u00f9 grandi delle altre; venivano inserite con scritture differenti, anche se non c'era ancora un sistema fisso fino all'inizio del XVIII secolo (e anche quando tutti i nomi vennero scritti in maiuscolo il sistema venne seguito in tedesco ma non in inglese). Attualmente le norme per l'uso del maiuscolo e del minuscolo variano da lingua a lingua; ad esempio in italiano e in francese il maiuscolo viene usato nell'iniziale dei nomi propri, in tedesco per l'iniziale di tutti i sostantivi.\nAltri alfabeti.\nSviluppi simili si ebbero anche in altri alfabeti. Il minuscolo nell'alfabeto greco ha avuto origine nel VII secolo ed ha acquisito la sua forma quadrilineare nell'VIII secolo. Con il passare del tempo le lettere di forma onciale vennero sempre pi\u00f9 mischiate negli scritti. Il pi\u00f9 antico testo greco in minuscolo \u00e8 quelli dei Vangeli Uspenski (MS 461) dell'835. La pratica moderna di mettere le maiuscole in ogni frase sembra essere stata importata (e non \u00e8 comunemente usata attualmente se si stampa del materiale greco antico).\nL'alfabeto samaritano ha anche le lettere minuscole che invece sono inusuali negli abjad quali l'ebraico, siriaco e arabo, che sono in genere scritti in un solo tipo di carattere.\nUtilizzo.\nNelle scritture che distinguono tra scrittura minuscola e maiuscola, la prima \u00e8 usata nella maggior parte dei testi e per la maggior parte di ogni testo lasciando la seconda per quando \u00e8 necessario mettere in risalto e per i contesti particolari.\nNumeri.\nIn alcuni tipi di carattere esistono dei numeri in \u201cminuscolo\u201d. Se i numeri maiuscoli normalmente usati occupano tutti lo stesso spazio verticale (dalla linea di base all'altezza delle maiuscole), i numeri minuscoli presentano dei tratti discendenti (3, 4, 5, 7 e 9) o dei tratti ascendenti (6 e 8), i rimanenti (0, 1 e 2) hanno un'altezza pari all'altezza della x."}
{"id": "790670", "revid": "253269", "url": "https://it.wikipedia.org/wiki?curid=790670", "title": "Jean Arthur", "text": "Biografia.\nFiglia di un fotografo, Jean Arthur fece per un certo periodo la modella durante gli anni venti, prima di attirare su di s\u00e9 l'attenzione dei produttori di Hollywood. Dopo una prima apparizione nel film \"Cameo Kirby\" (1923), gir\u00f2 una ventina di pellicole mute per case di produzioni minori, in particolare commedie e western, ma fu il passaggio al cinema sonoro a renderla famosa, grazie alla sua particolare voce bassa, velata e nasale, ma capace di raggiungere piacevoli toni squillanti. L'affermazione definitiva giunse con il film \"Tutta la citt\u00e0 ne parla\" (1935) di John Ford, prodotto dalla Columbia Pictures.\nL'incontro con il regista Frank Capra (del quale divenne l'attrice prediletta) consent\u00ec alla Arthur di confermarsi eccellente interprete in una serie di commedie brillanti e anticonvenzionali, specializzata in ruoli di ragazza americana onesta, coraggiosa e piena di risorse, compagna ideale degli \"eroi qualunque\" tipici protagonisti delle pellicole di Capra. Nella seconda met\u00e0 degli anni trenta l'attrice ottenne grande successo con i film \"\u00c8 arrivata la felicit\u00e0\" (1936), \"L'eterna illusione\" (1938), e \"Mr. Smith va a Washington\" (1939), tutti e tre diretti da Capra. Fu inoltre protagonista accanto a Cary Grant di \"Avventurieri dell'aria\" (1939) per la regia di Howard Hawks, vivace partner di John Wayne ne \"La signorina e il cow-boy\" (1943), mentre l'anno successivo ottenne una candidatura all'Oscar alla miglior attrice per la commedia \"Molta brigata vita beata\" (1943) di George Stevens, al fianco di Joel McCrea.\nNel 1944, alla scadenza del contratto con la Columbia, la Arthur decise di lasciare il grande schermo. Negli anni successivi rifiut\u00f2 quasi tutte le offerte che ricevette, ad eccezione di \"Scandalo internazionale\" (1948) di Billy Wilder e del classico western \"Il cavaliere della valle solitaria\" (1953), nel quale interpret\u00f2 con delicatezza e sensibilit\u00e0 il ruolo di Marian Starrett, la mite sposa e madre di famiglia, timidamente attratta dal misterioso e malinconico pistolero Shane (Alan Ladd). Si lasci\u00f2 ancora tentare dalla recitazione nel 1965 per la serie \"Gunsmoke\", e nel 1966, quale protagonista di una breve serie televisiva, \"The Jean Arthur Show\", prodotta dalla CBS.\nDopo il ritiro dalle scene insegn\u00f2 per diversi anni arte drammatica, prima al Vassar College e successivamente alla North Carolina School of the Arts.\nVita privata.\nDi indole estremamente timida, la Arthur mantenne grande riservatezza circa la propria vita privata. Non amava concedere interviste e nel corso degli anni svilupp\u00f2 una vera e propria paura da palcoscenico, patologia cronica che pi\u00f9 di una volta non le permise di ritornare a calcare le scene e che - alla met\u00e0 degli anni quaranta - la costrinse ad abbandonare l'allestimento a Broadway della commedia \"Nata ieri\" di Garson Kanin, prima ancora del debutto, spianando cos\u00ec la strada alla giovane Judy Holliday.\nL'attrice fu sposata due volte, la prima nel 1928\ncon il fotografo Julian Ancker, ma il matrimonio fu annullato dopo un solo giorno; la seconda dal 1932 al 1949 con il produttore e regista Frank Ross."}
{"id": "790672", "revid": "729019", "url": "https://it.wikipedia.org/wiki?curid=790672", "title": "Strada statale 564 Monregalese", "text": "La ex strada statale 564 Monregalese (SS 564), ora \"strada provinciale 564 Monregalese (SP 564)\", \u00e8 una strada provinciale italiana che si sviluppa in provincia di Cuneo.\nPercorso.\nInizia a Cuneo e attraversa, su un tracciato pianeggiante e scorrevole, i comuni di Beinette e Pianfei; entrando dal nord dell'abitato, termina quindi a Mondov\u00ec, dove si immette sulla strada statale 28 del Colle di Nava. \u00c8 il collegamento pi\u00f9 veloce tra il capoluogo e Mondov\u00ec.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Cuneo."}
{"id": "790673", "revid": "547034", "url": "https://it.wikipedia.org/wiki?curid=790673", "title": "Bilancio energetico (economia)", "text": " \nIl bilancio energetico \u00e8 lo strumento fondamentale per analizzare la situazione della domanda e dell'offerta di energia di un Paese o un'area.\nProblemi di costruzione.\nQuali coefficienti di conversione utilizzare.\nPer costruire un bilancio energetico bisogna avere un'unit\u00e0 di misura unica. Esistono diverse unit\u00e0 di misura dell'energia (e della potenza), di solito legate al tipo di manifestazione/fenomeno che si considera (calore: es. kcal, elettricit\u00e0: es. kWh, energia meccanica es. J, \u2026) o al tipo di energia-stock (petrolio: es. barile, gas: es. m3, carbone\u2026)\nEsistono coefficienti di conversione per passare da un'unit\u00e0 di misura all'altra.\nMentre i coefficienti \u201cfisici\u201d sono univoci, quelli per costruire un BE pongono problemi di varia natura (contenuto calorico dei combustibili, contabilizzazione della produzione elettrica fatale...)\nQuale grado di dettaglio di informazione fornire.\nIl bilancio energetico vuole rappresentare il flusso energetico dalla captazione all'uso (negli input, nelle trasformazioni, negli impieghi finali).\nLungo tale processo si distinguono:\nEsistono bilanci energetici che si limitano al primo stadio, di solito i bilanci energetici si arrestano all'\u201denergia finale\u201d\nVi sono bilanci energetici per tipi di uso (invece che per settori) e \u201cbilanci in energia utile\u201d (che permettono di passare dall'energia finale all'energia utilizzata).\nCosa permette di capire il bilancio energetico.\nAlcune informazioni desumibili dal bilancio energetico sono il grado di dipendenza dall'estero, la struttura di offerta per fonti primarie, le perdite di trasformazione, la struttura della domanda per settori di impiego e il legame tra settore/uso/fonte."}
{"id": "790686", "revid": "228587", "url": "https://it.wikipedia.org/wiki?curid=790686", "title": "Guru (disambigua)", "text": ""}
{"id": "790690", "revid": "287204", "url": "https://it.wikipedia.org/wiki?curid=790690", "title": "Storia del Venezuela", "text": "La storia del Venezuela ha inizio in et\u00e0 pre-colombiana e durante il lungo periodo di colonizzazione spagnola (fra la fine del XV e gli inizi del XIX secolo). Tuttavia le origini della sua conformazione come entit\u00e0 politica differenziata e indipendente vanno ricercate nel processo di emancipazione dalla Spagna (iniziato nel 1810) e nella guerra vittoriosa combattuta successivamente contro gli antichi dominatori a fianco di altri paesi ispanici come la Colombia e l'Ecuador.\nIl periodo spagnolo.\nIl Venezuela venne scoperto da Cristoforo Colombo nel 1498, anche se inizi\u00f2 ad essere effettivamente colonizzato dalla Spagna negli anni venti del Cinquecento. All'arrivo dei primi contingenti iberici, le popolazioni indigene, appartenenti soprattutto a due grandi gruppi etnici, gli Aruachi e i Caribe, erano in massima parte agricoltori e cacciatori e vivevano in piccoli villaggi sparsi lungo la costa e lungo il corso del fiume Orinoco.\nGli spagnoli stabilirono il loro primo insediamento permanente nell'odierna citt\u00e0 di Cuman\u00e1 (1521). Alcuni anni pi\u00f9 tardi il capitano Juan de Amp\u00edes fond\u00f2, sulla costa occidentale del Venezuela il centro di Coro (1528). Un piano di sfruttamento intensivo del Venezuela previsto da Carlo V d'Asburgo e finanziato dai banchieri Welser, che si chiam\u00f2 Piccola Venezia ebbe breve durata (1529-1546) e non riusc\u00ec mai veramente a concretizzarsi. Ancora a met\u00e0 del XVI secolo nell'odierno Venezuela gli europei erano solo poche migliaia su una popolazione complessiva di circa cinquecentomila abitanti.\nL'apertura delle miniere d'oro nell'attuale stato di Yaracuy indusse i colonizzatori ad introdurre la schiavit\u00f9, inizialmente mediante lo sfruttamento delle popolazioni indigene, successivamente con schiavi importati dall'Africa. Nel contempo si andava sviluppando l'allevamento di bestiame, favorito da un territorio costituito da vaste estensioni pianeggianti, i \"llanos\".\nLa societ\u00e0 che si svilupp\u00f2 in seguito era assimilabile a quella latifondista \"ancien r\u00e9gime\" con reminiscenze ancora feudali e dominata da una classe dirigente formata, in massima parte, da proprietari terrieri spagnoli o di origine spagnola, che amministravano i propri latifondi e da una burocrazia proveniente direttamente dalla Spagna addetta alla riscossione delle imposte e allo sfruttamento dei monopoli della corona (miniere in particolare).\nDurante il XVI secolo e XVII secolo, le province che costituiscono l'odierno Venezuela vennero per lo pi\u00f9 trascurate. Il vicereame del Per\u00f9 (situato nei territori precedentemente occupati dalle capitali dell'impero Inca), da cui tali province dipendevano, era interessato a sfruttare le miniere d'oro ed argento del territorio, trascurando lo sviluppo dell'agricoltura, dell'allevamento e dei commerci locali.\nNel XVIII secolo le zone costiere conobbero un relativo benessere economico grazie alle piantagioni di cacao, sorrette dal lavoro di numerosissimi schiavi africani. Molti di essi vennero impiegati anche nei vasti latifondi di propriet\u00e0 dei ricchi \"criollos\", per lo pi\u00f9 originari della penisola iberica. Nella prima met\u00e0 del Settecento la provincia del Venezuela pass\u00f2 sotto la giurisdizione del Vicereame di Nuova Granada appena creato (1717). La provincia venne poi trasformata nel Capitanato Generale del Venezuela nel 1776. Per alcuni decenni la \"Compa\u00f1\u00eda Guipuzcoana de Caracas\" esercit\u00f2 di fatto un vero e proprio monopolio del commercio con l'Europa.\nIl diciannovesimo secolo: l'indipendenza.\nRagioni non molto dissimili da quelle che avevano spinto le tredici colonie anglosassoni del Nord America a combattere vittoriosamente contro i dominatori britannici, spinsero l'aristocrazia creola venezuelana, con l'appoggio della massima parte della popolazione, a liberarsi della sudditanza nei confronti della Spagna. I primi fermenti di insofferenza iniziarono a prendere forma fin dalla fine del XVIII secolo, esplodendo in tutta la propria gravit\u00e0 nel secondo decennio del secolo successivo. Le contemporanee guerre Napoleoniche in Europa avevano indebolito la Spagna che era caduta fin dal 1808-1809 sotto l'egemonia francese. Il 5 luglio 1811 il popolo venezuelano proclam\u00f2 la propria indipendenza dal paese iberico che a sua volta rifiut\u00f2 di riconoscerla.\nIl 26 marzo 1812 (Gioved\u00ec santo) alle 4:37\u00a0p.m. il Venezuela sub\u00ec un violento terremoto (7,7\u00a0gradi della Scala Richter di \"magnitudo\"): esso caus\u00f2 danni estesi a Caracas, La Guaira, Barquisimeto, San Felipe e M\u00e9rida. Il numero stimato delle vittime fu di 15\u00a0000\u201320\u00a0000 decessi, oltre a incalcolabili danni materiali.\nDopo numerosi anni di guerra, nei quali perse la vita gran parte della popolazione bianca locale, il Venezuela riusc\u00ec definitivamente ad avere la meglio sugli spagnoli e sulle forze che li appoggiavano (1821), grazie alle grandi doti militari e politiche del suo figlio pi\u00f9 famoso: Sim\u00f3n Bol\u00edvar. Il Venezuela, insieme agli odierni stati di Colombia, Panama ed Ecuador, fece parte della Repubblica di Gran Colombia fino al 1830, anno in cui se ne separ\u00f2, costituendo uno stato a s\u00e9 stante.\nLa maggior parte della storia venezuelana del XIX secolo fu caratterizzata da regimi dittatoriali dei numerosi \"caudillos\" locali e da lunghi periodi di instabilit\u00e0 politica che spesso si tradussero in turbolenze sociali anarcoidi che costituirono un freno allo sviluppo del paese. A partire dal 1870 il Venezuela sub\u00ec una crescente centralizzazione economica e politica, prima con il presidente Antonio Guzm\u00e1n Blanco (1870-1888) poi con Cipriano Castro (1899-1908). Entrambi fondarono il proprio potere su una fitta rete di alleanze con i \"caudillos\" e i latifondisti locali.\nIl ventesimo secolo.\nA Cipriano Castro successe Juan Vicente G\u00f3mez (1908-1935) che pose le basi di un esercito di professionisti con una struttura di comando centralizzato. Tale istituzione contribu\u00ec a rafforzare ulteriormente i poteri presidenziali che se da una parte permisero al paese di vivere, fino alle soglie della seconda guerra mondiale, un periodo di relativa stabilit\u00e0 politica, dall'altra impedirono che il Venezuela potesse svilupparsi soddisfacentemente sotto il profilo sociale e civile. I proventi ottenuti dallo sfruttamento del petrolio (che inizi\u00f2 ad essere estratto fin dagli anni venti del Novecento), invece di contribuire ad elevare il basso tenore di vita della popolo venezuelano finirono in tal modo per arricchire le grandi compagnie petrolifere statunitensi e un ristretto numero di latifondisti, uomini d'affari e burocrati locali.\nA Gomez successe Eleazar L\u00f3pez Contreras. Costui ristabil\u00ec alcune libert\u00e0 democratiche, promulgando nel 1936 una costituzione di ispirazione liberale che per\u00f2 limitava in vario modo l'azione delle organizzazioni e dei partiti di sinistra. Nel 1941 L\u00f3pez Contreras venne sostituito dal generale Isa\u00edas Medina Angarita, che rafforz\u00f2 la tradizionale alleanza con gli USA e la Gran Bretagna, dichiarando guerra all'Asse. Medina Angarita rese inoltre operativa un'imposta sul reddito gi\u00e0 elaborata dal suo predecessore, rielabor\u00f2 il vetusto codice civile in vigore nel paese, intraprese un'intensa lotta all'analfabetismo e pose le basi per una prima, timida normativa concernente la previdenza sociale.\nTuttavia, malgrado tali norme tendessero a ridurre le forti sperequazioni sociali, la politica riformista di Medina Angarita non riusc\u00ec a incontrare il favore delle masse che nel 1945 appoggiarono l'ascesa al potere del socialdemocratico R\u00f3mulo Betancourt. Il comando venne tuttavia assunto da una giunta militare fino a quando R\u00f3mulo Betancourt e il proprio partito, la \"AD\" (\"Acci\u00f2n Democratica\") ottennero la maggioranza dei seggi in un'assemblea costituente che nel 1946 promulg\u00f2 la nuova Costituzione del paese.\nUn noto scrittore, R\u00f3mulo Gallegos, candidato del partito di Betancourt, divenne il primo presidente del Venezuela eletto democraticamente. Nel giro di otto mesi Gallegos venne per\u00f2 spodestato da un golpe militare capeggiato da Marcos P\u00e9rez Jim\u00e9nez, che venne a sua volta sostituito nel 1958. Il dittatore Perez Jimenez fece immigrare nel Venezuela -tra il 1952 ed il 1958- oltre un milione di europei (tra i quali 330.000 italiani), che svilupparono enormemente l'economia specialmente della capitale Caracas e cambiarono la struttura sociale della nazione, che aveva appena sette milioni di abitanti nel 1953.\nDopo quest'ultimo evento e il progressivo scemare degli interessi militari nella vita politica del paese, il Venezuela ha beneficiato, per circa un quarantennio, di governi civili e democratici. L'elezione di R\u00f3mulo Betancourt, che fu presidente dal 1958 al 1964, decret\u00f2 l'inizio di questa \"nuova era\".\nA partire dagli anni sessanta e fino al 1998 l'AD e il partito democristiano COPEI (comitato di organizzazione politica elettorale indipendente) si alternarono alla guida del paese. Tale sistema bipartitico prese in nome di \"puntofijismo\", ed il Venezuela godette di un periodo aureo tra il 1968 ed il 1978 che lo elev\u00f2 al livello di maggior sviluppo nell'intera America latina.\nMa il 27 febbraio 1989, a seguito di una lunga congiuntura economica particolarmente sfavorevole, esplosero nel paese numerosi disordini con morti e feriti. L'allora presidente Carlos Andr\u00e9s P\u00e9rez (membro del partito AD), al suo secondo mandato, decise di sospendere temporaneamente i diritti costituzionali dei cittadini. Vennero impiegati da parte delle forze armate mezzi di coercizioni violenti per contrastare le agitazioni e si sfior\u00f2 la guerra civile. Tale agitato periodo \u00e8 passato alla storia come Caracazo.\nQualche anno pi\u00f9 tardi (1992) fu persino ordito un complotto per sopprimere Carlos Andr\u00e9s P\u00e9rez. Il tentativo rivoluzionario, capitanato fra gli altri anche da Hugo Ch\u00e1vez, fall\u00ec. Nel 1998 lo stesso Ch\u00e1vez venne per\u00f2 eletto presidente e con la propria ascesa al potere ebbe definitivamente termine l'era del bipartitismo (sia \"AD\" che \"COPEI\" assunsero, da allora, un ruolo assolutamente secondario nella scena politica venezuelana).\nHugo Ch\u00e1vez e la rivoluzione bolivariana.\nL'elezione di Ch\u00e1vez nel 1998 determin\u00f2 una nuova era della politica venezuelana, la cosiddetta \"quinta Repubblica\": una nuova Costituzione, un nuovo nome (\"Rep\u00fablica Bolivariana de Venezuela\"), e nuove relazioni tra le classi sociali ed economiche del paese. Nel 1999 il popolo venezuelano ha approvato il referendum per la nuova Costituzione.\nI sostenitori di Ch\u00e1vez, dopo essersi organizzati in assemblee di partito locali chiamate \"circulos bolivarianos\" (in italiano: circoli bolivariani), definiscono il progetto simboleggiato dal presidente \"revoluci\u00f3n bolivariana\" (in italiano: rivoluzione bolivariana). Costoro mettono in evidenza gli sforzi realizzati dal governo per una pi\u00f9 equa ripartizione del reddito a favore delle classi meno abbienti. I detrattori di Ch\u00e1vez lo accusano invece di essere un demagogo e di aver impoverito il paese con una politica fortemente nazionalista che ha determinato l'allontanamento dei capitali stranieri dal Venezuela e l'isolamento internazionale.\nIl presidente ha dovuto fronteggiare pertanto forti opposizioni alle proprie politiche. Nel 2001 venne indetto uno sciopero nazionale dei lavoratori, seguito da un tentativo di colpo di Stato nell'aprile del 2002 e da un altro sciopero generale delle classi lavoratrici nel dicembre dello stesso anno. Quest'ultimo ha causato la chiusura della compagnia nazionale petrolifera (PDVSA) per due mesi con gravi conseguenze per l'economia venezuelana.\nNell'agosto 2004 Ch\u00e1vez ha indetto un referendum per la propria riconferma. Il 59% dei votanti si \u00e8 espresso a suo favore. Il risultato \u00e8 stato contestato da uno studio statistico di Roberto Rigob\u00f3n (MIT) e Ricardo Hausmann (Universit\u00e0 di Harvard), che sostengono di aver trovato prove statistiche per cui il voto sarebbe stato manipolato. D'altro canto il Centro Carter e l'Organizzazione degli Stati americani hanno certificato il referendum come rappresentativo della volont\u00e0 popolare, e lo stesso Jimmy Carter (molto criticato per questo) lo ha definito sicuramente pi\u00f9 serio degli scrutini effettuati in Florida nel corso delle elezioni presidenziali americane del 2000.\nIl presidente Ch\u00e1vez \u00e8 stato rieletto alla fine del 2006 e del 2012, tra il progressivo deterioramento della situazione socio-economica del Venezuela.\nCh\u00e1vez \u00e8 morto il 5 marzo 2013, ed \u00e8 stato sostituito dal suo delfino Nicol\u00e1s Maduro, dopo elezioni non esenti da contestazioni."}
{"id": "790692", "revid": "161374", "url": "https://it.wikipedia.org/wiki?curid=790692", "title": "Massiccio", "text": ""}
{"id": "790695", "revid": "8128237", "url": "https://it.wikipedia.org/wiki?curid=790695", "title": "Pro Loco", "text": ""}
{"id": "790696", "revid": "2111473", "url": "https://it.wikipedia.org/wiki?curid=790696", "title": "Unione Nazionale Pro Loco d'Italia", "text": "L'Unione Nazionale Pro Loco d'Italia nota anche con l'acronimo UNPLI \u00e8 un organismo rappresentativo delle Pro Loco italiane. L'attuale presidente, riconfermato nel 2020, \u00e8 il siciliano Antonino La Spina.\nDescrizione.\nL'UNPLI si divide in comitati regionali e provinciali\nI dipartimenti sono:"}
{"id": "790698", "revid": "77358", "url": "https://it.wikipedia.org/wiki?curid=790698", "title": "U.N.P.L.I.", "text": ""}
{"id": "790702", "revid": "1935652", "url": "https://it.wikipedia.org/wiki?curid=790702", "title": "Regione ecclesiastica Lombardia", "text": "La Regione ecclesiastica Lombardia \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Si tratta della regione ecclesiastica pi\u00f9 popolosa all'interno della Conferenza episcopale italiana e la seconda pi\u00f9 estesa dopo la regione ecclesiastica Triveneto.\nIl territorio.\nIl suo territorio comprende la maggior parte della regione amministrativa Lombardia, che \u00e8 in parte minore compresa nelle regioni ecclesiastiche Piemonte, Liguria, Emilia-Romagna e Triveneto.\nSuddivisione.\nA questa regione ecclesiastica appartiene la sola provincia ecclesiastica di Milano, suddivisa in 10 diocesi:\nStoria.\nLa Chiesa lombarda, una delle pi\u00f9 antiche al mondo e risalente al I secolo, cominci\u00f2 a strutturarsi nel III secolo, ottenendo una precisa fisionomia grazie all'opera di Sant'Ambrogio, il quale estese la sua competenza fino a Coira e lott\u00f2 contro i culti pagani e ariani.\nRito.\nNella regione ecclesiastica della Lombardia, il rito ambrosiano \u00e8 seguito dalla maggior parte delle parrocchie dell'arcidiocesi di Milano, nonch\u00e9 da qualche parrocchia delle diocesi di Bergamo e Lodi. Le altre parrocchie seguono il rito romano."}
{"id": "790704", "revid": "117440466", "url": "https://it.wikipedia.org/wiki?curid=790704", "title": "Roberto Diem Tigani", "text": "Ha dedicato buona parte della sua attivit\u00e0 di ricerca al restauro, alla revisione e alla registrazione di opere musicali inedite o incompiute.\nBiografia.\nHa realizzato pi\u00f9 di 30 registrazioni in prima assoluta, tra cui la Messa solenne in do maggiore di Luigi Cherubini, con l'Orchestra Sinfonica di San Pietroburgo, il Concerto in la maggiore per violino e orchestra e l'Humoreske di Ottorino Respighi, tre commedie di Valentino Fioravanti, alcuni lavori sinfonici di Franz Berwald e Friedrich Kuhlau. \u00c8 autore di diverse pubblicazioni, tra cui le nuove elaborazioni critiche dell'incompiuto Concerto per violino e orchestra WoO 5 e del Concerto per pianoforte e orchestra WoO 4 di Ludwig van Beethoven.\nNel 1993 ha iniziato un durevole sodalizio con l'Orchestra Sinfonica di Sassari che ha diretto in buona parte della propria produzione discografica e con la quale ha ottenuto diversi riconoscimenti internazionali.\nDal 1999 ha promosso e avviato un progetto di ricerca sugli inediti beethoveniani, al quale l'etichetta discografica Inedita ha dedicato la sua collana \"Beethoven Rarities\". Tra le registrazioni pi\u00f9 significative di questa collana emerge la prima registrazione mondiale dell\"'Ouverture Macbeth\" (\"performing edition\" a cura di Willem Albert Holsbergen), con la quale ha ottenuto il premio della critica italiana nel 2004, e l'incompiuto Concerto in re maggiore per pianoforte e orchestra Hess 15 del 1815 (\"performing edition\" a cura di Nicholas Cook della Royal Holloway University di Londra), entrambi realizzati in collaborazione con il centro di ricerche beethoveniane \"Unheard Beethoven\".\nHa curato l'edizione in lingua italiana del \"Nuovo catalogo Hess delle opere di Beethoven\" del musicologo statunitense James F. Green (pubblicato nel 2006 dall'editore Zecchini di Varese), e ha lavorato ad una nuova edizione del catalogo beethoveniano di Giovanni Biamonti.\nNel 2012 ha pubblicato, sempre presso l'editore Zecchini di Varese, il libro \"Custodi del suono. Un secolo e mezzo di storia della registrazione sonora\", nel quale si delineano tutte le linee guida dei suoi interessi e dei suoi insegnamenti degli ultimi anni.\nDocente di conservatorio, \u00e8 stato titolare della cattedra di \"Violino\", e ha insegnato \"Direzione d'orchestra\" e \"Storia della registrazione discografica e analisi dei documenti sonori\" al biennio di secondo livello presso l'Istituto Superiore di Studi Musicali - Conservatorio Statale \u201cOttorino Respighi\u201d di Latina.\nBibliografia.\nRevisioni ed elaborazioni critiche\nLibri"}
{"id": "790706", "revid": "485987", "url": "https://it.wikipedia.org/wiki?curid=790706", "title": "Cultura Dorset", "text": "La cultura Dorset precedette la civilt\u00e0 Inuit nell'estremo nord dell'America settentrionale.\nLe leggende degli Inuit menzionano i \"Tuniit\" (al singolare \"Tuniq\") o \"Sivullirmiut\" (\"Primi abitanti\"'), che sarebbero stati cacciati via dagli Inuit stessi. Descritti dalla leggenda come \"giganti\", pi\u00f9 alti e pi\u00f9 forti, tuttavia sarebbero stati facilmente spaventati e cacciati. I Dorset venivano chiamati Skr\u00e6ling dalle popolazioni nordiche che visitavano l'area.\nSi ritiene che i Dorset fossero ben adattati al loro ambiente (in modo analogo ai successivi Inuit), ma che usufruissero di una tecnologia meno avanzata: non conoscevano infatti le slitte trainate da cani, le imbarcazioni sofisticate, gli arpioni basculanti e l'arco. Un'altra tecnologia che non utilizzarono fu quella del trapano: negli oggetti di questa cultura mancano i fori, oppure sono presenti fori lenticolari scolpiti, come nei comuni aghi d'osso, dotati di fori lunghi e stretti che sono stati faticosamente incisi o scavati. Per questo motivo \u00e8 possibile che i Dorset si siano trovati in difficolt\u00e0 in seguito ai cambiamenti climatici che si verificarono intorno all'anno Mille.\nLa cultura Dorset si svilupp\u00f2 forse dalle precedenti culture pre-Dorset, Saqqaq o (meno probabilmente) Indipendenza I, le quali tuttavia conoscevano sia l'arco, sia il trapano: per quanto riguarda il primo \u00e8 possibile che questa tecnologia fosse andata persa nel passaggio dalla caccia terrestre a quella acquatica.\nTra gli strumenti utilizzati sono comprese le piccole lame triangolari che erano inserite nelle teste degli arpioni, i quali erano usati in primo luogo per cacciare foche o grandi mammiferi marini. La steatite era utilizzata nella fabbricazione di lampade da utilizzare durante il lungo periodo di buio stagionale e che utilizzavano come combustibile il grasso di foca. Un altro elemento caratteristico era un particolare tipo di bulino, ricavati da frammenti di pietra lavorata dai quali si staccavano sottili lame e utilizzati per l'intaglio. I bulini erano utilizzati anche dai gruppi pre-Dorset, con una forma caratteristica intermedia.\nLa cultura materiale dei Dorset fu notevolmente omogenea in tutta l'area artica canadese, ma sono state rilevate alcune importanti varianti sia nella Groenlandia e Terranova, sia nel Labrador.\nLa cultura Dorset viene suddivisa in quattro periodi (primo, medio, tardo e terminale). La fase terminale potrebbe essersi svolta mentre i Thule entravano nell'artico canadese, durante la migrazione verso est dall'Alaska.\nContemporaneamente il clima si andava riscaldando e i ghiacci cominciarono ad assumere un comportamento meno prevedibile: il mare di ghiaccio si isol\u00f2 dall'Alto Artico e i Dorset, che seguivano i ghiacci, concentrarono i loro insediamenti nell'Alto Artico, durante i periodi tardo e terminale.\nNon sembra che vi siano state connessioni genetiche tra i Dorset e i Thule. Ci sono comunque prove archeologiche a sostegno di una interazione tra di essi. I Thule, per esempio, cacciavano le foche con la tecnica del foro nel ghiaccio, sconosciuta in Alaska e praticata dai soli Dorset, e si ritiene che si tratti di una tecnica di caccia che dovesse essere insegnata. Anche la direzione e la velocit\u00e0 della migrazione dei Thule sembra implicare che esistevano legami tra i due gruppi: i Thule infatti compirono una migrazione quasi diretta attraverso terre estranee e l'intero tragitto fino alla Groenlandia fu compiuto nello spazio di una o due generazioni: per compiere questa impresa \u00e8 altamente probabile che avessero ottenuto indicazioni e assistenza dai Dorset. Non \u00e8 chiaro tuttavia in che modo si sia potuta manifestare questa interazione, se i Thule portarono con s\u00e9 malattie, se ci furono rapporti ostili e combattimenti, n\u00e9 se ebbero relazioni sociali o scambi matrimoniali, ovvero se i loro incontri fossero limitati e ristretti. In ogni caso l'evidenza archeologica attesta che al momento dell'arrivo dei Thule i Dorset erano vistosamente in declino e sul punto di scomparire dalla loro terra d'origine.\nNel 1925 l'antropologo Diamond Jenness ricevette alcuni manufatti provenienti da Capo Dorset che sembravano prodotti da una cultura pi\u00f9 antica di quella degli Inuit e che fu battezzata con il nome del luogo in cui erano avvenuti i ritrovamenti. I suoi rinvenimenti mostrarono un quadro culturale particolare e distinto, comprendente forme artistiche raffinate e sconosciute agli Inuit, come grandi acconciature per le figure femminili e sopravvesti prive di cappuccio e con grandi e alti colli per uomini e donne. In seguito Robert McGhee \u00e8 divenuto una figura dominante gli studi sui Dorset o Tuniit, scrivendo numerosi libri su questa cultura e sulla transizione alla tradizione dei Thule (Inuit).\nIl poeta canadese Al Purdy scrisse un poema intitolato \"Lamento per i Dorset\", che piange la perdita della loro cultura e ne descrive la fine.\nSadlermiut.\nNel 1824 la baleniera \"Griper\", al comando del capitano George Francis Lyon, gett\u00f2 l'ancora a capo Pembroke sull'\nisola di Coats nella baia di Hudson, scoprendo un gruppo di Eschimesi che parlavano uno \"strano dialetto\" e che venivano chiamati \"Sadlermiut\" (in moderno eschimese \"Sallirmiut\", da \"Salliq\", il nome eschimese per l'insediamento di Coral Harbour).\nQuesta popolazione viveva quasi completamente isolata sull'isola di Southampton o nelle sue vicinanze, e conservava una cultura distinta da quella degli Inuit. I contatti con gli occidentali continuarono anche dopo la scoperta e i Sadlermiut contrassero malattie occidentali. Entro il 1896 rimanevano solo 70 individui. Nella primavera del 1902 alcuni di loro ebbero contatti con la baleniera \"Active\", che si era fermata nell'isola di Southampton, e contrassero una malattia da un marinaio infermo, probabilmente una febbre tifoide e l'intera comunit\u00e0 mor\u00ec entr\u00f2 qualche settimana.\nNel 1954 e 1955 Henry B. Collins dello Smithsonian Institution studi\u00f2 le rovine delle case eschimesi nel Canada artico e stabil\u00ec che quelle dei Sadlermiut erano caratteristiche della loro cultura e che questa un tempo avrebbe avuto una diffusione molto maggiore. Rinvenne inoltre le prove che i Sadlermiut erano gli ultimi resti delle genti della cultura Dorset e recenti ricerche genetiche hanno definito una continuit\u00e0 tra i Sadlermiut e la cultura Dorset."}
{"id": "790720", "revid": "1543377", "url": "https://it.wikipedia.org/wiki?curid=790720", "title": "Stadio Re Baldovino", "text": "Lo stadio Re Baldovino (in francese \"Stade Roi-Bauduin\"; in fiammingo \"Koning Boudewijnstadion\") \u00e8 un impianto sportivo polivalente belga di Bruxelles, noto anche con il suo precedente nome di stadio Heysel in ragione della zona in cui \u00e8 edificato.\nCostruito tra il 1929 e il 1930, anno della sua inaugurazione come \"stadio del Giubileo\", fu ribattezzato \"Heysel\" nel secondo dopoguerra. Negli anni 1970 affront\u00f2 una prima ristrutturazione. Nel biennio 1994-1995, ormai vecchio di 65 anni, fu sottoposto a ristrutturazione completa e adeguato ai nuovi standard, sia sportivi previsti dall'UEFA sia di sicurezza imposti dalla legge, e fu riaperto con il nome di \"stadio Re Baldovino\" in omaggio a Baldovino del Belgio, sovrano del Paese dal 1951 fino alla morte avvenuta nel 1993.\nDestinato prevalentemente, ma non esclusivamente, al calcio, di tale disciplina ha ospitato quattro finali di Coppa dei Campioni d'Europa (nel 1958, 1966, 1974 e 1985) e altrettante di Coppa delle Coppe (nel 1964, 1976, 1980 e 1996), oltre a essere stato scelto come sede interna dall' in occasione della finale d'andata della Coppa UEFA 1982-83 contro il .\nFu, inoltre, sede della finale del campionato europeo di calcio 1972 tra e e (con la sua nuova denominazione) di alcuni incontri di quello del 2000, ospitato congiuntamente da Belgio e Paesi Bassi.\nIn occasione della finale di Coppa dei Campioni 1984-85 tra e , il 29 maggio 1985, lo stadio, allora noto come Heysel, fu teatro di uno dei pi\u00f9 gravi incidenti della storia calcistica europea: a causa dell'assalto di numerosi \"hooligan\" della squadra inglese un gruppo di tifosi italiani si ammass\u00f2 contro un muro di contenimento di un settore dello stadio; l'obsolescenza della struttura, all'epoca vecchia di mezzo secolo, contribu\u00ec al disastro che ne segu\u00ec, perch\u00e9 il muro cedette provocando la caduta dei tifosi sul selciato sottostante dieci metri, causando la morte di 39 persone e il ferimento pi\u00f9 o meno grave di ulteriori seicento.\nTale evento \u00e8 passato alla storia come \u00abstrage dell'Heysel\u00bb.\nOltre al calcio l'impianto, e una sua pertinenza chiamata \"Petit Heysel\" (\"Piccolo Heysel\"), \u00e8 sede occasionale degli incontri di rugby a 15 della Nazionale belga maschile e talora anche di quella femminile.\nDal 1977 ospita inoltre un \"meeting\" annuale di atletica leggera del circuito Diamond League, il Memorial Van Damme, intitolato alla memoria del mezzofondista Ivo Van Damme, morto nel 1976 a 22 anni.\nDopo le successive ristrutturazioni lo stadio pu\u00f2 ospitare un massimo di spettatori; tuttavia in passato era capace di contenerne circa .\nIl record di affluenza per una gara internazionale \u00e8 di nel 1958.\nProprietario dell'impianto \u00e8 il comune di Bruxelles, mentre invece la sua gestione \u00e8 demandata ad ASBL Prosport, agenzia pubblica del comune creata nel 1998 per la promozione delle attivit\u00e0 sportive nella capitale belga.\nStoria.\nIl 23 agosto 1930, in concomitanza con i festeggiamenti per il centesimo anniversario dell'indipendenza belga, venne inaugurato in presenza del principe Leopoldo lo Stade du Jubil\u00e9 o Jubelstadion (stadio del Giubileo). La scelta del luogo cadde sull'altopiano dell'Heysel in modo da abbellire la zona in vista dell'Esposizione Internazionale di Bruxelles del 1935. Le tribune di questo gigantesco stadio potevano ospitare fino a 70\u00a0000 persone. Successivamente vennero aggiunte delle piste in legno per ospitare le gare di ciclismo su pista. Lo stadio fu per lungo tempo teatro della vita sportiva ed artistica della citt\u00e0, fino allo scoppio della seconda guerra mondiale. Nel 1937 nell'impianto venne inaugurata la prestigiosa Gordon Bennett Cup, competizione riservata ai palloni aerostatici.\nDopo la fine della seconda guerra mondiale, lo stadio ritrov\u00f2 la sua originale funzione e propose una moltitudine di eventi popolari che riuscirono ad attirare gente da ogni parte del mondo. L'impianto venne pian piano ribattezzato Stade du Heysel. Nel 1971 venne permanentemente installata una pista in tartan, grazie alla quale fu possibile organizzare gare di atletica leggera. Tre anni pi\u00f9 tardi, nel 1974, lo stadio venne dotato di un nuovo sistema d'illuminazione, rivoluzionario per l'epoca.\nNonostante la sua fama di stadio nazionale del Belgio, l'Heysel non era mantenuto al meglio. Con il tempo le condizioni dello stadio andarono via via peggiorando, fino alla finale di Coppa dei Campioni tra Juventus e Liverpool del 29 maggio 1985, quando, in concomitanza di gravi disordini e incidenti, era ormai gi\u00e0 ridotto in pessime condizioni. La parete esterna dello stadio era stata costruita con blocchi di calcestruzzo e quel giorno alcuni tifosi, sprovvisti di biglietto, furono visti tirare calci per formare dei buchi in modo da salire sulle tribune.\nLe critiche condizioni delle stadio, insieme allo scarso controllo della folla sugli spalti, contribuirono rapidamente al crollo di un muro adiacente al settore Z, che avvenne circa un'ora prima del fischio d'inizio della finale. Le conseguenze di quel crollo furono drammatiche, 39 persone persero la vita.\nUn decennio dopo, in vista di Euro 2000, lo stadio venne ricostruito. Per le opere di ammodernamento furono spesi 1,5 miliardi di franchi belgi (cira 37 milioni di euro), e l'impianto venne rinominato \"Re Baldovino\". Tutto ci\u00f2 che rimane del vecchio stadio \u00e8 un cancello restaurato all'entrata principale. La nuova struttura comprende un campo da calcio, la pista d'atletica e strutture per competizioni da prato. Il nuovo stadio fu inaugurato il 23 agosto 1995 con la partita fra Belgio e Germania (1-2).\nIl 26 maggio 2006, la federazione calcistica belga decise di non usare pi\u00f9 lo stadio per gli incontri della nazionale belga e per la finale della Coppa del Belgio, a causa delle porte troppo strette e delle condizioni di sicurezza della struttura. La URBSFA decise che i successivi incontri della nazionale fossero giocati da quel momento in poi al Constant Vanden Stock Stadium di Anderlecht. A causa di questa restrizione, la citt\u00e0 di Bruxelles eman\u00f2 una dichiarazione nella quale certificava che lo stadio era sicuro, contrariamente a quanto diceva la relazione della federcalcio. Il 6 ottobre 2006, la URBSFA incontr\u00f2 i rappresentanti della citt\u00e0 di Bruxelles e fu deciso di rinnovare il contratto fino al 30 giugno 2008. Dal 15 novembre 2006, la nazionale belga ha quindi riutilizzato lo stadio Re Baldovino.\nConcerti.\nLo stadio belga ha ospitato i concerti delle pi\u00f9 grandi star della musica mondiale. Madonna, gli U2, C\u00e9line Dion, Robbie Williams, i Genesis, Bruce Springsteen, Johnny Hallyday, Myl\u00e8ne Farmer e i Rolling Stones sono alcuni dei grandi artisti che hanno fatto tappa allo stadio Re Baldovino nel corso delle loro tourn\u00e9e mondiali."}
{"id": "790722", "revid": "1318658", "url": "https://it.wikipedia.org/wiki?curid=790722", "title": "Christopher Vogler", "text": "Ha lavorato per la Disney ed insegna alla UCLA. Il suo nome \u00e8 legato al saggio \"The Writer's Journey: Mythic Structure For Writers\", pubblicato in italiano come \"Il viaggio dell'eroe\". Nato come quaderno di appunti personali, ha cominciato a circolare tra amici, fino alla richiesta di pubblicazione in una piccola casa editrice di libri e manuali sul cinema, dove \u00e8 stato pubblicato in tre edizioni ogni volta ampliate (1992, 1998, 2007).\nPensiero.\nInfluenzato dagli studi di Joseph Campbell, e dal suo \"L'eroe dai mille volti\" (\"The Hero With a Thousand Faces\", 1949), Vogler approfondisce la struttura del mito a uso di scrittori di narrativa e cinema. I miti sono qualcosa di cui la gente ha bisogno, momenti chiave di passaggio da uno stadio della vita al prossimo, racconti che segnano la strada (come nell'intervista di Bill Moyer a Cambell, \"The Power of Myth\", 1988). Ogni racconto ha quindi degli elementi universalmente rintracciabili nel viaggio di un eroe, essi consistono di moduli (\"patterns\") e varianti. Dunque \u00e8 possibile tracciare un atlante dei comportamenti di un eroe: una mappa per il suo viaggio di trasformazione (cresce, cambia, fa un percorso da un modo d'essere a un altro). Sono dodici fasi (\"stages\") sul cui telaio stanno appunto le molte possibili varianti ma, sintetizzando, si potrebbe dire che la tesi di Vogler sia che la quasi totalit\u00e0 delle storie moderne si basino in realt\u00e0 su modelli di storie.\nGli archetipi sono diversi dagli stereotipi, sono funzioni, non sono ruoli rigidi, hanno a che fare con l'inconscio collettivo che teorizzava Jung. Da qui l'analisi in personaggi funzione. Vogler, nel \"Viaggio dell'eroe\" ha analizzato diverse decine di film trovando delle strutture ripetitive ricorrenti. Possono essere personaggi positivi e negativi, fisici o metaforici, persone od oggetti. Un personaggio pu\u00f2 rappresentare in s\u00e9 pi\u00f9 di una funzione.\nConclusioni.\nQuesto modello di viaggio \u00e8 una guida, non una ricetta o una formula, \u00e8 un bisogno interno della storia che detta la sua stessa struttura. La forma segue la funzione. Le credenze, le priorit\u00e0 di chi scrive o dei personaggi, i temi, lo stile, il tono e l'umore che si cerca disegnano la trama. Non bisogna mai prendere la mappa per il viaggio stesso. Bisognerebbe esplorare posti sconosciuti, e rendersi creativamente perduti. Solo se se ne ha momentaneo bisogno, dice Vogler, si pu\u00f2 fare riferimento ai modelli di questo libro come metafora di ci\u00f2 che succede, tabella che mostra solo il momento in cui un'azione dovrebbe plausibilmente accadere, ma non \u00e8 detto: ogni elemento della mappa pu\u00f2 accadere in ogni momento della storia. Bisognerebbe servire solo le necessit\u00e0 del racconto.\nAnche scrivere \u00e8 magia, ed \u00e8 un viaggio pericoloso da cui si torna con l'elisir che \u00e8 la storia raccontata."}
{"id": "790732", "revid": "110346485", "url": "https://it.wikipedia.org/wiki?curid=790732", "title": "Benjamin Delessert", "text": "Nacque a Lione da famiglia protestante molto ricca che era dovuta andare in esilio verso il 1685 a seguito della revoca dell'Editto di Nantes e che era rientrata in Francia nel 1735. Il padre \u00c9tienne (1735 \u2013 1816) fu il primo fondatore in Francia di una compagnia d'assicurazione e di una banca di sconto. \nIl giovane Benjamin viaggi\u00f2 molto in Inghilterra, ove si trov\u00f2 allo scoppio della Rivoluzione francese ed ove conobbe Adam Smith e James Watt, che gli fece una dimostrazione della macchina a vapore.\nRientrato in Francia nel 1790 studi\u00f2 alla scuola di artiglieria di Meulan ove raggiunse presto il grado di capitano ed entr\u00f2 nella Guardia nazionale. Prest\u00f2 servizio in Belgio sotto il generale Pichegru e poi il generale Charles \u00c9douard Jennings de Kilmaine lo scelse come aiutante di campo. Partecip\u00f2 a numerose campagne militari.\nNel 1795 rientr\u00f2 in famiglia, poich\u00e9 il padre gli aveva affidato la direzione della banca. Egli ebbe molteplici interessi sia in campo industriale che scientifico. Fond\u00f2 nel 1801 un cotonificio a Passy, quindi si interess\u00f2 all'estrazione dello zucchero dalla bieta mettendo a punto un metodo di produzione che si basava sui risultati del lavoro dello scienziato tedesco Franz Karl Achard, il primo che riusc\u00ec ad estrarre lo zucchero dalla bieta con un procedimento non puramente sperimentale. Impiant\u00f2 quindi uno zuccherificio a Passy nel 1812, cui ne seguirono presto molti altri, la qual cosa gli valse la croce di cavaliere della Legion d'onore ed il titolo di barone dell'Impero, assegnatigli da Napoleone Bonaparte, grato per aver risolto il problema della sparizione dello zucchero dal mercato francese a causa del Blocco Continentale. \nCre\u00f2 anche la prima Cassa di Risparmio francese nel 1818 (alla sua morte esistevano in Francia gi\u00e0 trecentocinquanta Casse di risparmio, con una raccolta complessiva di quattrocento milioni di franchi). Fu deputato per circa venticinque anni e due volte Presidente della Camera dei deputati e ricopr\u00ec il ruolo di reggente della Banca di Francia, occupando uno dei 15 seggi disponibili nel Consiglio dei reggenti, dal 1802 al 1847. \nFu un forte sostenitore di cause umanitarie, quali il miglioramento delle condizioni dei carcerati, quello del sistema ospedaliero e l'abolizione della pena di morte. Nel 1800 cre\u00f2 un refettorio pubblico per indigenti che distribuiva in certi inverni fino a quattro milioni di pasti.\nBotanico dilettante ma appassionato ed esperto, divenne membro dell'Accademia francese delle scienze. Collezionista di specie vegetali e di conchiglie, il suo erbario annover\u00f2 fino a 250.000 campioni vegetali appartenenti a 87.000 specie diverse e la sua raccolta di conchiglie raggiunse i 100.000 esemplari corrispondenti a circa 23.000 specie. Altrettanto ricca fu la sua biblioteca. \nConvinto sostenitore della pubblica istruzione e della diffusione del sapere, finanzi\u00f2 molte pubblicazioni di scienziati e studiosi che altrimenti non sarebbero potute essere stampate per mancanza di fondi da parte degli autori.\nL'esploratore e naturalista Adolphe Delessert era suo nipote."}
{"id": "790735", "revid": "103283698", "url": "https://it.wikipedia.org/wiki?curid=790735", "title": "Deportatio in insulam", "text": "La Deportatio in insulam era una delle pene previste dal diritto penale romano nella fase della \"cognitio extra ordinem\": consisteva nel soggiorno coatto temporaneo o perpetuo in una localit\u00e0 isolata e comportava, oltre alla perdita della cittadinanza romana (\"status civitatis\"), la confisca totale o parziale dei beni. Queste ultime conseguenze distinguevano la deportatio dall'affine \"relegatio in insulam\".\nLa \"relegatio in insulam\" si applicava soprattutto contro le donne (e i loro amanti) responsabili di adulterio."}
{"id": "790736", "revid": "281901", "url": "https://it.wikipedia.org/wiki?curid=790736", "title": "Pesce pappagallo", "text": ""}
{"id": "790746", "revid": "1005847", "url": "https://it.wikipedia.org/wiki?curid=790746", "title": "Everett Francis Briggs", "text": "Biografia.\nIl reverendo Everett F. Briggs \u00e8 stato per mezzo secolo il parroco della Chiesa Cattolica di Nostra Signora del Rosario di Pompei a Monongah, Virginia Occidentale, Stati Uniti d'America.\nEgli ha dedicato gran parte della sua esistenza e della sua attivit\u00e0 pastorale all'identificazione e alla commemorazione delle vittime della tragedia di Monongah avvenuta il 6 dicembre 1907 nella locale miniera di carbone. Nella catastrofe, il pi\u00f9 grave disastro minerario che la storia degli Stati Uniti ricordi, perirono oltre 900 minatori, la maggior parte dei quali italiani.\nLa formazione.\nCon il padre Thomas Everett e la madre Mary Lillian (Hughes) Briggs si trasfer\u00ec in tenera et\u00e0 dalla citt\u00e0 natale a Stoneham, in Massachusetts, ove studi\u00f2 fino al suo ingresso al Boston College High School.\nAttratto dal missionariato entr\u00f2 nella Scuola Apostolica Maryknoll in Pennsylvania per poi laurearsi nel 1927 nel seminario Maryknoll di New York.\nFu ordinato sacerdote Cattolico l'11 giugno 1933 e inviato in missione in Giappone. Allo scoppio della II Guerra Mondiale fu imprigionato in un campo di internamento dove, per motivi umanitari, inizi\u00f2 uno sciopero della fame che lo condusse vicino alla morte. In conseguenza delle sue condizioni fisiche fu rimpatriato negli Stati Uniti, ove super\u00f2 l'esame di Lingue orientali nell'esercito (\"US Army Signal Corps\").\nAccett\u00f2 l'incarico di professore di giapponese nell'ambito dei programma di addestramento V-12 (\"V-12 Training Program\") dell'Esercito statunitense, destinato alla formazione di ufficiali.\nSuccessivamente fu nominato docente di Letteratura Classica e Romanza al Maryknoll College, in Pennsylvania.\nDal 1947 al 1950 fu consigliere del futuro Presidente del Vietnam del Sud, Ng\u00f4 \u0110\u00ecnh Di\u1ec7m e in seguito divenne rettore al Maryknoll College in New Jersey. Quindi serv\u00ec per sei anni nella parrocchia cattolica giapponese di Los Angeles. Diplomato alla Nichigo Bunka Gakko di Tokio, \"alumnus\" dell'Universit\u00e0 Cattolica d'America di Washington, della Columbia University e della Fordham University di New York, fu anche autore di saggi e liriche in lingua inglese e giapponese oltre che di numerose composizioni musicali.\nNel 1956 fu assegnato alla Parrocchia Cattolica di Monongah, in Virginia occidentale, che cur\u00f2 sino alla morte.\nL'arrivo a Monongah: la scoperta del disastro e le ricerche sulla \"tragedia dimenticata\".\nQuando nel Natale del 1956 il reverendo Briggs giunse a Monongah si rese presto conto che la memoria della catastrofe del 1907 era quasi del tutto andata perduta; inizi\u00f2 quindi a prodigarsi per dare un nome agli scomparsi (molti dei quali restano tuttora ignoti) e recare conforto ai loro familiari, operando per la conservazione e per la diffusione della memoria della sciagura.\nBriggs ha contribuito in maniera determinante a strappare all'obl\u00eco la strage e a definire le reali dimensioni del disastro. Infatti gi\u00e0 nel 1964, in un articolo pubblicato sull'autorevole rivista scientifica Science, egli stimava che il numero delle vittime del disastro fosse di gran lunga pi\u00f9 elevato di quello sino ad allora diffuso dai mezzi di informazione (circa 362 deceduti) e che - in base alle proprie ricerche - superasse i 500.\nNel 1961 egli fond\u00f2 la casa di cura \"Saint Barbara's Memorial Nursing Home\" a Monongah, intitolandola alla santa patrona dei minatori e dedicandola alla memoria delle vittime dell'esplosione del 1907 e di tutti i minatori morti nelle disgrazie minerarie.\nEgli ha creato e presieduto sino alla propria morte una Commissione avente come scopo la costruzione di un monumento che perpetuasse - per la prima volta negli Stati Uniti - la memoria delle vedove e degli orfani di tutti i minatori periti sul lavoro.\nLa statua, che il Reverendo ha voluto dedicare all\"'Eroina di Monogah\", \u00e8 stata eretta nel 2007, in marmo di Carrara, ed \u00e8 collocata nelle vicinanze del municipio di Monongah.\nNel 2006 il Comune di Falerna (CZ) ha erogato un contributo di 150,00 euro per la costruzione della statua.\n\u00c8 considerato unanimemente colui \"che pi\u00f9 di tutti si \u00e8 impegnato a far luce sulla tragedia mineraria di Monongah\".\nLo Stato della Virginia Occidentale, in riconoscimento dell'attivit\u00e0 svolta al servizio della comunit\u00e0, gli ha intitolato il ponte che attraversa il fiume West Fork nei pressi di Monongah.\nIl 31 maggio 2004 il Presidente della Repubblica Carlo Azeglio Ciampi gli ha conferito l'onorificenza di Cavaliere dell'Ordine della Stella della Solidariet\u00e0 Italiana.\nNell'ottobre del 2006, guidando una delegazione italiana in visita a Monongah per commemorare la sciagura del 1907, padre Briggs si \u00e8 rivolto a loro con queste parole: \"Io, che non sono Italiano, ho dedicato quasi tutta la mia esistenza ai minatori italiani\".\nPadre Briggs \u00e8 morto nel \"Saint Barbara's Memorial Nursing Home\" e riposa nel Saint Bernard's Cemetery di Fitchburg."}
{"id": "790754", "revid": "1784938", "url": "https://it.wikipedia.org/wiki?curid=790754", "title": "Adfectatio regni", "text": "L'Adfectatio regni () nel diritto romano rappresentava l'attentato all'ordine costituito compiuto da un usurpatore.\nLa legislazione penale delle Leggi delle XII tavole pun\u00ec questo crimine secondo il regime della perduellio, cui era assimilato.\nL'accusa di \"volere farsi re\" fu rivolta a Giulio Cesare e fu il motivo principale del suo omicidio."}
{"id": "790757", "revid": "88812", "url": "https://it.wikipedia.org/wiki?curid=790757", "title": "Guerra austro prussiana", "text": ""}
{"id": "790759", "revid": "93556", "url": "https://it.wikipedia.org/wiki?curid=790759", "title": "Giuseppe Bacci", "text": "Biografia.\nConosciuto con lo pseudonimo Gius Bacci, dal 1948 cominci\u00f2 a lavorare come illustratore per libri e riviste. Realizz\u00f2 copertine e illustrazioni per i libri per ragazzi della casa editrice Cappelli.\nEreditata dal padre Aris Bacci, anch'egli illustratore, la passione per i motori, realizz\u00f2 illustrazioni dedicate a importanti ditte motoristiche: quali Alfa Romeo, Bugatti, Ducati, Gilera, Maserati. Realizz\u00f2 anche lavori non commissionati direttamente dalle singole case automobilistiche ma frutto della sua affinit\u00e0 col mito futurista della velocit\u00e0, che vennero per lo pi\u00f9 pubblicate sulla rivista \"Rombo\". \nCollabor\u00f2 con varie aziende nel campo pubblicitario. Diresse l'ufficio pubblicit\u00e0 fino agli anni sessanta per la distilleria di liquori Buton ideando le campagne pubblicitarie di quell'epoca, gli slogan \u00abEtichetta nera, il brandy che crea un'atmosfera\u00bb, \u00abL'aperitivo che si beve in coppa\u00bb, ideati insieme a Marcello Marchesi, e i caroselli con Gino Cervi.\nNegli anni seguenti si dedic\u00f2 al design ed alla moda. Torn\u00f2 poi all'editoria collaborando con la Rizzoli per il settimanale \"L'Europeo\", poi con la Arnoldo Mondadori Editore per \"Panorama\", \"Noi\", \"Sorrisi e Canzoni\" e \"Ciak\". Per il quotidiano \"L'Indipendente\" diretto da Ricardo Franco Levi cur\u00f2 tutti i ritratti, le illustrazioni e le vignette."}
{"id": "790761", "revid": "751106", "url": "https://it.wikipedia.org/wiki?curid=790761", "title": "Rocks Cluster Distribution", "text": "\"Rocks Clusters\" \u00e8 una distribuzione linux derivata dalla CentOS specializzata per il calcolo distribuito, il calcolo parallelo e il grid computing.\nL'estrema semplicit\u00e0 dell'installazione e della procedura di aggiunta dei nodi computazionali, l'utilizzo di roll (e.g. SGE Roll, Lustre Roll) -ovvero grandi pacchetti di software preconfigurato- la rendono una delle soluzioni pi\u00f9 interessanti per la realizzazione di computer cluster.\nRocks Cluster \u00e8 distribuito con licenza open source."}
{"id": "790770", "revid": "126757", "url": "https://it.wikipedia.org/wiki?curid=790770", "title": "Quinto Potere", "text": ""}
{"id": "790778", "revid": "122634861", "url": "https://it.wikipedia.org/wiki?curid=790778", "title": "Timesiteo", "text": "Biografia.\nTimesiteo, forse di origine anatolica, era dell'ordine equestre e ne segu\u00ec il \"cursus honorum\", diventando alquanto influente sotto gli imperatori della dinastia dei Severi Eliogabalo e Alessandro Severo. La sua ascesa conobbe una interruzione durante il regno di Massimino il Trace, che lo mand\u00f2 in oriente, e contro il quale congiur\u00f2 nel 238.\nNel 240 o 241 raggiunse il culmine della sua carriera, diventando prefetto del pretorio del nuovo imperatore, il giovanissimo Gordiano III: la sua posizione divent\u00f2 anzi quasi quella di un reggente, in quanto aument\u00f2 la propria influenza su Gordiano dandogli in sposa la propria figlia Furia Sabina Tranquillina.\nLa politica di Timesiteo e dei suoi due collaboratori, i fratelli Gaio Giulio Prisco e Marco Giulio Filippo (meglio noto come Filippo l'Arabo), fu quella di restaurare il predominio dell'imperatore sul senato, come era gi\u00e0 stato durante il periodo severiano. All'interno di questa ottica di restaurazione della politica severiana va collocata la campagna di Persia del 243, volta a colpire i nemici di sempre, i Sasanidi, e recuperare le citt\u00e0 perdute.\nLa campagna fu preparata da Timesiteo (Gordiano aveva meno di diciotto anni) selezionando con cura i comandanti militari, evitando di scegliere i senatori in favore di persone con pi\u00f9 esperienza militare; riorganizz\u00f2 le truppe che presidiavano l'Africa; si occup\u00f2 anche del confine danubiano, attaccando e sconfiggendo le problematiche trib\u00f9 dei Carpi, dei Sarmati e dei Goti. L'esercito romano, con a capo l'imperatore ma sotto il comando effettivo di Timesiteo, si mosse da Antiochia attravers\u00f2 l'Eufrate vicino a Zeugma (primavera 243), riconquistando le citt\u00e0 di frontiera di Carre ed Edessa, e si scontr\u00f2 con l'esercito di Sapore I nella battaglia di Resena, sconfiggendolo. In seguito, i Romani mossero su Nisibis e Singara, riprendendole, per poi tornare indietro e puntare sulla capitale sasanide di Ctesifonte. Il corso della guerra cambi\u00f2 in questo momento: Timesiteo, vero vincitore della battaglia di Resena, mor\u00ec, forse di malattia, venendo sostituito da Filippo.\nL'impresa di Timesiteo, la vittoria di Resena e la riconquista di Carre, trova forse una eco nell\"'Apocalisse di Elia\", che profetizza l'arrivo di un esercito romano di 100.000 fanti, 100.000 cavalieri e 30.000 marinai, comandato da Timesiteo e Filippo."}
{"id": "790782", "revid": "767487", "url": "https://it.wikipedia.org/wiki?curid=790782", "title": "Perduellio", "text": "La perduellio (termine latino) costituisce, nel diritto romano, il delitto contro lo Stato, con contenuto vasto ed eterogeneo, diversamente delineato nel corso dell'evoluzione del diritto penale romano.\nEtimologicamente il termine \"perduellio\" deriva da \"duellum\" (guerra) ed \u00e8 ricollegabile a \"perduellis\" (nemico).\nCasistica.\nPu\u00f2 essere identificato come l'alto tradimento ed attentato all'ordine costituito dello Stato. La \"perduellio\" ricomprendeva essenzialmente un duplice tipo di ipotesi delittuose:\nApplicazione.\nUn tribunale speciale, composto dai \"duoviri perduellionis\", si incaricava del processo. La punizione per il colpevole - cui fosse sfavorevole anche la provocatio ad populum - era in origine, secondo parte della dottrina, l'uccisione a bastonate; altra dottrina afferma che il colpevole venisse decapitato."}
{"id": "790788", "revid": "104852", "url": "https://it.wikipedia.org/wiki?curid=790788", "title": "Walburga", "text": ""}
{"id": "790790", "revid": "124171632", "url": "https://it.wikipedia.org/wiki?curid=790790", "title": "Skr\u00e6ling", "text": "Skr\u00e6ling (in norreno antico e islandese: skr\u00e6lingi, plurale skr\u00e6lingjar) \u00e8 il nome che i vichinghi groenlandesi utilizzarono per indicare le genti che incontrarono in America del Nord e Groenlandia. Nelle fonti giunte fino a noi, esso viene applicato per la prima volta ai thule, il gruppo proto-inuit con cui i vichinghi convissero in Groenlandia dopo il XIII secolo circa. Nelle saghe, viene usato anche per indicare i popoli della regione conosciuta come Vinland, che i vichinghi incontrarono durante le loro spedizioni effettuate agli inizi dell'XI secolo.\nEtimologia.\nSi ritiene che il termine sia stato usato per la prima volta da Ari \u00deorgilsson nella sua opera \"\u00cdslendingab\u00f3k\", nota anche come \"Libro degli Islandesi\", scritta ben dopo il periodo in cui gli esploratori vichinghi entrarono per la prima volta in contatto con i nativi americani. All'epoca in cui queste fonti furono registrate, \"skr\u00e6ling\" era il termine comune con cui i groenlandesi norreni chiamavano i thule, gli antenati dei moderni inuit. I thule giunsero per la prima volta in Groenlandia dal continente nordamericano nel XIII secolo e furono in seguito in contatto con i groenlandesi. La \"Saga dei Groenlandesi\" e la \"Saga di Erik il Rosso\", che furono scritte nel XIII secolo, usano lo stesso termine per i popoli dell'area conosciuta come Vinland, con cui i vichinghi entrarono in contatto agli inizi dell'XI secolo. La parola successivamente divenne ben nota, ed \u00e8 stata usata nella lingua inglese dal XVIII secolo.\n\"Skr\u00e6ling\" \u00e8 l'unica parola sopravvissuta del norreno groenlandese, l'antico dialetto norreno parlato dai vichinghi groenlandesi del medioevo. Nell'islandese moderno, \"skr\u00e6lingi\" significa \u00abbarbaro\u00bb, mentre in danese con \"skr\u00e6lling\" si indica una \u00abpersona gracile\u00bb. L'etimologia della parola non \u00e8 certa. William Thalbitzer (1932: 14) ipotizza che \"skr\u00e6ling\" possa essere derivato dal verbo norreno antico \"skr\u00e6kja\", che significa \u00abgridare\u00bb, \u00aburlare\u00bb o \u00abstrillare\u00bb. Michael Fortescue \"et al.\" (1994) hanno proposto che la parola islandese \"skr\u00e6lingi\" (\u00abselvaggio\u00bb) possa essere correlata alla parola \"skr\u00e1\", che vuol dire \u00abpelle essiccata\u00bb, in riferimento alle pelli animali indossate dagli inuit.\nL'esplorazione vichinga del Nuovo Mondo.\nL'esplorazione vichinga del Nuovo Mondo ebbe inizio con l'avvistamento fortuito dell'America del Nord da parte di un islandese di nome Bjarni Herj\u00f3lfsson, che individu\u00f2 la terra dopo essere stato spinto fuori rotta durante un viaggio verso la Groenlandia nel 985 o nel 986.\nIl suo viaggio suscit\u00f2 l'interesse degli esploratori successivi, tra cui Leif Erikson, che esplor\u00f2 e battezz\u00f2 le regioni scoperte Helluland, Markland e Vinland. Durante il suo viaggio, costru\u00ec alcune case lunghe a Vinland e si racconta che abbia vissuto l\u00e0 per l'anno successivo: si ritiene che il sito in questione sia il sito archeologico di L'Anse aux Meadows scoperto da Helge Ingstad.\nPrimi contatti.\nCostruendo alcune case lunghe nel Vinland, e stabilendovi cos\u00ec una testa di ponte, Eriksson gett\u00f2 le basi per i successivi tentativi di colonizzazione. Dopo il suo ritorno in Groenlandia,\nFu Thorvald ad entrare per primo in contatto con i nativi che in seguito diventeranno noti come \"skr\u00e6lings\". Dopo aver catturato e ucciso otto di loro, i vichinghi furono attaccati presso le loro navi spiaggiate, che riuscirono a difendere:\nThorfinn Karlsefni.\nThorfinn Karlsefni fu il primo esploratore vichingo a tentare di colonizzare veramente la terra di Vinland appena scoperta nello stesso sito occupato dai suoi predecessori Thorvald e Leif Eriksson. Secondo la Saga di Erik il Rosso, salp\u00f2 con tre navi e 140 uomini.\nGiunti a Vinland, la loro destinazione prevista, essi trovarono le ormai famose uve, dai quali la terra aveva preso il nome, e il grano che cresceva da solo. In questo sito trascorsero un inverno molto duro, dove a stento riuscirono a sopravvivere pescando, cacciando nell'entroterra e raccogliendo uova sull'isola. L'estate seguente navigarono verso l'isola di Hop, dove intrattennero le prime relazioni pacifiche con i nativi, con cui si scambiarono delle merci. Karlsefni aveva proibito ai suoi uomini di scambiare le loro spade e lance, quindi essi scambiarono soprattutto del panno rosso ottenendone in cambio pellicce. Successivamente furono in grado di descrivere correttamente gli abitanti di quelle regioni, dicendo:\nPoco dopo i vichinghi furono attaccati da alcuni nativi che erano stati spaventati da un toro che si era allontanato dal loro accampamento. Furono costretti a ritirarsi in un luogo facilmente difendibile e ad attaccare i loro aggressori; alla fine della battaglia avevano subito due perdite, mentre \u00abmolti dei nativi\u00bb furono uccisi. Come in qualsiasi altro posto di quella terra straniera, Karlsefni e i suoi uomini si resero conto che\nDopo questa avventura fecero ritorno in Groenlandia: i tre anni trascorsi l\u00e0 sarebbero stati il periodo pi\u00f9 lungo trascorso dagli europei nel Nuovo Mondo di cui siamo a conoscenza fino ai viaggi di Colombo, quasi 500 anni dopo, con i quali ebbe inizio una colonizzazione su vasta scala.\nI vichinghi nei racconti popolari inuit.\nEsistono anche alcuni resoconti indigeni dei popoli inuit che raccontano dei viaggi effettuati dai vichinghi nella loro terra e descrivono le loro interazioni con essi:\nKavdlunait (plurale) era la parola inuit usata per indicare gli stranieri o gli europei, paragonabile al moderno groenlandese \"qallunaaq\", \u00abdanese\u00bb, in passato scritto \"\u0138avdlun\u00e2\u0138\". Come nei fatti raccontati dalle testimonianze vichinghe, le interazioni tra questi popoli erano ancora piene di violenza e vendetta, e questo imped\u00ec la convivenza pacifica e il successo della colonizzazione da parte degli esploratori vichinghi."}
{"id": "790791", "revid": "287204", "url": "https://it.wikipedia.org/wiki?curid=790791", "title": "Sun Grid Engine", "text": "Sun Grid Engine (SGE) \u00e8 un progetto software open source supportato da Sun Microsystems teso a realizzare un sistema grid cio\u00e8 per la distribuzione dei processi nei computer cluster. Il progetto permette di allocare risorse come, processori, memoria, spazio su disco, a programmi funzionanti in modalit\u00e0 batch.\nLe principali caratteristiche di SGE sono:\nDiversi programmi aggiuntivi sono disponibili, come:\nSGE distingue gli host in 4 categorie:\nTipicamente i ruoli amministrativi e di gestione delle code sono centralizzati su un unico elaboratore dotato di due interfacce ethernet, la prima connessa alla rete (tipicamente giga ethernet) dei nodi computativi e la seconda sulla Lan su cui sono connessi gli elaboratori che inoltrano i processi (submit hosts).\nSGE \u00e8 distribuito con licenza open source, ma esistono anche pacchetti commerciali curati dalla Sun.\nSGE pu\u00f2 essere utilizzata su molte piattaforme, tra le quali:\nLa nuova versione di SGE (6.0u4) ha aggiunto il supporto di Windows."}
{"id": "790793", "revid": "287204", "url": "https://it.wikipedia.org/wiki?curid=790793", "title": "Lex Iulia de adulteriis coercendis", "text": "La Lex Iulia de adulteriis coercendis \u00e8 una legge romana emanata per volere dell'imperatore Augusto in un periodo supposto dal 18 a.C. al 16 a.C.. per disciplinare l'adulterio (\"crimen adulterii\") e le varie fattispecie che vi rientravano: \"incestum\", \"stuprum\", \"lenocinium\". La legge fu molto apprezzata dai letterati dell'epoca. Probabilmente la legge era un rimaneggiamento di legislazioni precedenti sempre in materia, tra cui una proposta o prodotta da Silla.\nCosa prevedeva.\nLa \"Lex Iulia de Adulteriis Coercendis\" prevedeva che, nel caso di adulterio o stupro, fosse istituito un processo contro la moglie infedele e il complice. La legge punisce la donna adultera \"con la confisca della met\u00e0 della dote, la confisca della terza parte dei beni e con la relegazione in un'isola\", l'uomo adultero con la confisca della \"met\u00e0 del patrimonio con uguale relegazione in un'isola, purch\u00e9 siano relegati in isole diverse\". Il padre della donna aveva il diritto di uccidere \"immediatamente\" la figlia e l'adultero, se colti in flagrante nella propria casa o in quella del genero tradito (non poteva risparmiare l'uno o l'altro, ma doveva necessariamente ucciderli ambedue per non incorrere nell'accusa di omicidio), mentre il marito aveva il diritto di uccidere l'amante, solo in determinate circostanze, come ad esempio la sua appartenenza ad un basso rango sociale (se l'amante era di alto lignaggio allora si aveva la possibilit\u00e0 di catturarlo e tenerlo segregato per un massimo di 20 ore consecutive, in modo da radunare i testimoni necessari), e di ripudiare la consorte, ma non di ucciderla. Se il marito non denunciava l'adulterio della moglie, non cacciava la consorte e lasciava andar via l'amante colto in flagrante, oppure sfruttava la cosa economicamente, veniva accusato di lenocinio e punito come adultero.\nConseguenze della legge.\nSebbene la legge fosse entrata in vigore intorno al 18 a.C. ci sono testimonianze che mostrano come essa non venisse molto rispettata. Quintiliano parla di transizione di denaro dall'adultero colto in flagrante al marito tradito per risparmiargli la vita, il che secondo la legge renderebbe l'ultimo un lenone. Pare anche che, in piena funzione della legge, si potesse ancora sfregiare e mutilare l'adultero colto in flagrante senza ucciderlo.\nLa legge ben presto venne dimenticata. Tiberio fu costretto ad attuare disposizioni per i dilaganti adulterii, anche se poco funzionanti, di conseguenza la mancanza di moralit\u00e0 continu\u00f2 a dilagare fino a che Domiziano la reintrodusse vigorosamente, ottenendo le lodi di Marziale.\nIn epoca imperiale, inoltre, si riscontra pian piano una reintroduzione o accettazione del delitto d'onore da parte del marito, che va contro la Lex Iulia. Il \"iustus dolor\" (giusto dolore) che il marito provava era la giustificazione dei delitti. Marco Aurelio e poi Commodo regolamentarono la cosa, giustificando il delitto d'onore, ma punendo ugualmente l'omicida per non aver saputo controllarsi non con ci\u00f2 che dettava la legge sugli omicidii (Lex Cornelia de sicariis et veneficiis), ma con i lavori forzati (per le basse classi sociali) o la relegatio in insulam (per le alte classi sociali).\nAnche l'uccisione dell'adultero da parte del marito, accettata dalla Lex Iulia solo in determinate condizioni, qualora avvenisse in condizione d'illegalit\u00e0 diveniva giustificabile e punita con pena pi\u00f9 lieve rispetto alla solita della Lex Cornelia."}
{"id": "790795", "revid": "122471075", "url": "https://it.wikipedia.org/wiki?curid=790795", "title": "Piastra eutettica", "text": "La piastra eutettica, nota anche come accumulatore, carica del ghiaccio, ghiaccino, ghiacciolino, ghiaccioletto, ghiacciolo, siberino, siberina, polaretto, freezerino, panetta del ghiaccio, gelino, saponetta del ghiaccio, piastra eugenina, mattonella di ghiaccio, panetto del ghiaccio o frigoretta \u00e8 un contenitore in plastica chiuso (generalmente blu) al cui interno vi \u00e8 un liquido (acqua e glicole o altre miscele) che, dopo il congelamento, viene usato per mantenere a bassa temperatura frigoriferi portatili, borse termiche e simili.\nQuesta soluzione ha rapidamente soppiantato il tradizionale ghiaccio per questo compito, avendo il notevole vantaggio di non disperdere liquido quando si riscalda.\nFunzionamento.\nLe piastre eutettiche contengono una miscela liquida a temperatura e pressione ambiente (20 \u00b0C, 1 atmosfera) e solida a temperatura un po' inferiore. La miscela inoltre ha delle caratteristiche simili a quelle dell'acqua: elevato calore specifico e passaggio di stato a una temperatura di circa 0 \u00b0C (a pressione ambiente). Tali caratteristiche sono quelle necessarie al funzionamento delle piastre eutettiche come \"accumulatori di freddo\": se messi in congelatore essi impiegano un tempo piuttosto lungo per arrivare a una temperatura \"circa uguale\" a quella del congelatore (ad es. -18 \u00b0C) in quanto la quantit\u00e0 di calore (energia) che devono cedere \u00e8 elevata (a parit\u00e0 di massa un blocco ad esempio di ferro alla stessa temperatura iniziale - ad es. 20 \u00b0C - cederebbe una quantit\u00e0 di calore molto inferiore per arrivare alla stessa temperatura finale - ad es. -18 \u00b0C - anche perch\u00e9 in tale intervallo di temperatura la sostanza contenuta nelle piastre eutettiche cambia di stato (da liquido a solido), liberando un ulteriore calore latente senza cambiare la propria temperatura.\nUna volta raggiunta (o quasi) la temperatura del congelatore, posti in un ambiente a temperatura superiore esse sono in grado di assorbire un'elevata quantit\u00e0 di calore (energia) prima di arrivare a temperatura ambiente, garantendo quindi il mantenimento, in un contenitore adeguatamente isolato, di una temperatura sensibilmente inferiore di quella ambiente per un tempo almeno altrettanto lungo a quello necessario per il suo raffreddamento."}
{"id": "790808", "revid": "1543377", "url": "https://it.wikipedia.org/wiki?curid=790808", "title": "Mongkut", "text": " \u00c8 uno dei pi\u00f9 venerati sovrani dai thailandesi per il ruolo che ebbe nell'apertura del Paese ai grandi progressi socio-economici provenienti dall'Occidente e per aver riformato il buddhismo in Siam. Dedic\u00f2 gran parte della vita agli studi ed all'impegno religioso, fu conosciuto in occidente come uomo di grande cultura e fu il primo monarca asiatico a parlare fluentemente la lingua inglese.\nCon l'arte della diplomazia, port\u00f2 il Paese nella sfera d'influenza dei britannici, che avevano sconfitto la Cina e la Birmania, riuscendo a mantenere l'indipendenza del Siam, unico Paese del Sud-est asiatico a non essere stato colonizzato. Non riusc\u00ec a portare a termine tutte le riforme che si era proposto, ostacolato dalla nobilt\u00e0 siamese conservatrice, ma trasmise agli eredi la consapevolezza di quanto fossero necessarie tali riforme per garantirsi l'autonomia dagli stati europei e fare del Siam un paese progredito.\nBiografia.\nInfanzia.\nChao Fah Mongkut (lett. Sua Altezza Reale il principe della corona), figlio secondogenito di Buddha Loetla Nabhalai (re Rama II) e della regina Sri Suriyendra, nacque il 18 ottobre 1804 a Thonburi. Ricevette la tradizionale educazione riservata agli eredi al trono siamesi, che comprendeva l'arte della guerra, l'uso militare delle armi e degli elefanti, la pratica dell'equitazione, lo studio della storia, della letteratura siamese e del pali, l'antica lingua della religione buddhista. Visse fino all'et\u00e0 di nove anni nel Wang Derm, il vecchio palazzo reale di re Taksin, situato a Thonburi, dove la madre era stata confinata dal proprio zio Rama I, il fondatore della dinastia Chakri. Mongkut si spost\u00f2 poi nel Grande Palazzo Reale di Bangkok, sulla sponda del fiume Chao Phraya di fronte a Thonburi.\nVita monastica.\nAll'et\u00e0 di quattordici anni entr\u00f2 come monaco novizio nel tempio di Mahathat, appena fuori dal palazzo reale, rimanendovi per sette mesi. A vent'anni fu ordinato monaco nell'adiacente complesso templare reale del Buddha di Smeraldo, il Wat Phra Kaew. In seguito si spost\u00f2 nel pi\u00f9 tranquillo Wat Bowonniwet, sempre nelle vicinanze, dove pot\u00e9 approfondire gli studi religiosi. La sua ricerca spirituale si svolse inizialmente nell'ambito delle correnti religiose siamesi a lui contemporanee. Insoddisfatto dei risultati, si concentr\u00f2 sullo studio del buddhismo antico, facendo propria la ferrea disciplina dei primi buddhisti. Fu in base a questi principi che si propose di riportare moralit\u00e0 tra i monaci e fond\u00f2 un nuovo ordine monastico, il Dhammayuttika Nikaya, a cui aderirono diversi religiosi.\nVisse in monastero fino a quando divenne re, secondo i precetti di moralit\u00e0, pazienza e tranquillit\u00e0, circondato da monaci provenienti da tutte le regioni del paese e da tutte le caste sociali. Tale esperienza gli diede modo di viaggiare molto nelle province, incontrando missionari inglesi ed americani, da cui apprese l'inglese, il latino, la matematica e l'astronomia. Inoltre si tenne costantemente informato sulla vita politica, economica e militare dell'Oriente e dell'Occidente. Comprese che sebbene il Siam fosse uno Stato potente nel sudest asiatico, non avrebbe potuto competere da un punto di vista militare con le Potenze coloniali e che quindi il governo e la societ\u00e0 del Paese si sarebbero dovuti adeguare all'Occidente. Avrebbe fatto in modo che i grandi cambiamenti che contrassegnarono il suo regno non avvenissero a spese delle tradizioni culturali siamesi, ma attraverso un equilibrio tra tradizione e modernit\u00e0.\nAscesa al trono.\nIl fratello maggiore mor\u00ec prima della nascita di Mongkut, che sarebbe quindi stato l'erede naturale al trono del Siam in quanto la madre era la consorte ufficiale del padre. Quando questi mor\u00ec nel 1824, il consiglio dei nobili lo ritenne troppo giovane, e Mongkut accett\u00f2 che l'esperto e valoroso fratellastro Nangklao (Rama III), figlio del re e della concubina Chao Chom Riam, divenisse monarca. Senza creare polemiche, continu\u00f2 la vita monastica fino al momento in cui divenne re.\nAlla morte del fratellastro, Mongkut venne ritenuto dal consiglio dei nobili, grazie all'eccellenza raggiunta negli studi, il pi\u00f9 adatto a succedergli. In particolare la sua candidatura fu spalleggiata dal potente clan dei Bunnag, una famiglia di origine persiana che era giunta alle pi\u00f9 alte cariche di Stato durante i precedenti regni della dinastia Chakri. I Bunnag appoggiavano la causa dei britannici, che a loro volta spinsero per l'elezione di Mongkut.\nSal\u00ec al trono all'et\u00e0 di 47 anni col nome di Phra Chom Klao Chao Yu Hua , ma in Occidente si continu\u00f2 a chiamarlo Mongkut (che in siamese significa 'corona') o Rama IV. Subito dopo l'incoronazione, nomin\u00f2 suo successore, vicer\u00e9 e \"Palazzo Davanti\" il fratello minore Chutamani, conferendogli pari dignit\u00e0 ed il titolo di re Pinklao. Fu la prima volta che l'istituto del \"Palazzo Davanti\" arriv\u00f2 a tanto potere. A re Pinklao fu affidato l'incarico di responsabile della difesa nazionale. I due maggiori rappresentanti dei Bunnag assunsero la direzione politica dello stato con il titolo di \"Somdet Chao Phraya\", equivalente a quello di duca, e furono nominati reggenti del re, Dis per il paese e Tat per la capitale Bangkok.\nQuando divenne sovrano spos\u00f2 la sua prima consorte, la regina Somanat. Questa gli diede il primogenito, Somdet Chaofa Soamanas, ma sia lei che il figlio morirono alcuni mesi dopo il matrimonio. Mongkut si rispos\u00f2 con una parente, Mom Chao Rampoei Siriwongse, che divenne la nuova prima consorte regina Debsirindra e gli diede quattro figli, tra i quali l'erede al trono Chulalongkorn.\nPolitica estera.\nIn quegli anni l'influenza dell'impero britannico e della Francia nel sudest asiatico era cresciuta a dismisura, i britannici avevano sconfitto i cinesi nella prima guerra dell'oppio ed una nutrita schiera di intellettuali siamesi, tra cui Mongkut, si era resa conto della superiorit\u00e0 militare degli Stati coloniali europei. Con l'accorta diplomazia e le manovre politiche dei due ministri Bunnag, il Siam fu l'unico Stato della regione a non essere colonizzato con l'appoggio dei britannici, ai quali per\u00f2 vennero fatte diverse concessioni. Il trattato Bowring firmato nel 1855 con il rappresentante britannico, rispetto al trattato Burney firmato da Rama III, apr\u00ec ulteriormente le porte al libero commercio nel Paese. Il trattato delimitava il potere in patria dei siamesi a vantaggio dei britannici, ma se da una parte le imposte statali per le importazioni e le esportazioni furono quasi azzerate, dall'altra il volume degli scambi divenne imponente e contribu\u00ec ad arricchire il paese. I principali beneficiari di tale trattato furono i britannici, ma ne trassero giovamento anche i cinesi, in particolare quelli stanziati nella colonia britannica di Singapore.\nMongkut firm\u00f2 trattati politici e commerciali anche con Francia e Stati Uniti, evitando cos\u00ec un sicuro assoggettamento; lesse quotidianamente i giornali inglesi, tenendosi informato sulla politica di oltremanica.\nA differenza della maggior parte dei sovrani siamesi, ebbe un ottimo rapporto con gli ambasciatori europei, invitandoli alla sua incoronazione e alle sue numerose iniziative scientifiche. Visto il declino della Cina, Rama IV cess\u00f2 di inviare rappresentanze diplomatiche alla corte imperiale.\nTra le poche guerre che caratterizzarono il suo regno, le pi\u00f9 rilevanti furono due infruttuose campagne per sottomettere a nord i principati Shan. Nel 1859 i francesi occuparono Saigon e proseguirono l'infiltrazione nella regione facendo della Cocincina prima e delle province orientali cambogiane dopo due loro protettorati. Rama IV dovette accettare la colonizzazione francese dei due terzi della Cambogia ed in cambio ottenne il riconoscimento francese del possesso siamese delle province occidentali cambogiane.\nPolitica interna.\nMongkut procedette ad un'opera di riforma finalizzata a trasformare il Paese in uno Stato moderno ed efficiente. Fece proprie le grandi scoperte scientifiche dell'Occidente e le diffuse, guadagnandosi l'epiteto di \"Padre della Scienza e della Tecnologia\" in Siam. Fu studioso di astronomia ed un insigne letterato e linguista: parlava fluentemente l'inglese e impar\u00f2 anche il francese ed il latino.\nFu tollerante con le altre religioni favorendo la costruzione di chiese e ricevendo amabilmente a corte i prelati. Tra le persone che il monarca ammir\u00f2 maggiormente vi fu Jean-Baptiste Pallegoix, il vicario apostolico in Siam dal 1828 al 1864. Le esperienze vissute negli anni da monaco lo portarono a riformare la religione di Stato, il buddhismo theravada, ed istitu\u00ec a tale scopo un nuovo ordine di monaci chiamato Dhammayuttika Nikaya, che predicavano una pi\u00f9 stretta osservanza dei precetti buddhisti da parte dei monaci. Fece ristrutturare diversi templi buddhisti, promosse l'istituzione della festa chiamata Magha Puja (\u0e21\u0e32\u0e06\u0e1a\u0e39\u0e0a\u0e32), che celebra l'annuncio di Buddha dei propri principi. Fece inoltre ricompilare il canone buddhista in Siam secondo le tradizioni theravada.\nI benefici economici di cui la Thailandia godette con la firma del Trattato Bowring, si rifletterono sull'economia interna. Nel 1860 fu introdotto nel Paese un nuovo tipo di monete prodotte con criteri occidentali. Furono create le prime industrie legate al riso ed alla canna da zucchero. Furono pavimentate nuove strade e scavati nuovi canali per l'irrigazione dei campi. Fece inoltre ristrutturare importanti palazzi reali caduti in rovina come il Bang Pa-In, fatto costruire da re Prasat Thong nei pressi di Ayutthaya, e il Phra Narai Ratchaniwet fatto costruire da re Narai a Lopburi.\nAltre riforme furono l'abrogazione della pena di morte per i monaci che rompevano il voto del celibato, l'obbligo per i suoi visitatori di indossare capi di abbigliamento che coprissero il petto (fino ad allora vigeva l'obbligo di comparire davanti al monarca a petto nudo, nel timore che l'ospite nascondesse armi sotto le vesti). Tale cambiamento fu adottato anche per dimostrare ai diplomatici occidentali che il Siam non era un paese barbaro. Vi fu l'introduzione della stretta di mano a corte ed il permesso di non chinarsi a terra al passaggio del re, purch\u00e9 la testa dell'interlocutore non fosse ad un piano pi\u00f9 alto di quella del sovrano. Grazie a Mongkut le donne siamesi videro il riconoscimento di diversi diritti: molte concubine furono lasciate libere di cercarsi un marito, i matrimoni forzati furono proibiti e fu dichiarata illegale la vendita della propria moglie per pagarsi i debiti.\nMongkut fu promotore di riforme anche nel campo dell'educazione. Affid\u00f2 a missionari stranieri presenti in Siam l'insegnamento delle materie in uso nell'Occidente ad un'\u00e9lite di studenti della cerchia reale. Le materie che ebbero maggiore diffusione furono la geografia e l'astronomia moderne. Sei anni dopo la morte del monarca, nel 1874, sarebbe stato pubblicato il primo libro di geografia thailandese.\nVita privata.\nDopo anni di monastica astinenza sessuale, Mongkut diede luogo alla pi\u00f9 numerosa famiglia reale della dinastia Chakri. Nella sezione femminile del Grande Palazzo Reale vissero oltre tremila donne, molte delle quali erano guardie, cameriere ecc. Nell'arco dei 15 anni in cui fu re, ebbe trentadue mogli ed ottantadue figli.\nDesideroso di far conoscere l'inglese all'intera famiglia reale e consapevole dell'importanza di tale lingua, diede disposizione affinch\u00e9 alcuni insegnanti stranieri si recassero a palazzo per insegnare la cultura occidentale.\nLe prime precettrici furono le mogli dei medici missionari Jones e Bradley, i quali avevano rispettivamente introdotto la medicina occidentale e stampato il primo giornale siamese. L'istruzione comprendeva l'insegnamento dei concetti del cristianesimo e ci\u00f2 venne interpretato come un tentativo di conversione religiosa. Per questo motivo le prime insegnanti furono licenziate e, nel 1862, Anna Leonowens giunse a palazzo, dove rimase quattro anni ed educ\u00f2 la famiglia reale su principi laici. Ebbe una forte influenza non solo sul sovrano, ma anche e soprattutto sull'erede al trono Chulalongkorn. Si ritiene infatti che fu proprio un compito da lei assegnatogli, la lettura de \"La capanna dello zio Tom\" di Harriet Beecher Stowe a suggerirgli, quarant'anni dopo, l'abolizione della schiavit\u00f9. La vita dell'educatrice inglese ha ispirato il romanzo \"Anna e il re\" dell'americana Margaret Landon. Da tale romanzo sono stati tratti lavori televisivi e cinematografici, tra i quali il film del 1999 \"Anna and the King\" di Andy Tennant, dove Anna \u00e8 interpretata da Jodie Foster.\nRe Mongkut, grande appassionato di astronomia, era affascinato dalla precisione dei calcoli occidentali. La sua stanza era piena di orologi, termometri e barometri. Nel suo osservatorio astronomico, calcol\u00f2 correttamente il tempo ed il luogo di un'eclissi totale del sole, che si sarebbe dovuta verificare il 18 agosto del 1868 in un piccolo villaggio del Siam meridionale, a sud di Hua Hin. Partecip\u00f2 a tale eccezionale evento assieme all'intera famiglia reale, ai nobili di corte e a numerosi astronomi francesi inviati dal loro governo. Durante il soggiorno relativo all'eclisse, il re si ammal\u00f2 gravemente di malaria e mor\u00ec a Bangkok il 1\u00ba ottobre del 1868.\nGli succedette il figlio Chulalongkorn (Rama V), che era sopravvissuto all'infezione di malaria contratta assieme al padre durante il sopralluogo astronomico della famiglia reale. Fu nominato re l'11 novembre 1868, all'et\u00e0 di 15 anni, ma l'incoronazione ufficiale avvenne il 16 novembre 1873, dopo cinque anni di reggenza da parte di Chuang Bunnag, figlio di Dis Bunnag."}
{"id": "790810", "revid": "121160520", "url": "https://it.wikipedia.org/wiki?curid=790810", "title": "Una questione privata (Fenoglio)", "text": "Una questione privata \u00e8 un romanzo di Beppe Fenoglio, pubblicato postumo nell'aprile del 1963, due mesi dopo la morte dell'autore. Il libro tratta un tema caro a Fenoglio, ovvero la guerra partigiana negli anni finali della seconda guerra mondiale. La prima edizione fu pubblicata da Garzanti; dal 1986 esce, come le altre sue opere, per la casa editrice Einaudi.\nTrama.\nMilton \u00e8 un partigiano badogliano che casualmente ritorna nella villa in cui, prima dello scoppio della guerra di resistenza, viveva Fulvia, la ragazza di cui \u00e8 innamorato. Tra di loro era nato un rapporto particolare che si era interrotto con l'inizio della guerra civile. Entrato nel giardino della villa, mentre Ivan, altro partigiano, fa da sentinella, Milton si imbatte nella custode: dopo un paio di domande poste alla donna, Milton viene a conoscenza del fatto che, mentre Milton prestava servizio come soldato, la ragazza si vedeva con Giorgio, un amico di Milton diventato partigiano anche lui. La delusione, dopo quelle parole, \u00e8 percettibile nel ragazzo, che da quel momento in poi, con completa disperazione e frenesia, tenta in tutti i modi di trovare Giorgio, per scoprire che cosa ci fosse veramente tra lui e Fulvia. Con i fascisti alle spalle Milton saluta in fretta la donna e scappa via.\nMilton conosceva abbastanza bene Giorgio, ma prestavano servizio in due reggimenti diversi, dunque Milton intraprende il cammino verso di lui: la scena del suo arrivo al reggimento \u00e8 tra le tante che dimostra quanto poco fossero organizzati i gruppi partigiani. Non trovando Giorgio nei vari appostamenti, viene a sapere che era uscito insieme ad altri compagni; al ritorno di quest\u2019ultimi Giorgio tardava ad arrivare, e nella confusione pi\u00f9 totale il giovane badogliano cerc\u00f2 di capire che fine avesse fatto, ma tutto ci\u00f2 che gli seppero rispondere fu esageratamente vago. La giornata era dominata da una nebbia fittissima, e si realizz\u00f2 dunque che Giorgio fosse stato rapito dai fascisti senza che nessuno se ne accorgesse.\nDopo questa totale dimostrazione di mancanza di spirito di gruppo, a Milton venne l\u2019unica idea possibile che gli permettesse di ritrovare Giorgio: il piano era quello di rapire un fascista, e successivamente di fare a scambio con Giorgio, cosa molto comune in tempi di guerra, ma doveva trovarlo velocemente, altrimenti il suo amico sarebbe stato ucciso e con lui sarebbe svanita la possibilit\u00e0 di conoscere la verit\u00e0.\nI giorni che seguirono furono difficili per Milton: dovette resistere all\u2019umidit\u00e0 incessante delle colline, ad una nebbia che lo penetrava fino alle ossa, a un terreno pieno di fango e alla quasi completa mancanza di cibo, ma nonostante tutte le difficolt\u00e0, riusc\u00ec a cavarsela solo grazie alla malattia che l\u2019aveva ormai catturato: l\u2019amore.\nDopo giorni di completo disorientamento, il giovane badogliano ricevette un\u2019informazione molto importante da un\u2019anziana signora: in un paesino non lontano da Alba, la citt\u00e0 in cui era detenuto Giorgio, un sottufficiale fascista aveva intrapreso una relazione con una sarta e i due si incontravano sistematicamente per consumare il loro amore. Per Milton si apr\u00ec una grande porta di speranza: dopo aver studiato le mosse del fascista, il partigiano lo cattur\u00f2 e finalmente si diresse verso la citt\u00e0 per portare a termine lo scambio. L\u2019entusiasmo di Milton era alle stelle, ma questo entusiasmo era destinato a durare poco: in un tentativo di fuga da parte del fascista, Milton lasci\u00f2 partire uno sparo, e il militare cadde a terra morto. Il badogliano casc\u00f2 in un profondo senso di colpa, e cerc\u00f2 sempre di pi\u00f9 di far cadere la responsabilit\u00e0 della morte del fascista a lui stesso, e cercare di deresponsabilizzarsi. Purtroppo, i fascisti vennero a sapere della morte di un loro sottufficiale, quindi per vendetta fucilarono due ragazzi prigionieri nella loro caserma, catturati quattro mesi prima. Quando per\u00f2 l\u2019unica possibilit\u00e0 di recuperare Giorgio era ormai svanita, Milton decise di tornare dalla vecchia governante per chiederle maggiori informazioni sulla relazione tra Fulvia e Giorgio. Giunto dunque alla villa, Milton fu sorpreso dai fascisti, da quel momento inizia un folle inseguimento: i fascisti sparano colpi di mitraglia contro il badogliano, che con fortuna riesce a sottrarsi ad essi. Dopo pagine di fuga, Milton crolla a terra nei pressi di un bosco.\nGenesi editoriale.\nI fogli di \"Una questione privata\" furono rinvenuti da Lorenzo Mondo fra le carte di Fenoglio e il testo venne pubblicato dall'editore Garzanti nel 1963 assieme ad altri sei racconti di Fenoglio (\"Un giorno di fuoco\", \"La sposa bambina\", \"Ma il mio amore \u00e8 Paco\", \"Superino\", \"Pioggia e la sposa\" e \"La novella dell'apprendista esattore\") nel volume intitolato \"Un giorno di fuoco\". Successivamente, \"Una questione privata\" fu pubblicato autonomamente dagli altri racconti. Di \"Una questione privata\" Fenoglio scrisse tre versioni dattiloscritte. Le prime due stesure furono pubblicate dalla Einaudi nel 1978, nel terzo tomo del primo volume dell'edizione critica delle \"Opere di Beppe Fenoglio\", diretta da Maria Corti assieme a \"Primavera di bellezza\" e \"Frammenti di romanzo\"; \u00e8 andato invece perduto il dattiloscritto della terza stesura, utilizzato per la prima edizione Garzanti del 1963. In mancanza della terza stesura, non \u00e8 noto se il titolo \"Una questione privata\" sia da attribuire a Fenoglio o fosse redazionale; sebbene rimanga incerto se il romanzo sia o meno incompiuto, la sua unit\u00e0 stilistica lo rende un'opera conchiusa.\nPensiero di altri autori.\nNella \"Prefazione\" all'edizione di \"Il sentiero dei nidi di ragno\" del giugno 1964, Italo Calvino indica \"Una questione privata\" come \"il\" libro sulla Resistenza, il romanzo che tutti gli scrittori che avevano vissuto l'esperienza della Resistenza avevano sognato di scrivere, senza riuscirci. Dopo averlo paragonato all'\"Orlando furioso\" di Ariosto nella breve descrizione che segue,\nCalvino aggiunge lapidario:"}
{"id": "790812", "revid": "599013", "url": "https://it.wikipedia.org/wiki?curid=790812", "title": "Wmf", "text": ""}
{"id": "790815", "revid": "300067", "url": "https://it.wikipedia.org/wiki?curid=790815", "title": "Jump In!", "text": "Jump In! \u00e8 il 69simo film prodotto per Disney Channel ed \u00e8 stato mandato per la prima volta il 12 gennaio 2007 negli USA.\nIl film, con protagonisti Corbin Bleu da \"High School Musical\" e Keke Palmer da \"Akeelah and the Bee\", parla della storia di un giovane \"boxeur\", Izzy Daniel (Corbin Bleu), che prova a seguire le orme di suo padre per vincere il Golden Glove. Quando una sua amica, Mary (Keke Palmer) gli chiede se pu\u00f2 essere un sostituto membro del team del torneo Double Dutch, il ragazzo scopre una grande passione per il \"salto alla corda\".\nIn Italia il film \u00e8 stato trasmesso il 20 giugno 2007 su Disney Channel.\nTrama.\nIsadore \"Izzy\" Daniels \u00e8 uno dei ragazzi pi\u00f9 popolari alla sua scuola ed \u00e8 destinato a divenire una star della boxe, seguendo le orme di suo padre Kenneth. Ma un giorno tutto cambia quando la ragazza che abita al piano di sopra, Mary, ha bisogno di qualche ragazzo che riempia un posto mancante nella sua squadra di Double Dutch (salto con due corde contemporaneamente), i Joy Jumpers.\nNei primi momenti, Izzy crede che questo sport sia solo una perdita di tempo ma, con il passare del tempo, scopre quanto sia duro e artistico il lavoro in una squadra come quella di Mary. Cos\u00ec Izzy appende al chiodo il guanto da boxe e decide di entrare nei Joy Jumpers, all'oscuro di suo padre e dei suoi amici; cambia nome alla squadra in Hot Chilli Steppers ed insegna altre originali tecniche al resto del team.\nGli Hot Chilli Steppers si iscrivono ad un campionato di Double Dutch, e arrivano in finale. Ma proprio alla vigilia della gara, Rodney scopre il segreto di Izzy e lo rivela a tutti, creando nella testa del ragazzo pi\u00f9 confusione che mai. Alla fine Izzy decider\u00e0 che la giusta strada da seguire \u00e8 quella del suo cuore e accetta di partecipare alla gara di salto alla corda vincendo cos\u00ec il primo premio. Ma non sar\u00e0 l'unica vittoria che otterr\u00e0.\nProduzione.\nI primi titoli del film erano \"Jump\", \"Jump In\" and \"Jump Start\", infatti i primi trailer del film mostravano sempre come titolo la scritta \"Jump Start\".\nKarin Gist e Regina Hicks nei titoli di coda vengono nominati come ideatori di \"Jump In.\" Proprio loro inoltre sono Produttori esecutivi della serie americana \"Girlfriends.\"\nLa promozione del film inizi\u00f2 nell'estate del 2006 con un poster che appare durante il tour di \"High School Musical\". Inoltre durante lo spazio pubblicitario di Disney Channel andavano in onda diversi video dal film.\nIl vero padre di Corbin Bleu, David Reivers, nel film interpreta la parte di Kenneth Daniels, il padre di Izzy.\nQuando \u00e8 stato trasmesso nel UK la prima volta, furono mostrate alcune informazioni su \"High School Musical 2\". L'ambientazione \u00e8 Manhattan (NYC) e Harlem.\nReazione del pubblico.\n\"Jump In!\" negli Stati Uniti con ben 8,2 milioni di telespettatori ha battuto il record di film prodotto per Disney Channel pi\u00f9 visto nella storia piazzando al secondo posto il film \"Cheetah Girls 2\". Entrambi verranno in seguito superati da \"High School Musical 2\" e da \"Camp Rock\".\nVersioni del film.\nTutte e tre le versioni ancora non sono state trasmesse da Disney Channel Italia.\nDVD.\nIl DVD di \"Jump In!\" con il sottotitolo \"Edizione Freestyle\" \u00e8 stato pubblicato negli USA il 3 aprile 2007.\nNei contenuti extra sono presenti:\nColonna sonora.\nLa colonna sonora del film \u00e8 stata pubblicata negli USA il 9 gennaio 2007. L'intera soundtrack era anche disponibile su - il sito ufficiale di \"Jump In!\". Fu rimossa il 5 gennaio 2007. Ha debuttato alla numero 5 nella Billboard 200 il 17 gennaio 2007 con 49000 copie vendute. Nel mese di marzo 2007, l'album \u00e8 stato certificato Oro dalla RIAA."}
{"id": "790824", "revid": "119732065", "url": "https://it.wikipedia.org/wiki?curid=790824", "title": "Summa supplicia", "text": "Nel diritto romano, con la locuzione summa supplicia venivano denominate le pene, capitali o meno, eseguite con modalit\u00e0 atroci e ignominiose, come:\nL'elenco si ricava da un passo del Digesto giustinianeo: \u00abCapitalium poenarum fere isti gradus sunt. Summum supplicium esse videtur ad furcam damnatio. Item vivi crematio: quod quamquam summi supplicii appellatione merito contineretur, tamen eo, quod postea id genus poenae adinventum est, posterius primo visum est. Item capitis amputatio. Deinde proxima morti poena metalli coercitio. Post deinde in insulam deportatio\u00bb\nErano in genere riservate ai cittadini che non godevano dello \"status civitatis\" (cittadinanza romana).\nL'esecuzione della pena capitale era di solito affidata al \"carnifex\" (uno schiavo pubblico). La pena di morte poteva essere evitata se il condannato richiedeva in alternativa di andarsene in esilio, con conseguente \"Aquae et ignis interdictio\". Nel caso di indebito rientro dall'esilio, veniva poi eseguita la condanna a morte. "}
{"id": "790827", "revid": "104852", "url": "https://it.wikipedia.org/wiki?curid=790827", "title": "Walpurga", "text": ""}
{"id": "790830", "revid": "104852", "url": "https://it.wikipedia.org/wiki?curid=790830", "title": "Valburga", "text": ""}
{"id": "790839", "revid": "2069609", "url": "https://it.wikipedia.org/wiki?curid=790839", "title": "Google Immagini", "text": "Google immagini (\"Google Images\") \u00e8 il motore di ricerca di immagini sul web fornito da Google.\nCaratteristiche.\nIl servizio \u00e8 gratuito ed accessibile dalla pagina principale di Google cliccando sul link contenuto nel riquadro \"App Google\". \u00c8 in grado di filtrare le immagini in base alla \"dimensione\", al \"colore\", al \"tipo\", all\"'ora\" e ai \"diritti di utilizzo\". Una volta effettuata la ricerca, se si clicca su un'immagine, Google ne mostra un'anteprima, con poi la possibilit\u00e0 di visualizzarla a dimensione reale o a collegarsi alla pagina che la contiene.\nEsiste anche la possibilit\u00e0 di effettuare una \"ricerca per immagini\": trascinata un'immagine nel box di ricerca, si cercano sul web le immagini visivamente simili a quella caricata.\nGoogle Image Search \u00e8 compreso nella Google Toolbar scaricabile con alcuni browser, tra cui Internet Explorer e Firefox.\nCollegamenti esterni.\nGoogle Immagini"}
{"id": "790840", "revid": "767487", "url": "https://it.wikipedia.org/wiki?curid=790840", "title": "Greatest Hits (Articolo 31)", "text": "Greatest Hits \u00e8 la prima raccolta del gruppo musicale italiano Articolo 31, pubblicata il 7 dicembre 2000 dalla Best Sound.\nIl disco.\nComposta da 16 brani, la raccolta contiene i maggiori successi del duo, oltre anche all'inedito \"Volume\", estratto come singolo, una versione remixata di \"Ohi Maria\" (originariamente apparsa come b-side del singolo omonimo) e \"Cos\u00ec mi tieni\" (b-side del singolo \"Cos\u00ec e cos\u00e0\").\nNel 2012 la raccolta \u00e8 stata ristampata in CD nella collana \"Tutta scena\" di TV Sorrisi e Canzoni con l'aggiunta di una traccia bonus."}
{"id": "790841", "revid": "712828", "url": "https://it.wikipedia.org/wiki?curid=790841", "title": "Tecniche ninja (Naruto)", "text": ""}
{"id": "790842", "revid": "93436", "url": "https://it.wikipedia.org/wiki?curid=790842", "title": "La Notte di Valpurga", "text": ""}
{"id": "790845", "revid": "647919", "url": "https://it.wikipedia.org/wiki?curid=790845", "title": "Maria Solom\u00e8", "text": ""}
{"id": "790847", "revid": "767487", "url": "https://it.wikipedia.org/wiki?curid=790847", "title": "Joseph Gerhard Zuccarini", "text": "Biografia.\nProfessore di Botanica all'Universit\u00e0 di Monaco di Baviera, lavor\u00f2 principalmente con un altro botanico tedesco, Philipp Franz von Siebold, assistendolo nella rielaborazione dei suoi studi compiuti in Giappone (nel 1835 pubblic\u00f2 un libro dal titolo \"Flora japonica, sive plantae quas in imperio japonico\"), ma studi\u00f2 piante scoperte anche in altre aree della Terra, come per esempio il Messico.\nNel sistema di nomenclatura binomiale, Zuccarini viene spesso abbreviato in \"Zucc.\"."}
{"id": "790857", "revid": "484362", "url": "https://it.wikipedia.org/wiki?curid=790857", "title": "Tubo di Crookes", "text": "Il tubo di Crookes \u00e8 un particolare tubo vuoto di vetro, a forma di cono, che presenta 3 elettrodi: 1 anodo e 2 catodi. Deve il suo nome al suo inventore, il fisico William Crookes, e rappresenta l'evoluzione del tubo di Geissler e il precursore del tubo catodico.\nDescrizione.\nIl tubo di Crookes \u00e8 stato costruito inizialmente per studiare gli effetti della luminescenza del fosforo osservati nel tubo di Geissler: infatti nel vuoto qualsiasi materiale fosforescente eccitato e a bassa pressione irradia luce, ma solo ad una estremit\u00e0 del tubo. L'eccitazione del fosforo fu definita da Crookes sotto il nome di raggio catodico, ora interpretato non come raggio ma piuttosto come insieme di particelle elementari, gli elettroni.\nNell'estremit\u00e0 stretta del cono di vetro si trova il polo negativo, chiamato \"catodo\", che produce gli elettroni. Sull'estremit\u00e0 opposta, il fascio luminoso del fosforo generato dagli elettroni forma una specie di schermo, dietro al quale \u00e8 posizionato l\"'anodo\", ossia il polo positivo. Ai due poli viene collegato un generatore di alta tensione (da uno ad un centinaio di chilovolt). Tra il catodo e l'anodo \u00e8 posta una piccola lastra metallica ritagliata con una determinata figura (negli esperimenti di Crookes era solitamente una croce di Malta), in modo tale che funga da maschera d'ombra.\nMiglioramenti ed innovazioni.\nSostituendo la lastra metallica con un cilindro ad emissione forzata di raggi si ottenne il pennello (o cannone) elettronico, che permise la creazione di precisi punti luminosi e fu alla base del tubo catodico impiegato nei televisori. L'aggiunta di deflettori elettrostatici consent\u00ec la visualizzazione di tensioni applicate agli stessi. In questo modo, il tubo fu ulteriormente sviluppato dapprima come monitor per gli oscilloscopi e successivamente per gli schermi dei radar e dei televisori. Il principio della maschera d'ombra \u00e8 stato utilizzato in seguito per la creazione dei tubi catodici dei televisori a colori.\nInoltre, \u00e8 stato osservato che l'applicazione di alte tensioni (ad esempio 25000 volt) sull'anodo, in assenza di aria, genera i raggi X. Sono state poi sviluppate altre versioni del tubo di Crookes, che al posto del fosforo impiegano un obiettivo metallico e focalizzano il raggio su un piccolo punto, in modo da migliorarne l'indirizzamento. Quest'ultimo aspetto permette, ad esempio, di ottenere immagini nitide durante il montaggio di un film cinematografico."}
{"id": "790862", "revid": "729019", "url": "https://it.wikipedia.org/wiki?curid=790862", "title": "Manus maritalis", "text": "La Manus maritalis era la potest\u00e0 particolare riconosciuta al \"pater familias\" su di una \"mulier\" di provenienza estranea alla famiglia che veniva a trovarsi nella posizione di \"filia\", o di \"neptis\" qualora il marito fosse ancora soggetto alla potest\u00e0 del pater.\nLa \"manus maritalis\" caratterizzava il cosiddetto \"matrimonium cum manu\", i suoi fatti costitutivi erano:"}
{"id": "790864", "revid": "6066", "url": "https://it.wikipedia.org/wiki?curid=790864", "title": "Corinzio", "text": ""}
{"id": "790865", "revid": "1305772", "url": "https://it.wikipedia.org/wiki?curid=790865", "title": "Khal Torabully", "text": "Vive in Francia dal 1976. \u00c8 il creatore del concetto della \"coolitude\", che si pu\u00f2 definire come l'incontro di \"immaginari\" dell'India (plurale) e altri spazi umani.\nHa scritto oltre quindici libri di poesia e una composizione sulla \"coolitude\", combinando la storia, l'antropologia e gli studi post-coloniali, post-strutturalisti.\n\u00c8 considerato come uno degli scrittori pi\u00f9 innovatori della lingua francese."}
{"id": "790867", "revid": "1632387", "url": "https://it.wikipedia.org/wiki?curid=790867", "title": "La Giustiniana", "text": "La Giustiniana \u00e8 la cinquantaquattresima zona di Roma nell'Agro Romano, indicata con Z. LIV.\nIl toponimo indica anche una frazione di Roma Capitale.\nGeografia fisica.\nTerritorio.\nSi trova nell'area nord di Roma, a ridosso ed esternamente al Grande Raccordo Anulare.\nLa zona confina:\nMonumenti e luoghi d'interesse.\nArchitetture religiose.\nLe chiese cattoliche de La Giustiniana fanno parte della diocesi suburbicaria di Porto Santa Rufina.\nGeografia antropica.\nUrbanistica.\nNel territorio de La Giustiniana si estende la zona urbanistica 20G Giustiniana e parte della zona urbanistica 20I Santa Cornelia."}
{"id": "790868", "revid": "124402121", "url": "https://it.wikipedia.org/wiki?curid=790868", "title": "Danimarca-Norvegia", "text": "La Danimarca-Norvegia fu uno Stato dell'Europa del nord, esistito dal 1536 al 1814 ed univa i regni di Danimarca e Norvegia. Comprendeva anche le colonie norvegesi dell'Islanda, Groenlandia e isole F\u00e6r \u00d8er. A seguito della rottura dell'unione di Kalmar che raggruppava i regni di Norvegia, Danimarca e Svezia, i primi due si unirono di nuovo nel 1536. Quest'unione dur\u00f2 fino al 1814, anno in cui la Francia di Napoleone fu sconfitta e si tenne il congresso di Vienna, che obblig\u00f2 la \"Danimarca-Norvegia\", sconfitta, a cedere la Norvegia alla Svezia (Trattato di Kiel), pur assegnando alla Danimarca le Indie occidentali danesi e tutti i possedimenti ex-norvegesi (Islanda, Groenlandia, Isole F\u00e6r \u00d8er, Jan Mayen).\nNazioni costitutive.\nLa Danimarca-Norvegia era formata dai seguenti territori:\nUso del termine.\nIl termine di \"Regno di Danimarca\" \u00e8 talvolta utilizzato per indicare entrambi i regni di Danimarca e Norvegia durante il periodo in cui furono uniti, dal momento che tutte le direttive politiche ed economiche venivano emanate dalla capitale danese di Copenaghen. Il termine era storicamente utilizzato per indicare anche i \"territori reali\" della casata degli Oldenburg come apparivano al 1460, e cio\u00e8 escludendo i \"territori ducali\" dello Schleswig e dell'Holstein. L'amministrazione utilizzava due lingue ufficiali, danese e tedesco, e per secoli vennero addirittura tenute due cancellerie distinte per lingua.\nIl termine \"Danimarca-Norvegia\" riflette invece chiaramente i legami dell'unione realizzatasi dopo la rottura di quella di Kalmar, al punto che questa fu la dicitura adottata nei titoli ufficiali della dinastia degli Oldenburg- I re utilizzarono i titoli di \"Re di Danimarca e Norvegia, re dei Wendi e dei Goti\" (\"Konge til Danmark og Norge, de Venders og Gothers\"). Danimarca e Norvegia, spesso indicati come \"Regni gemelli\" (\"Tvillingrigerne\") di Danimarca-Norvegia, avevano per\u00f2 codici legislativi separati e separata monetazione, oltre a differenti istituzioni di governo. Dopo l'introduzione dell'assolutismo nel 1660, la centralizzazione del governo mantenne la concentrazione delle istituzioni a Copenaghen. La centralizzazione venne supportata anche in molte parti della Norvegia che era intenzionata a mantenere dei legami sicuri con la madrepatria per rifornimenti e per ragioni militari.\nOrganizzazione amministrativa.\nIl regno nel corso del XVIII, alla vigilia dell'epoca napoleonica che avrebbe pesantemente influenzato anche l'organizzazione amministrativa del regno, il territorio dello stato era suddiviso in governatorati (\"Landrosten\") e a sua volta in baliaggi:\nColonie.\nDurante la sua esistenza, la Danimarca-Norvegia godette anche di numerosi territori coloniali oltremare, in particolare in Europa settentrionale ed in America del Nord, come ad esempio l'Estonia danese o i possedimenti norvegesi di Groenlandia, delle Isole Faroe e dell'Islanda.\nDal XVII secolo, i regni acquisirono delle colonie in Africa, nei Caraibi ed in India. Al suo azimuth l'impero si estendeva per 2.655.564,76\u00a0km\u00b2.\nIndia.\nLa Danimarca\u2013Norvegia mantenne numerose colonie tra il XVII ed il XIX secolo in varie parti dell'India (Dansk \u00d8stindien). Tra queste ricordiamo le citt\u00e0 di Tranquebar-Dansborg e Serampore. Quest'ultimo territorio venne venduto al Regno Unito nel 1845. I diritti sulle Isole Nicobare vennero venduti nel 1869.\nCaraibi.\nIncentrati su tre delle Isole Vergini, i possedimenti della Danimarca-Norvegia nelle Indie occidentali danesi (Dansk Vestindien) furono le pi\u00f9 lunghe a sopravvivere e vennero vendute agli Stati Uniti solo nel 1917.\nAfrica occidentale.\nNella Costa d'Oro dell'Africa occidentale, la Danimarca-Norvegia ebbe il controllo di diverse colonie e forti difensivi (Dansk Afrikaaner Kolonie der Kuste d'Or). L'ultimo di questi forti venne venduto al Regno Unito nel 1850.\nStoria.\nLe origini dell'Unione.\nI tre regni vennero uniti nell'Unione di Kalmar nel 1397. La Svezia usc\u00ec e rientr\u00f2 da questa unione diverse volte, sino al 1521 quando infine lasci\u00f2 definitivamente l'unione, abbandonando a s\u00e9 la Danimarca-Norvegia (inclusi i possedimenti del Nord Atlantico e dell'isola di Saaremaa nell'attuale Estonia).\nLa Guerra dei Sette anni del Nord.\nLo scoppio della Guerra dei Sette anni del Nord nel 1563 \u00e8 in gran parte attribuita alla Danimarca che si trov\u00f2 dispiaciuta dalla dissoluzione dell'Unione di Kalmar. Quando il re danese Cristiano III (regnante 1534\u20131559) incluse il tradizionale stemma svedese con tre corone nel proprio stemma, gli svedesi interpretarono questo atto come delle pretese danesi sulla Svezia. Per tutta risposta Erik XIV di Svezia (regnante 1560\u20131568) aggiunse lo stemma della Norvegia e della Danimarca nel proprio stemma.\nDopo che il re Erik introdusse degli altri ostacoli per cercare di impedire il commercio con la Russia, la citt\u00e0 di Lubecca e la Confederazione Polacco-Lituana si unirono alla Danimarca in alleanza. La Danimarca port\u00f2 avanti un attacco navale verso la Svezia che effettivamente diede il via alla guerra. Dopo sette anni di combattimenti, alla fine il conflitto si concluse nel 1570 con uno \"status quo ante bellum\".\nLa Guerra di Kalmar.\nPer i domini della Danimarca-Norvegia nel Mar Baltico (\"dominium maris baltici\") e nel Mare del Nord, la Svezia cerc\u00f2 di evitare il pagamento di un dazio commerciale locale. Il re svedese Carlo IX cerc\u00f2 quindi di aprire una nuova via commerciale attraverso la Lapponia e la Norvegia del nord. Nel 1607 lo stesso Carlo IX si dichiar\u00f2 \"Re dei Lapponi del Nord\" ed inizi\u00f2 a raccogliere tasse anche nel territorio norvegese.\nLa Danimarca e re Cristiano IV di Danimarca protestarono contro queste azioni svedesi, dal momento che essi non avevano intenzione di permettere l'apertura di questa nuova via commerciale ma anzi l'idea di Cristiano IV era quella di costringere la Svezia a riunirsi alla Danimarca. Nel 1611 la Danimarca infine decise di invadere la Svezia con 6000 uomini e prese la citt\u00e0 di Kalmar. Il 20 gennaio 1613, il Trattato di Kn\u00e4red venne siglato e con esso la via commerciale norvegese venne abolita e gli svedesi vennero costretti al pagamento dell'Riscatto di \u00c4lvsborg con due fortezze alla Danimarca. La Svezia ottenne per\u00f2 l'esenzione dal pagamento dei dazi commerciali ed ottenne garanzia di questo anche dalla Gran Bretagna e dall'Olanda\nI frutti del Riscatto di \u00c4lvsborg.\nIl grande riscatto pagato dalla Svezia (noto col nome di Riscatto di \u00c4lvsborg) venne utilizzato da Cristiano IV, tra le altre cose, per fondare le citt\u00e0 di Gl\u00fcckstadt, Christiania (ricostruita dopo un incendio), Christianshave, Christianstad e Christianssand. Egli istitu\u00ec anche la Compagnia danese delle Indie orientali che port\u00f2 alla fondazione di numerose colonie danesi in India.\nLa Guerra dei Trent'anni.\nNon molto tempo dopo la Guerra di Kalmar, la Danimarca-Norvegia rimase coinvolta in un'altra grande guerra, nella quale combatt\u00e9 a fianco della Germania settentrionale e di altri stati protestanti contro gli stati cattolici guidati dalla Lega cattolica tedesca.\nCristiano IV cerc\u00f2 di divenire il capo degli stati luterani della Germania settentrionale, ma la Battaglia di Lutter del 1626 fu per la Danimarca una tremenda sconfitta. Questo port\u00f2 molti stati protestanti tedeschi a cessare il loro supporto a Cristiano IV. Dopo un'altra sconfitta pesante nella Battaglia di Wolgast ed al successivo Trattato di Lubecca del 1629 che proibiva alla Danimarca futuri interventi nelle questioni tedesche, la partecipazione della Danimarca alla guerra termin\u00f2.\nLa Guerra di Torstenson.\nLa Svezia, che al contrario della Danimarca stava avendo successo durante la guerra dei trent'anni, vide l'opportunit\u00e0 di invertire le sorti del potere in Scandinavia. All'epoca infatti la Danimarca-Norvegia circondava con il suo territorio la Svezia, e i diritti del Sund (dazi doganali che tutte le navi straniere che passavano per l'\u00d8resund erano tenuti a pagare alla corona danese) erano fonte di continua irritazione per gli svedesi. Nel 1643 il Riksr\u00e5d stabil\u00ec che un eventuale conflitto contro la Danimarca-Norvegia avrebbe portato ottimi risultati, cos\u00ec non molto tempo dopo la Svezia decise di invaderla.\nLa Danimarca era ben poco preparata alla guerra e la Norvegia era riluttante ad attaccare la Svezia, fatto che concesse agli svedesi delle ottime posizioni di partenza.\nCome previsto la guerra si concluse con la vittoria degli svedesi e con la firma del trattato di Br\u00f6msebro nel 1645, col quale la Danimarca-Norvegia venne costretta a cedere alcuni dei propri territori, tra cui quelli norvegesi di Jemtland, Herjedalen e Idre e Serna, oltre alle isole danesi nel Baltico di Gotland e \u00d6sel. Per questo la Guerra dei Trent'anni segn\u00f2 il rafforzamento dell'Impero svedese ed il declino della potenza della Danimarca.\nLa Seconda Guerra del Nord.\nLa guerra danese-svedese (1657-1658), parte della seconda guerra del nord, fu una delle guerre pi\u00f9 devastanti per i regni danese e norvegese. Dopo importanti perdite nella guerra, la Danimarca-Norvegia venne costretta sulla base del Trattato di Roskilde a cedere alla Svezia praticamente met\u00e0 del proprio territorio statale. Tra queste parti erano incluse le province norvegesi di Tr\u00f8ndelag e B\u00e5huslen, tutte le restanti province danesi in territorio svedese e l'isola di Bornholm.\nAd ogni modo, due anni dopo, nel 1660, vi fu un ulteriore trattato, il Trattato di Copenaghen, che restitu\u00ec Tr\u00f8ndelag e Bornholm alla Danimarca-Norvegia.\nLo stato assolutista.\nDopo l'ultima secessione svedese dall'Unione di Kalmar nel 1521, la guerra civile e la riforma protestante presero piede in Danimarca ed in Norvegia. Sfruttando questo momento di incertezza politica, il Rigsr\u00e5d (\"Gran Consiglio\") della Danimarca si indebol\u00ec e venne definitivamente abolito dal sovrano nel 1660 che pertanto diede alla Danimarca-Norvegia la connotazione di uno stato assolutista come monarchia ereditaria, come la Norvegia era stata del resto sin dal medioevo. Questi cambiamenti vennero confermati nella \"lex regia\" siglata il 14 novembre 1665, la quale prevedeva che tutti i poteri dovessero risiedere nelle mani del re che ne era l'unico responsabile verso Dio. Il Riksr\u00e5det norvegese si riun\u00ec per l'ultima volta nel 1537. La Norvegia mantenne comunque proprie leggi separate ed istituzioni, come la presenza di un proprio cancelliere reale, stemmi e monetazione differenti dalla madrepatria. Sino al 1748 mantenne inoltre una propria bandiera sino a quando il \"Dannebrog\" non venne ufficializzato anche in Norvegia.\nLa Guerra di Scania.\nLa Danimarca aveva perso le sue province in Scania dopo il Trattato di Roskilde ed era intenzionata a riottenerle, ma la Svezia aveva raggiunto un potere tale che non era intenzionata ad accondiscendere a queste richieste. Ad ogni modo, Cristiano V vide l'opportunit\u00e0 di far propendere le cose a suo favore quando la Svezia venne coinvolta nella Guerra franco-olandese e dopo alcune esitazioni la Danimarca decise di invadere la Svezia nel 1675.\nAnche se l'iniziale assalto danese ebbe un notevole successo, gli svedesi guidati dal diciannovenne Carlo XI contrattaccarono riprendendosi le terre occupate. La guerra si concluse con la Francia che dett\u00f2 le condizioni di pace, ma tra Danimarca e Svezia non vi furono \"de facto\" perdite o acquisizioni.\nLe Guerre napoleoniche e la fine dell'Unione.\nDurante le Guerre rivoluzionarie francesi la Danimarca-Norvegia dapprima cerc\u00f2 di rimanere neutrale negli scontri, cos\u00ec da poter continuare indisturbata il proprio commercio con la Francia e col Regno Unito, ma quando decise di entrare nella Lega di neutralit\u00e0 armata gli inglesi considerarono tale atto come un'azione ostile ed attaccarono Copenaghen nel 1801 e nuovamente nel 1807. Nell'attacco a Copenaghen del 1807 l'esercito inglese confisc\u00f2 l'intera marina danese-norvegese con la scusa che la Danimarca-Norvegia fosse sul punto di lanciare un attacco alla Gran Bretagna. La marina danese-norvegese sarebbe stata l'unica marina in Europa all'epoca in grado di confrontarsi con quella britannica dopo la distruzione della flotta ispano-francese nella Battaglia di Trafalgar. La marina danese-norvegese non era ad ogni modo sufficientemente preparata per alcuna operazione su vasta scala contro le forze inglesi e pertanto rimase entro i propri porti per tutta la stagione invernale. I danesi-norvegesi erano infatti maggiormente interessati a mantenere la loro neutralit\u00e0 e per questo si impegnarono col proprio esercito a Danevirke nell'eventualit\u00e0 di un attacco da parte francese, lasciando Copenaghen vulnerabile all'attacco inglese. L'attacco degli inglesi alla neutralit\u00e0 dichiarata dei danesi, port\u00f2 questi ad allearsi con Napoleone.\nLa Danimarca-Norvegia venne sconfitta e dovette cedere i territori della Norvegia al re di Svezia con il Trattato di Kiel. I possedimenti norvegesi oltremare vennero mantenuti dalla Danimarca. I norvegesi ad ogni modo obiettarono ai termini di questo trattato e un'assemblea costituzionale dichiar\u00f2 la Norvegia indipendente dalla Danimarca il 17 maggio 1814 ed elesse il principe ereditario Cristiano Federico quale re indipendente di Norvegia. A seguito di una invasione svedese, la Norvegia venne costretta ad accettare l'unione personale tra Svezia e Norvegia, ma ottenne il permesso di mantenere la propria costituzione liberale e istituzioni separate ad eccezione del ministero degli esteri che venne mantenuto a Stoccolma. L'unione venne dissolta nel 1905."}
{"id": "790880", "revid": "767487", "url": "https://it.wikipedia.org/wiki?curid=790880", "title": "Trappola d'amore (film 1994)", "text": "Trappola d'amore (\"Intersection\") \u00e8 un film del 1994 diretto da Mark Rydell, remake del film del 1970 \"L'amante\" di Claude Sautet.\nTrama.\nVincent e Sally Eastman sono marito e moglie e sono anche colleghi di lavoro nello stesso studio d'architettura. La loro coppia \u00e8 in crisi: lei, bella ma fredda, mette il lavoro al di sopra di tutto; lui \u00e8 stressato dagli impegni e dalla carriera. Vincent incontra ad un'asta una bella e nota giornalista, Olivia Marshak, ed i due si innamorano. Il nuovo rapporto d\u00e0 il colpo di grazia al suo matrimonio, ormai logoro.\nVincent informa Sally della sua nuova relazione e decide di lasciare tutto, compresa la figlia adolescente Meaghan, per inseguire il suo nuovo amore. Il fascino di Sally e soprattutto il valore della famiglia sembrano indurre Vincent ad un ripensamento, ma quando infine decide di avviare con Olivia una nuova vita, un tragico destino lo attende. Per una serie di circostanze entrambe le donne saranno convinte che Vincent avesse scelto il rapporto con ciascuna di esse.\nAccoglienza.\nIl film ha guadagnato complessivamente poco pi\u00f9 di 21 milioni di dollari, contro un budget di circa 45 milioni di dollari risultando cos\u00ec un vero e proprio flop al botteghino. Al contempo ha pure ricevuto recensioni negative da parte della critica. Il sito Rotten Tomatoes ha dato al film un punteggio del 7% basato su 28 recensioni.\nDistribuzione.\nIl film, distribuito dalla Paramount Pictures, \u00e8 stato distribuito nelle sale statunitensi a partire dal 21 gennaio del 1994."}
{"id": "790883", "revid": "1318658", "url": "https://it.wikipedia.org/wiki?curid=790883", "title": "Albert Mathiez", "text": "Biografia.\nFiglio di un albergatore che gli garant\u00ec una solida istruzione, Mathiez consegu\u00ec l'abilitazione all'insegnamento presso la prestigiosa \u00c9cole Normale Sup\u00e9rieure. Nel 1904 ottenne il dottorato in storia discutendo due tesi su \"La th\u00e9ophilanthropie\" e su \"Les origines des cultes r\u00e9volutionnaires\". I suoi primi studi furono influenzati dall'insegnamento di Alphonse Aulard, allora titolare della cattedra di Storia della Rivoluzione francese presso la Sorbona. Gi\u00e0 nelle tesi di dottorato egli dimostrava il suo interesse verso gli aspetti politici e culturali della Rivoluzione, soprattutto riguardo alla questione religiosa e alla lotta tra Stato e Chiesa.\nPass\u00f2 quindi a uno studio approfondito delle tematiche del Terrore, rimuovendo a livello storiografico la leggenda nera nata intorno al personaggio di Maximilien de Robespierre, riabilitandolo. Ci\u00f2 contribu\u00ec a creargli una cattiva fama che forse lo ostacol\u00f2 nel suo percorso accademico. \nDocente prima all'Universit\u00e0 di Besan\u00e7on, poi a Digione, fece domanda per la Sorbona, ma venne tenuto per molto tempo fuori dai giochi parigini. Fu supplente per la cattedra di Storia della Rivoluzione francese della Sorbona nel 1926 dopo il ritiro di Aulard, poi come incaricato fino al 1931. Nell'ultima parte della sua carriera si dedic\u00f2 all'approfondimento delle tematiche sociali, orientamento evidente in buona parte del suo testo fondamentale sulla Rivoluzione francese (1921\u20131927).\nIl suo contributo alla storiografia sulla Rivoluzione fu fondamentale. Nel 1908 fond\u00f2 la \"Soci\u00e9t\u00e9 des \u00e9tudes robespierristes\" (\"Societ\u00e0 di studi robespierristi\"), contribuendo alla fondazione nel 1924 degli \"Annales historiques de la R\u00e9volution francaise\", che in seguito al ritiro di Aulard divenne la rivista principale sull'argomento soppiantando \"La R\u00e9volution francaise\". Egli fu anche tra i fondatori della \"Soci\u00e9t\u00e9 d'histoire moderne\". La sua tarda preferenza per la storia sociale e le tematiche economiche rispetto a quelle politiche spian\u00f2 la strada agli studi del suo allievo e coetaneo Georges Lefebvre e dei successivi storici della Rivoluzione.\nNel 1920 Albert Mathiez, con due articoli fondamentali, \"Le bolch\u00e9visme et le jacobinisme\" e \"L\u00e9nine et Robespierre\", rilanci\u00f2 la tesi di Marx sul giacobinismo come padre del bolscevismo, analizzando i parallelismi tra la Francia dell'antico regime e la Russia zarista, tra il modello politico dei giacobini \u2013 che assunsero il potere senza elezioni \u2013 e quello dei bolscevichi, contrari al suffragio universale. Entrambi avrebbero tentato di instaurare, nei rispettivi paesi, una democrazia sociale opposta ai regimi capitalisti.\nMathiez era membro della Sezione Francese dell'Internazionale Operaia, un partito socialista marxista. In seguito alla rottura con il Partito Comunista Francese, allineatosi sulle posizioni staliniste, Mathiez mut\u00f2 parere: nella Russia dei soviet egli non vedeva pi\u00f9 lo spirito del giacobinismo, espresso dal ruolo centrale dei club politici, la cui libert\u00e0 di espressione fu garantita anche all'apice del regime del Terrore, laddove la svolta stalinista mise a tacere il dibattito politico. Georges Lefebvre conferm\u00f2 questa svolta di Mathiez in una conferenza del 1939, parlando della dittatura giacobina dell'anno II come di un espediente temporaneo, necessario per la salvezza della Francia, reo di essersi per\u00f2 estesa oltre i limiti della sua necessit\u00e0; un esempio da non seguire, con riferimento all'Unione Sovietica, di cui biasim\u00f2 il \u201csistema permanente d'assolutismo giustificato da un'ideologia\u201d.\nDurante i suoi ultimi anni, Mathiez si spost\u00f2 su posizioni di socialismo democratico ed elogi\u00f2 la socialdemocrazia, vedendo la fondazione di quest'idea nella Costituzione francese del 1793 promulgata dal governo giacobino-montagnardo.\nNel 1932 divenne titolare della cattedra di Storia moderna alla Sorbona, ma mor\u00ec improvvisamente a 58 anni, in quello stesso anno per un colpo apoplettico mentre teneva una lezione nell'aula dedicata a Jules Michelet."}
{"id": "790885", "revid": "33751", "url": "https://it.wikipedia.org/wiki?curid=790885", "title": "Stadio D. Afonso Henriques", "text": "L'Estadio D. Afonso Henriques \u00e8 uno stadio di calcio che si trova a Guimar\u00e3es, in Portogallo con una capienza di 30.000 posti.\nOltre ad ospitare le partite di campionato del Vit\u00f3ria Guimar\u00e3es, l'impianto ha ospitato le partite di Euro 2004 dell'Italia contro Danimarca, finita 0-0, e Bulgaria, vinta per 2-1 dagli \"azzurri\".\nPer la stagione 2013/2014 ospita le partite interne di Europa League del Pa\u00e7os de Ferreira."}
{"id": "790889", "revid": "3871", "url": "https://it.wikipedia.org/wiki?curid=790889", "title": "British Airports Authority", "text": ""}
{"id": "790892", "revid": "1543377", "url": "https://it.wikipedia.org/wiki?curid=790892", "title": "Germoplasma", "text": "Il germoplasma \u00e8 il materiale ereditario trasmesso alla prole mediante le cellule germinali in grado di permettere di preservare in modo diretto la biodiversit\u00e0 a livello genetico e di specie. Esso inoltre rappresenta una risorsa genetica e contribuisce in maniera indiretta all'incremento della biodiversit\u00e0.\nIl mantenimento avviene in vivo:\nGli insiemi, variatamente predisposti, puntano alla qualificazione delle produzioni vegetali con materiale certificato, ci\u00f2 per una commercializzazione del materiale di propagazione delle piante come sancito da direttive comunitarie e nazionali.\nAlcuni germoplasmi sono economicamente ininfluenti ma tecnicamente importantissimi; questi permettono di conoscere piante non pi\u00f9 coltivate da secoli, per esempio diverse variet\u00e0 di grano antico sono presenti all'Istituto di Genetica e Sperimentazione Agraria \"N. Strampelli\", di Lonigo (VI).\nLe banche del germoplasma e i parchi naturalistici concorrono alla \"Strategia nazionale per la biodiversit\u00e0\" richiesta dalla Convenzione sulla diversit\u00e0 biologica, proteggono e mantengono elevata la biodiversit\u00e0 di una data specie, studiano e migliorano le sementi destinate allo sviluppo agricolo, analizzano parassiti e malattie, raccolgono e conservano i semi delle specie endemiche rare o a rischio di estinzione, andando a costituire le riserve per reintrodurre negli habitat originali le variet\u00e0 che vanno scomparendo per cause naturali o in seguito all'intervento umano.\nIn Italia.\nIn Italia, secondo recenti studi, le specie a rischio di estinzione sono 1020 su un totale di 7634 censite (6711 specie e 2125 sottospecie).\nA Pavia il 9 febbraio 2005, viene firmato il Protocollo di intesa della rete di Banche del Germoplasma denominata RIBES, acronimo di \"Rete Italiana di Banche del germoplasma per la conservazione Ex Situ della flora spontanea italiana\".\nL'associazione, senza scopo di lucro, riunisce sul territorio italiano 18 istituzioni tra le quali figurano universit\u00e0, orti botanici, parchi nazionali, amministrazioni locali ed enti privati che si occupano della conservazione ex situ delle specie in via di estinzione."}
{"id": "790897", "revid": "247222", "url": "https://it.wikipedia.org/wiki?curid=790897", "title": "The Compact XTC", "text": "The Compact XTC \u00e8 il terzo album raccolta di singoli degli XTC, pubblicato nel 1985.\nIl disco.\nTerza compilation della band di Swindon, \u00e8 praticamente una versione in CD di \"\", con sei tracce in pi\u00f9. Non esiste una versione in vinile di questa raccolta."}
{"id": "790900", "revid": "712828", "url": "https://it.wikipedia.org/wiki?curid=790900", "title": "Ninjutsu (Naruto)", "text": ""}
{"id": "790902", "revid": "119382964", "url": "https://it.wikipedia.org/wiki?curid=790902", "title": "Primum non nocere", "text": "Primum non n\u014fc\u0113re \u00e8 una locuzione latina che significa \"per prima cosa, non nuocere\".\nSolitamente \u00e8 uno dei principi che si insegna per primo nelle facolt\u00e0 di medicina, soprattutto in relazione alla iatrogenesi, anche se \u00e8 chiaramente un brocardo applicabile quotidianamente in ogni circostanza di vita.\nCi\u00f2 significa che, nella scelta di una terapia, bisogna innanzitutto non arrecare danno al paziente e per questo, tra i trattamenti possibili, va sempre privilegiato quello che ha meno effetti collaterali."}
{"id": "790903", "revid": "254059", "url": "https://it.wikipedia.org/wiki?curid=790903", "title": "Insediamento orientale", "text": "L'insediamento orientale (\"Eystribyg\u00f0\" in norvegese antico, \"Eystribygg\u00f0\" in islandese moderno) era la pi\u00f9 grande delle due aree della Groenlandia colonizzate approssimativamente nel 984 da agricoltori nordici provenienti dall'Islanda (l'altro insediamento era l'Insediamento occidentale) che nel massimo della sua espansione fu abitato da 4000 individui. \nA dispetto del nome, l'Insediamento orientale era pi\u00f9 a sud che a est dell'altro insediamento e, come l'Insediamento occidentale, si trovava all'estremit\u00e0 sudoccidentale della Groenlandia.\nQui, nell'Eiriksfjord, si trovava la propriet\u00e0 di Erik il Rosso, chiamata Brattahl\u00ed\u00f0. \nL'insediamento orientale era il pi\u00f9 popoloso e, a quanto pare, il pi\u00f9 produttivo. Rispetto all'insediamento occidentale, in cui pi\u00f9 sviluppato l'allevamento di ovini e bovini, qui i risultati zooarcheologici hanno dimostrato una netta prevalenza dei caprini, che meglio si adattavano al tipo di suolo. La pesca e la caccia erano comunque attivit\u00e0 di sussistenza fondamentale; tra queste, era fondamentale la caccia alle balene e al tricheco, di cui si sono trovate molte ossa. Tuttavia, rimane la domanda se quest'ultimo animale veniva cacciato perch\u00e9 fonte di cibo o, pi\u00f9 probabilmente, per ottenere l'avorio delle zanne. L'avorio di tricheco era una merce di lusso che veniva esportata a prezzi altissimi e il ricavato poteva essere utilizzato per reperire le materie prime di cui la Groenlandia era scarsa: legname, prima di tutto, per costruire le navi, ma anche ferro. I Groenlandesi, in cambio di queste materie, esportavano anche pelli, pellicce e corde. "}
{"id": "790905", "revid": "125818105", "url": "https://it.wikipedia.org/wiki?curid=790905", "title": "Beat It", "text": "Beat It \u00e8 una canzone scritta e interpretata dal cantante statunitense Michael Jackson e prodotta da Jackson e Quincy Jones, pubblicata il 3 febbraio 1983 come terzo singolo dell'album \"Thriller\" (1982).\nIl 30 aprile 1983 negli Stati Uniti il brano raggiunse il primo posto nella classifica generale di \"Billboard\" rimanendoci per tre settimane consecutive. Fu il terzo di sette singoli di seguito estratti dall'album \"Thriller\" ad entrare nei primi dieci posti (record nella storia delle classifiche)\nNel 1984 \"Beat It\" vinse due Grammy Award come \"Incisione dell'anno\" e \"Miglior interpretazione vocale rock maschile\", fu inoltre nominata \"Canzone dell'anno\" insieme a \"Billie Jean\", mentre agli American Music Awards il video del brano, considerato uno spot contro la violenza delle gang e contro la droga, vinse come \"Miglior video pop/rock\" e \"Miglior video soul/rhythm and blues\".\nLa rivista \"Rolling Stone\" l'ha inserita al 344\u00ba posto della sua lista dei 500 migliori brani musicali secondo Rolling Stone.\nDescrizione.\nCaratterizzata da un arrangiamento ritmico curato da Michael Jackson e da Quincy Jones in stile hard rock, vede alla chitarra ritmica e al basso la presenza di Steve Lukather del gruppo musicale Toto, con un assolo suonato da Eddie van Halen.\nAlla batteria un altro membro dei Toto, Jeff Porcaro che in quegli anni era richiestissimo negli studi di registrazione.\nImpatto.\n\"Beat It\" fu un successo ed un esempio ben riuscito di \"crossover\", un incrocio perfetto tra il rhythm and blues dalla musica afroamericana e il rock e l'heavy metal dalla musica dei bianchi, ed ebbe il merito di introdurre sul mercato il cosiddetto \"rock nero\" (altri critici la definirono \"dance metal\"), contribuendo ad abbattere il razzismo nelle classifiche statunitensi, che ancora relegavano gli artisti neri alle sole classifiche R&amp;B, blues e hip hop, mentre solo gli artisti bianchi entravano in quelle rock, nonostante i pionieri del genere fossero stati musicisti afroamericani quali Chuck Berry e Little Richard. \"Beat It\" entr\u00f2 addirittura alla posizione numero uno delle classifiche rock statunitensi. Riguardo alla composizione il cantante raccont\u00f2:\nJackson era cos\u00ec riuscito a creare una canzone in stile hard rock, grazie al contributo di Steve Lukather e di Eddie van Halen.\nSuccesso commerciale.\nCome il singolo precedente, \"Billie Jean\", la canzone raggiunse rapidamente i primi posti delle classifiche mondiali toccando la vetta della classifica generale di \"Billboard\".\nGrazie a \"Beat It\" Jackson ebbe un potente impatto sul mercato del \"rock bianco\".\nIl singolo divenne uno dei pi\u00f9 venduti di sempre con oltre 8 milioni di copie a livello mondiale. Nel 1989 la RIAA lo certific\u00f2 il Disco di platino. Nel 2009 lo stesso ente gli confer\u00ec un ulteriore Disco d'oro. Nel 2018 lo certific\u00f2 4 volte Disco di platino per vendite oltre i 4 milioni di unit\u00e0 negli Stati Uniti.\nVideo.\nIl videoclip di \"Beat It\", diretto da Bob Giraldi, si apre in una sala da biliardo dalla quale escono i leader di due gang rivali, che si fronteggiano, coltelli alla mano, assieme ai membri delle loro bande. Jackson fa il suo ingresso e guida le due gang ad un ballo a suon di musica.\nUna parte della clip \u00e8 ispirata alla \"rumbla\" nel magazzino di \"West Side Story\".\nIl videoclip fu trasmesso per primo dal programma \"World Premi\u00e8re\" sul canale MTV. Fu anche il primo video mostrato nella esordiente trasmissione di video musicali della NBC \"Friday Night Video\".\nNel 2017, 34 anni dopo, la celebre giacca rossa utilizzata da Jackson fu venduta all\u2019asta per 108.000 dollari.\nPromozione.\nJackson interpret\u00f2 il brano dal vivo per la prima volta nel 1984 durante il \"Victory Tour\" dei Jacksons, coi fratelli che lo accompagnavano anche nei cori. In questa prima versione dal vivo la coreografia del video veniva solo accennata. Durante una tappa del tour, Eddie Van Halen fece una speciale comparsa sul palco accompagnando Jackson con la chitarra nel suo famoso assolo. Jackson inser\u00ec questo brano in tutti i suoi tour mondiali da solista a venire, ovvero il \"Bad World Tour\" (1987-'89), il \"Dangerous World Tour\" (1992-'93) e lHIStory World Tour\" (1996-'97). Dal \"Bad Tour\" in poi l'interpretazione di \"Beat It\" cominci\u00f2 sempre con la popstar posizionata in cima ad una gru idraulica modello \"cherry picker\". Dallo stesso tour in poi, Jackson inser\u00ec la coreografia nel mezzo della canzone e un finale in cui il brano si interrompeva pi\u00f9 volte per poi riprendere. La traccia fu eseguita anche nei due concerti-evento per celebrare i suoi 30 anni di carriera solista ' il 7 e il 10 settembre 2001 a New York, con l'accompagnamento alla chitarra di Slash, anche nell'assolo originariamente di Eddie Van Halen.\nL'ultima interpretazione risale al giugno 2009, durante le prove per i concerti \"This Is It\", che per\u00f2 non ebbero mai luogo a causa della prematura scomparsa del cantante. Le immagini delle prove furono inserite nel documentario \"Michael Jackson's This Is It\".\nClassifiche.\nDopo il decesso di Michael Jackson, avvenuto il 25 giugno 2009, i suoi album e singoli incrementarono esponenzialmente le vendite cosicch\u00e9 anche \"Beat It\" rientr\u00f2 alle prime posizioni nelle classifiche di tutto il mondo:\nBeat It 2008 con Fergie.\nNel 2008 usc\u00ec \"Thriller 25\", una riedizione dell'album originale con l'aggiunta di alcuni remix, uscita per celebrare i 25 anni dalla pubblicazione. \nJackson collabor\u00f2 per questo lavoro col cantante fondatore dei Black Eyed Peas, Will.i.am. Quest'ultimo, tra i vari pezzi, remix\u00f2 anche \"Beat It\" insieme alla cantante Fergie, allora anche lei membro del gruppo musicale, creando un duetto \"virtuale\" tra la cantante e Jackson.\nLa canzone fu intitolata \"Beat It 2008\" e pubblicata come singolo a fine anno solo in alcuni paesi.\nAlla sua uscita nel 2008, la canzone raggiunse, tra le altre, la posizione numero 26 in Svizzera, entr\u00f2 tra le prime 50 in Svezia e conquist\u00f2 la 65 in Austria.\nVersioni di altri artisti.\nVersione dei Fall Out Boy.\nNel 2008 il gruppo rock statunitense Fall Out Boy realizz\u00f2 una sua versione del brano allo stesso scopo di celebrare i 25 anni dall'uscita dell'album \"Thriller\".\nIl singolo fu distribuito digitalmente il 25 marzo 2008 dalla Island Records come unico singolo estratto dal primo album dal vivo della band, \"Live in Phoenix\" (2008).\nLa canzone presenta un assolo di chitarra di John Mayer, che sostituisce quello eseguito originariamente da Eddie Van Halen.\nNegli Stati Uniti la canzone raggiunse la posizione numero 19 della classifica generale di \"Billboard\" e la 21 della defunta classifica pop. Raggiunse inoltre la numero 8 in Canada, la 13 in Australia e la 14 in Nuova Zelanda.\nDa allora, la band l'ha regolarmente inserita nella scaletta dei suoi spettacoli dal vivo.\nIl video.\nIl videoclip musicale dei Fall Out Boy fu diretto da Shane Drake in omaggio a Jackson. Presenta infatti numerose citazioni e rimandi ai video della popstar e alcuni cammei, tra cui una lezione di karate/danza insegnata da Tony Hale, e la presenza degli attori Donald Faison e Joel David Moore vestiti come Michael Jackson\nIl video in seguito ricevette una nomination agli \"MTV Video Music Awards 2008\" come \"Miglior video rock\"."}
{"id": "790912", "revid": "2039709", "url": "https://it.wikipedia.org/wiki?curid=790912", "title": "Cromosoma Y", "text": "Il cromosoma Y \u00e8 uno dei due cromosomi umani determinanti il sesso (l'altro cromosoma sessuale \u00e8 il cromosoma X). I cromosomi sessuali sono una delle 23 coppie di cromosomi omologhi umani. Ci si riferisce a X e Y come \"cromosomi sessuali\" o \"eterosomi\", per distinguerli dagli altri 44, definiti \"autosomi\", che sono presenti sia negli individui di sesso maschile che in quelli di sesso femminile. Numerose altre specie viventi (in particolare i Mammiferi) presentano un sistema di cromosomi sessuali del tutto simile.\nIl cromosoma Y conta circa 65 milioni di paia di basi e rappresenta pi\u00f9 del 2% del DNA aploide maschile. \u00c8 approssimativamente lungo un terzo del cromosoma X, quindi la maggior parte dei geni presenti sull'X non ha il proprio corrispondente sul cromosoma Y. Si stima infatti che il cromosoma Y contenga 90 geni (contro i 1100-1200 del cromosoma X), molti dei quali localizzati nella MSY, la regione maschio-specifica dell'Y. Finora in tale regione sono state individuate 156 unit\u00e0 trascrizionali, tra le quali 78 codificanti e 78 non codificanti; tra le sequenze codificanti ne sono state annotate 60, appartenenti a 9 famiglie geniche (ad es. la famiglia delle globine), e 18 geni in copia singola. Il totale delle proteine prodotte \u00e8 pari a 32.\nIl cromosoma Y \u00e8 un piccolo cromosoma acrocentrico, senza satelliti. La parte distale del braccio lungo, e quindi la maggior parte del DNA del cromosoma Y, \u00e8 costituita da eterocromatina. L'eterocromatina non \u00e8 codificante, quindi la sua variabilit\u00e0 in dimensioni da individuo a individuo non comporta evidenti effetti dannosi. Anche in altri Mammiferi il cromosoma Y \u00e8 quello pi\u00f9 povero di geni.\nVenne denominato Y poich\u00e9 durante la meiosi i due bracci piccoli (p) apparivano come un unico braccio, assumendo appunto la forma di una Y.\nStruttura e funzioni principali.\nLe cellule umane (eccetto cellule anucleate come gli eritrociti) presentano una coppia di cromosomi sessuali: XX nelle femmine, XY nei maschi. Pertanto si parla, rispettivamente, di omozigoti (gameti contenenti l'X) e di emizigoti (gameti X e Y). Sull'Y \u00e8 localizzato SRY (\"Regione determinante il Sesso sul cromosoma Y\"), tale gene sintetizza una proteina implicata nella determinazione primaria del sesso (cio\u00e8 la determinazione del tipo di gameti prodotti dall'individuo e degli organi che li fabbricano): SRY (da notare che il gene SRY e la proteina SRY sono due cose diverse) la quale agisce da inibitore sul fattore antitesticolare prodotto dal gene DAX1 presente sul cromosoma X. Perci\u00f2 nel maschio la proteina SRY sopprime l'inibitore della mascolinit\u00e0 codificato da DAX1, mentre nella femmina, dove la proteina SRY non \u00e8 presente, DAX1 pu\u00f2 agire inibendo la mascolinit\u00e0.\nPer quanto riguarda la determinazione secondaria del sesso, ossia le manifestazioni fenotipiche della mascolinit\u00e0 o della femminilit\u00e0, i responsabili sono alcuni geni distribuiti sugli autosomi e sul cromosoma X, i quali controllano l'azione di ormoni quali il testosterone e gli estrogeni.\nOltre a \"SRY\", altri geni sono coinvolti nella determinazione sessuale maschile. Essi sono situati sia sul cromosoma X (ad es. \"SOX3\") che sugli autosomi (ad es. \"SOX9\", importante per lo sviluppo della gonade in testicolo). \"SRY\" \u00e8 quindi fondamentale, ma agisce all'interno di una rete di interazioni geniche, costituita da geni che lo controllano (ad es. \"DAX1\", sull'X) e da geni che esso attiva (ad es. il gene codificante l'ormone antimulleriano). Sul cromosoma Y inoltre sono presenti molteplici geni responsabili della spermatogenesi.\nI geni presenti nella regione eucromatica dell'Y costituiscono l'1% del genoma umano. L'eucromatina del cromosoma Y comprende 3 classi di sequenze:\n\u00c8 da notare che l'uomo possiede pi\u00f9 geni della donna. Infatti, sebbene quest'ultima presenti due copie dell'X (i quali contengono comunque la stessa sequenza di codifiche del singolo X del genoma maschile), ed esso abbia un contenuto genico maggiore dell'Y, la donna non possiede quei geni che risultano localizzati esclusivamente sull'Y, che sono appunto maschio-specifici.\nIl cromosoma Y, pur essendo considerato omologo di X, non \u00e8 in grado di effettuare crossing over con esso durante la meiosi, eccetto che per piccole aree denominate \u201cregioni pseudoautosomiche\u201d (PAR), situate a livello dei telomeri di entrambi i cromosomi.\nInsieme, le PAR costituiscono il 5% della lunghezza totale del cromosoma e recano pi\u00f9 della met\u00e0 dei geni mappati sull'Y.\nEsistono altri geni in comune tra X e Y, localizzati sul braccio lungo nei pressi del centromero, ma non possono essere definiti alleli omologhi perch\u00e9 la loro similarit\u00e0 \u00e8 inferiore al 99%, e inoltre non si pu\u00f2 affermare che siano appartenenti allo stesso locus dato che le mappe genetiche di X e Y sono differenti. La nomenclatura dell'Y \u00e8 infatti diversa rispetto a quella della citogenetica classica. Partendo dall'estremit\u00e0 del braccio corto le regioni dell'Y umano sono le seguenti: PAR1 \u2013 1 \u2013 2 \u2013 3 \u2013 4 \u2013 5 \u2013 6 \u2013 7 \u2013 PAR2.\nLa regione mediana del cromosoma Y \u00e8 detta porzione maschio-specifica (MSY, \"male specific portion of Y\") mentre la porzione intermedia del cromosoma X \u00e8 nota come porzione non-pseudoautosomica dell'X (NPX, \"non-pseudoautosomal portion X\"). Queste due regioni non subiscono ricombinazioni durante la meiosi dato che non contengono alleli corrispondenti.\nPertanto i cromosomi sessuali hanno una certa difficolt\u00e0 nel riconoscersi, appaiarsi ed effettuare segregazione durante la meiosi maschile.\nI geni localizzati sui cromosomi X e Y non sono esclusivamente coinvolti nella determinazione del sesso e dei caratteri sessuali. I geni presenti sul cromosoma X che non hanno l'equivalente sul cromosoma Y sono detti \"X-linked\"; viceversa, quelli situati unicamente sull'Y sono chiamati \"Y-linked\".\nConversione genica.\n\u00c8 stato osservato che il meccanismo che ha condotto l'Y a divenire cos\u00ec come lo conosciamo oggi \u00e8 anche causa della sua vulnerabilit\u00e0. Infatti \u00e8 noto che la ricombinazione tra cromosomi omologhi ha una funzione riparativa, poich\u00e9 permette di correggere delle mutazioni. La MSY quindi, in assenza di tale meccanismo riparativo, rischiava di perdere quelle informazioni genetiche preservate proprio dalla mancata ricombinazione con l'omologo X.\nL'Y ancestrale conteneva 1500-2000 geni, mentre al momento ne sono noti una novantina. Oltre ad aver subito delezioni che hanno portato al suo progressivo accorciamento, il cromosoma Y possedeva anche molte regioni inattive, che vennero definite \u201dDNA spazzatura\u201d. Si presumeva quindi che il cromosoma Y fosse destinato a proseguire nel suo decadimento fino ad estinguersi.\nNel 2003, i ricercatori del Massachusetts Institute of Technology hanno scoperto un processo che rallenta il ritmo di accorciamento e degenerazione del cromosoma Y: l'Y umano \u00e8 in grado di ricombinare con se stesso attraverso le proprie sequenze palindrome. Questo tipo di ricombinazione \u00e8 chiamato \"conversione genica\" o \"perdita ricombinazionale dell'eterozigosi\".\nLa regione MSY \u00e8 infatti caratterizzata da un'enorme quantit\u00e0 di sequenze ripetute, che ne hanno reso difficoltoso l'assemblaggio durante i lavori al Progetto Genoma Umano. Tali ripetizioni non sono testa-coda ma costituiscono dei palindromi, ovvero due ripetizioni invertite separate da un breve spaziatore. Dunque i geni testicolo-specifici sono in copie multiple sull'Y; ad es. DAZ \u00e8 in 2 copie speculari (palindromi) presenti 2 volte sul cromosoma, per un totale di 4 copie. \u00c8 interessante notare che l'omologia di sequenza dei palindromi \u00e8 del 99.9-99.99%, superiore alla similarit\u00e0 degli alleli (99% per definizione). Pertanto si pu\u00f2 affermare che le sequenze speculari della MSY si evolvono insieme comportandosi come degli alleli, ed effettuando crossing over intracromosomico compensano la mancata ricombinazione con il cromosoma X. In questo consiste il processo di conversione genica.\nDunque nel caso dell'Y le sequenze palindrome non costituiscono DNA spazzatura, ma contengono geni funzionanti e fondamentali per la fertilit\u00e0 maschile.\nOrigine ed evoluzione.\n\u00c8 noto che molti Vertebrati non possiedono cromosomi sessuali, e la determinazione del sesso \u00e8 dovuta a fattori ambientali o di sviluppo. Per esempio, alcuni Rettili (distanti antenati dei Mammiferi) manifestano uno dei due sessi a seconda della temperatura di incubazione delle uova.\nAnalogamente, milioni di anni fa i progenitori dei Mammiferi erano soggetti ad una determinazione sessuale di tipo ambientale, regolata dalla temperatura durante lo sviluppo embrionale. Pertanto X e Y costituivano una normale coppia di autosomi omologhi. La loro storia diverge 300 milioni di anni fa, quando una mutazione diede origine a un allele che conferiva un enorme vantaggio riproduttivo all'individuo in suo possesso, poich\u00e9 determinava il sesso indipendentemente dalla temperatura. L'aumento della fitness era infatti dovuto al mantenimento di un rapporto tra i sessi ben definito (50:50) anche in condizioni ambientali mutevoli, che altrimenti avrebbero portato a un incremento sproporzionato del numero di femmine o di maschi nella popolazione, riducendo il tasso di riproduzione. Inoltre elevati sbalzi di temperatura potevano addirittura determinare il mancato sviluppo embrionale.\nLa selezione naturale ha poi garantito la preservazione di tale vantaggio, sfavorendo tutte le mutazioni a carico di \"SRY\", l'elemento cruciale per la determinazione sessuale di tipo genetico. A tale scopo, durante l'evoluzione \u00e8 sorta la cosiddetta \u201cregione non ricombinante sull'Y\u201d (NRY), che comprende \"SRY\" e altri geni nelle sue vicinanze. Con la riduzione del tasso di ricombinazione, tali geni hanno mantenuto le proprie caratteristiche nel tempo, e contemporaneamente la coppia ancestrale di autosomi si \u00e8 sempre pi\u00f9 diversificata fino a costituire gli attuali cromosomi sessuali X e Y. Ovviamente doveva essere garantito il loro appaiamento in meiosi, quindi era necessario che alcune regioni continuassero ad effettuare crossing over: \u00e8 questo il ruolo delle PAR.\nDurante l'evoluzione il crossing over tra X e Y \u00e8 stato soppresso in cinque momenti diversi, ognuno dei quali ha coinvolto un differente segmento del cromosoma Y. L'ultimo di tali eventi \u00e8 avvenuto 30 milioni di anni fa, ovvero 5 milioni di anni prima che la specie umana divergesse dalle Scimmie del Vecchio Mondo (es. Macaca mulatta). Recenti scoperte hanno dimostrato che, negli ultimi 25 milioni di anni, la perdita dei geni a livello della MSY umana ha coinvolto solo il segmento pi\u00f9 \u201cgiovane\u201d (strato 5), che comprende il 3% della MSY; pertanto gli strati pi\u00f9 antichi (1-4), dove risiede il 97% del materiale genetico maschio-specifico, dovrebbero essere strettamente conservati tra i due gruppi di Primati. Attualmente la MSY umana comprende solo il 3% del materiale genetico degli autosomi ancestrali.\nAltri dati risalgono a 30-50 milioni di anni fa, quando eventi di traslocazione portarono al recupero di geni dall'X da parte dell'Y, compresi in una regione non ricombinante. Ci\u00f2 ha determinato la separazione degli Ominidi dal resto delle scimmie antropomorfe. Tali geni si trovano attualmente nella regione X-transposta specifica della MSY umana.\nTale teoria (che possiamo definire \"teoria dello sgretolamento\") si basa sul fatto che nel corso degli ultimi 300 milioni di anni il cromosoma maschile Y si \u00e8 evoluto rimpicciolendosi e perdendo centinaia di geni che invece il suo omologo al femminile ha mantenuto, tant'\u00e8 che oggi il cromosoma Y umano conserva solo 19 degli oltre 600 geni che condivideva una volta con il suo partner ancestrale.\nIpoteticamente, una volta rimasto sul cromosoma Y il solo gene \"SRY\", tale gene potrebbe essere traslocato sul cromosoma X (o su un autosoma), che diventerebbe il nuovo cromosoma determinante il sesso, e sarebbe cos\u00ec \"riavviato\" il processo evolutivo. Questo avvenimento si \u00e8 gi\u00e0 verificato in due specie di arvicole: in \"Ellobius tancrei\" entrambi i sessi hanno un solo cromosoma sessuale (X), mentre in \"Ellobious lutescens\" sia il maschio che la femmina possiedono due X.\nTuttavia l'idea dell'estinzione del cromosoma Y causata dall'accumulo di mutazioni nonsenso sembra un'ipotesi da scartare, poich\u00e9 il meccanismo di conversione genica garantisce efficienza nella conservazione dell'integrit\u00e0 dei geni del cromosoma Y umano. A dimostrazione di ci\u00f2, recenti scoperte hanno messo in luce che il rapido decadimento iniziale dei geni ancestrali sull'Y \u00e8 rallentato, raggiungendo un livello stabile nel tempo. \u00c8 stato infatti confrontato il cromosoma Y dell'uomo con quello di due lontani antenati: il \"Macacus Rhesus\", la cui linea evolutiva si \u00e8 separata dalla nostra circa 25 milioni di anni fa, e lo scimpanz\u00e9 (\"Pan paniscus\"), da cui ci siamo separati evolutivamente solo 6 milioni di anni fa.\nAnalizzando la sequenza del cromosoma Y del macaco, i ricercatori hanno osservato che esso si \u00e8 mantenuto intatto nel corso di questi ultimi 25 milioni di anni, perdendo un solo gene. In base a tale studio si \u00e8 giunti alla conclusione che agli inizi il cromosoma Y stava subendo una rapida degenerazione e perdita dei suoi geni, in seguito per\u00f2 si \u00e8 stabilizzato. Non essendoci stata alcuna perdita di geni nel cromosoma Y del macaco e una sola perdita in quello umano, \u00e8 ipotizzabile che in futuro non accadr\u00e0 nulla al cromosoma Y.\nAberrazioni cromosomiche.\nNessun gene vitale risiede sul cromosoma Y, dal momento che il 50% degli esseri umani (ossia gli individui femminili della specie \"Homo sapiens\") non lo posseggono. L'unica malattia ben definita dovuta a un difetto nel cromosoma Y \u00e8 la deficienza dello sviluppo testicolare, causata da delezione o mutazione inattivante della regione che comprende \"SRY\". La manifestazione di ci\u00f2 \u00e8 la discrepanza tra sesso genotipico e sesso fenotipico, nota come \u201csex reversal\u201d, ovvero inversione del sesso. Infatti un soggetto con cariotipo 46,XY, non possedendo il gene \"SRY\" funzionale, risulta fenotipicamente una femmina (ovviamente sterile, per mancanza del secondo X), cos\u00ec come un individuo 46,XX \u00e8 fenotipicamente maschio se \"SRY\" si \u00e8 trasferito sull'X per effetto del crossing over nella meiosi paterna. La frequenza di quest'ultima patologia \u00e8 di 1:2000 nati, corrispondente alla frequenza di traslocazione di \"SRY\" da Y a X durante il crossing over a livello della PAR1, regione dell'Y confinante con il gene \"SRY\". Se invece l'errore meiotico \u00e8 avvenuto durante le prime divisioni embrionali, i maschi 46,XX possono risultare dei mosaici con cariotipo 46,XX/46,XY.\nAltre patologie cromosomiche sono dovute ad una anormalit\u00e0 numerica (aneuploidia) dei cromosomi Y:\nEsistono anche aberrazioni a carico della struttura dell'Y: delezioni, anelli, isocromosomi, inversioni, traslocazioni.\nRiguardo alle delezioni, se il frammento perduto \u00e8 molto piccolo si parla di microdelezioni. La microdelezione pu\u00f2 sfuggire all'osservazione citogenetica, poich\u00e9 non \u00e8 visibile con un semplice allestimento del cariotipo. Per individuare tali mutazioni \u00e8 richiesta infatti la metodica dell'ibridazione fluorescente in situ (FISH), che si basa sull'uso di sonde di DNA marcate; se il frammento complementare alla sonda \u00e8 assente sul cromosoma, non sar\u00e0 visibile il segnale fluorescente, e si potr\u00e0 quindi affermare di essere in presenza di una microdelezione.\nMicrodelezioni a carico della regione MSY possono coinvolgere geni responsabili della spermatogenesi, causando quindi oligospermia (carenza di spermatozoi) e azoospermia (assenza di spermatozoi). Pertanto le microdelezioni del cromosoma Y sono la causa genetica pi\u00f9 frequente di infertilit\u00e0 maschile, e la loro alta incidenza \u00e8 legata proprio alla peculiare struttura dell'Y."}
{"id": "790916", "revid": "712828", "url": "https://it.wikipedia.org/wiki?curid=790916", "title": "Genjutsu", "text": ""}
{"id": "790918", "revid": "51127", "url": "https://it.wikipedia.org/wiki?curid=790918", "title": "Lingua thai", "text": ""}
{"id": "790923", "revid": "3115", "url": "https://it.wikipedia.org/wiki?curid=790923", "title": "Duchi di Guascogna", "text": "La Guascogna faceva parte del regno Visigoto con capitale Tolosa, che dopo la battaglia di Vouill\u00e9, del 507, fu conquistato dai Merovingi e fece parte del regno d'Aquitania, che veniva aggregato sia al regno di Neustria che a quello d'Austrasia. \nL'Aquitania veniva governata da duchi in nome dei re dei Franchi, sia d'Austrasia che di Neustria. Ma alla fine del VII secolo, la Guascogna cominci\u00f2 ad essere considerato un ducato autonomo, dapprima unito all'Aquitania e poi indipendente.\nElenco dei duchi d'Aquitania.\nCon Eleonora il ducato di Guascogna segu\u00ec la sorte del ducato d'Aquitania."}
{"id": "790932", "revid": "104265", "url": "https://it.wikipedia.org/wiki?curid=790932", "title": "Insediamento occidentale", "text": "L'insediamento occidentale (\"Vestribyg\u00f0\" in norvegese antico) era la pi\u00f9 piccola delle due aree della Groenlandia colonizzate verso l'anno 1000 da agricoltori nordici provenienti dall'Islanda (l'altro insediamento era l'Insediamento Orientale) che al massimo della sua espansione fu abitato da 1000 individui. L'insediamento nordico scomparve nella met\u00e0 del XIV secolo. \nA dispetto del nome l'Insediamento Occidentale era pi\u00f9 a nord che a ovest dell'altro insediamento e, come l'Insediamento Orientale, si trovava nella costa sudoccidentale della Groenlandia. \nGUS - Nuuk.\nNel 1990, a 80 km da Nuuk, venne ritrovata un'antica fattoria di et\u00e0 norrena sotto la sabbia di un fiume. Questo sito venne chiamato G\u00e5rden Under Sandet (dal danese, \"la fattoria sotto la sabbia\"), da cui deriva l'acronimo Gus. Il banco fluviale ricopriva i resti della fattoria, ritrovati a una profondit\u00e0 di 1,5 metri. Questa particolare condizione permise alla struttura lignea di preservarsi. \nL'edificio pi\u00f9 antico risale a un periodo compreso tra il 1000 e il 1050. Consiste di una casa a tre navate lunga, all'interno, 12 metri e larga 5 metri. Le pareti erano alte 1,9 metri ed erano costruite interamente di blocchi di torba (in modo simile alle case di torba islandesi). Il tetto era fatto di legno e di torba ed era sostenuto da due colonne che separavano l'edificio in tre navate. Nello spazio centrale vi era un focolare molto largo e alle pareti si trovavano banchine di legno larghe 1,5 metri. Nell'area nord, immediatamente dietro la porta d'ingresso, si situa una cucina. \nNel sito sono stati rinvenuti alcuni oggetti che farebbero presumere contatti con la cultura Dorset. "}
{"id": "790940", "revid": "729019", "url": "https://it.wikipedia.org/wiki?curid=790940", "title": "Strada statale 230 di Massazza", "text": "La ex strada statale 230 di Massazza (SS 230), ora strada provinciale 230 di Massazza (SP 230), \u00e8 una strada provinciale italiana.\nPercorso.\nHa inizio a Biella e si snoda verso sud su un tipico percorso di pianura, toccando i comuni di Benna e Massazza; dopo pochi chilometri interseca l'autostrada A4 in corrispondenza del casello di Carisio (localit\u00e0 Crocicchio) e prosegue attraversando Formigliana, Busonengo, Collobiano e Quinto Vercellese. Infine, oltrepassato Caresanablot, si arriva a Vercelli.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte che ha poi provveduto all'immediato trasferimento del tratto Biella-ex SS 232 alla Provincia di Biella; il restante tratto venne classificato come strada regionale con la denominazione di strada regionale 230 di Massazza (SR 230) ed affidato all'ARES (Agenzia Regionale Strade).\nA seguito del D.R. 9-5791 del 27 aprile 2007 della Regione Piemonte, dal 1\u00ba gennaio 2008 il tratto regionale venne infine riclassificato come provinciale e consegnato alla Provincia di Biella e alla Provincia di Vercelli per le tratte territorialmente competenti.\nLocalmente questa strada \u00e8 pi\u00f9 conosciuta con la denominazione non ufficiale di strada Trossi in onore di Carlo Felice Trossi, pilota automobilistico biellese."}
{"id": "790949", "revid": "767487", "url": "https://it.wikipedia.org/wiki?curid=790949", "title": "Mario Magnozzi", "text": "Biografia.\nNacque a Livorno il 20 marzo 1902, alle ore 14:30. Per un errore dell'anagrafe, nel suo certificato di nascita fu registrato come \"di sesso femminino\". L'equivoco dur\u00f2 per anni, tanto che fu erroneamente riportato, sempre sul certificato di nascita, il matrimonio di Magnozzi con tale Dino Ricci, avvenuto, secondo l'anagrafe livornese, il 15 novembre 1926; questo dato fu poi cancellato.\nCaratteristiche tecniche.\nEra dotato di grande dinamismo e resistenza fisica.\nCarriera.\nGiocatore.\nCresciuto nelle giovanili del Livorno, Magnozzi debutt\u00f2 nella massima serie (allora denominata Prima Categoria) nella stagione 1919-20, trascinando con le sue reti decisive la squadra toscana alla vittoria del \"Torneo del Sud\" (vinto battendo la Fortitudo Roma per 3-2) e alla qualificazione alla finalissima contro i vincitori del \"Torneo del Nord\" dell'Inter.\nI nerazzurri erano favoriti ma il Livorno inizi\u00f2 bene la partita e Magnozzi sfior\u00f2 la rete del vantaggio livornese fallendo un rigore. Ben presto per\u00f2 la classe dei giocatori nerazzurri emerse e, approfittando dell'infortunio del giocatore livornese Innocenti I (Athos, il fratello pi\u00f9 grande dei tre Innocenti, Gontrano, il II, e Gastone, il III) che lasci\u00f2 i toscani in 10 (allora non erano permesse le sostituzioni) l'Inter chiuse il primo tempo in vantaggio per 3-0. I livornesi riaprirono la gara segnando due reti con Magnozzi, ma non riuscirono a pareggiare e dovettero dire addio allo scudetto.\nNella stagione successiva Magnozzi gioc\u00f2 un altro buon campionato e il Livorno sfior\u00f2 l'accesso alla finalissima scudetto perdendo la finale del Torneo del Sud contro il Pisa. A partire dal 1921-22 il Livorno venne spostato dalla Lega Sud alla Lega Nord e cos\u00ec Magnozzi ebbe maggior visibilit\u00e0 e pi\u00f9 possibilit\u00e0 di essere convocato in Nazionale (dato che la Lega Nord era un campionato di tasso tecnico pi\u00f9 elevato di quello della Lega Sud tanto che tutti i giocatori della Nazionale di quel periodo giocavano in Lega Nord). Cosa che avvenne nel 1924, anno in cui venne convocato per la prima volta in nazionale. Debutt\u00f2 il 25 maggio nella partita valevole per le Olimpiadi del 1924 contro la Spagna. Disput\u00f2 tre partite in quelle olimpiadi e l'Italia venne eliminata ai quarti.\nNella stagione 1924-25 vinse la classifica cannonieri e nel 1928 vinse il bronzo alle Olimpiadi. In quel torneo segn\u00f2 4 reti. Nel 1930 venne acquistato dal Milan dove rest\u00f2 fino al 1933, anno in cui venne ceduto di nuovo al Livorno. Rest\u00f2 nella squadra toscana fino al 1936, anno del suo ritiro.\nNel 1928, dal 23 luglio al 13 settembre, partecip\u00f2 con la squadra del Brescia, a una tourn\u00e9e in terra americana. Salpati dal porto di Genova sul transatlantico \"Duilio\", raggiunsero New York dopo dieci giorni di navigazione; negli Stati Uniti giocarono nove incontri, Mario ne disput\u00f2 sei, conditi da quattro reti realizzate. Rientrarono dalla tourn\u00e9e il 13 settembre sul transatlantico \"Mauritania\".\nNel 1929, dal 25 luglio al 14 settembre, prese parte alla tourn\u00e9e del Bologna in Sud America, contro le pi\u00f9 forti squadre di Argentina e Brasile e contro la Nazionale di calcio dell'Uruguay. Proprio contro quest'ultima, che schierava campioni olimpici del 1924 e 1928 (Mazali, Arrem\u00f3n e Borjas), e futuri campioni del mondo del 1930 (Tejera e Anselmo), il Bologna e Magnozzi realizzarono l'impresa: i rossoblu vinsero per 0-1, con rete del campione livornese, su passaggio di Schiavio, al 47\u00ba minuto. Magnozzi disput\u00f2 14 partite su 15 di quella tourn\u00e9e e realizz\u00f2 4 reti.\nAllenatore.\nIntraprese poi la carriera di allenatore, guidando tra le altre Livorno, Rieti, Alfa Romeo, Milan, Lecce, Catania e .\nDopo la morte gli \u00e8 stato intitolato uno dei principali impianti sportivi di Livorno, lo \"Stadio Magnozzi\", situato nel quartiere Sorgenti, che ospita le gare interne della Pro Livorno Sorgenti, militante in Serie D."}
{"id": "790951", "revid": "88740", "url": "https://it.wikipedia.org/wiki?curid=790951", "title": "Asburgo d'Austria", "text": "Con Asburgo d'Austria si intende il ramo della dinastia degli Asburgo, distinto dal ramo spagnolo, che regnarono in Austria come Arciduchi. Il ramo austriaco della dinastia si cre\u00f2 con l'abdicazione di Carlo V nel 1556 che sanciva la suddivisione delle terre asburgiche tra i due eredi dell'Imperatore: a Ferdinando, suo fratello minore, venne concesso il governo sull'Austria (in forza del Trattato di Worms del 1521) e la successione al trono imperiale (in forza dell'elezione del 1531), mentre al figlio Filippo vennero concessi i territori di Spagna, Paesi Bassi, Italia meridionale, e colonie Americane. Ferdinando I riprese le riforme burocratiche del nonno Massimiliano I e riorganizz\u00f2 con fermezza tutti i territori sotto il suo dominio.\nImperatori del Sacro romano Impero.\nDopo la morte di Carlo V nel 1558, il titolo imperiale pass\u00f2 a Ferdinando I. Il titolo di Imperatore del Sacro Romano Impero, acquisito nel 1558 da Ferdinando I, rimase al ramo austriaco della famiglia, che data la sua potenza e influenza sui principi tedeschi, riusc\u00ec a tenerlo fino alla morte di Carlo VI, ultimo maschio della famiglia. Dopo la perdita del titolo imperiale, Francesco Stefano di Lorena, lo riprese; da lui pass\u00f2 ai figli maschi della dinastia austriaca degli Asburgo-Lorena.\nContro turchi e protestanti.\nGli Asburgo d'Austria furono costretti anche ad affrontare le invasioni dei turchi, che stavano mettendo in ginocchio i \"Balcani\", i quali avevano invaso l'Ungheria (della quale Ferdinando era l'erede); questi, nel giro di un decennio si trovavano alle porte di Vienna (assediata per la prima volta dai turchi nel 1529). Dal XVI secolo in poi, quasi tutti i membri della famiglia, si ritrovarono a combattere i turchi. A Ferdinando I succedettero Massimiliano II e Rodolfo II; quest'ultimo spost\u00f2 la corte reale e il centro del potere da Vienna a Praga. Succedette a Rodolfo II Mattia, che gi\u00e0 prima della morte di questi, lo aveva sconfitto e gli aveva tolto il potere, lasciandogli molto formalmente il titolo imperiale. Dopo la nomina ad imperatore, Mattia tent\u00f2 di togliere quei privilegi che un decennio prima, Rodolfo aveva concesso ai nobili boemi; ma la reazione fu lo scoppio della guerra dei Trent'anni, conseguenza della defenestrazione di Praga. La guerra dei Trent'anni fu combattuta su pi\u00f9 fronti e a pi\u00f9 riprese da Austria, Francia, Paesi Bassi, Inghilterra, Danimarca, Svezia, Polonia e dai vari stati tedeschi \"cattolici e protestanti\". Questa guerra religiosa, fu un pretesto per gli Asburgo, di dominare l'Europa; ma i piani asburgici fallirono dopo una serie di sconfitte contro i paesi protestanti, che terminarono con la Pace di Westfalia del 1648. La perdita della guerra segn\u00f2 l'inizio del declino asburgico.\nDopo la sanguinosa guerra dei Trent'anni incombeva l'invasione turca che avrebbe dovuto fronteggiare Leopoldo I, grande condottiero e militare. Dal 1663 inizi\u00f2 una grande e massiccia offensiva dei turchi, che miravano ai possedimenti asburgici. All'inizio l'esercito imperiale si trov\u00f2 favorito, ma poi in seguito ad una rivolta di nobili ungheresi, cominci\u00f2 a ritirarsi verso la capitale; finch\u00e9 il re polacco non soccorse gli austriaci, e sconfisse i turchi sotto le porte di Vienna. La definitiva sconfitta venne inflitta ai turchi sul fiume Tibisco, dal principe Eugenio di Savoia. La pace di Carlowitz del 1699 riport\u00f2 tutti i domini ungheresi e balcanici alla Casa d'Austria.\nLe guerre di successione.\nNel 1700 scoppia un'altra guerra, tra Austria e Francia, per la successione al trono spagnolo, il quale era vacante data la morte dell'ultimo Asburgo di Spagna Carlo II. Luigi XIV voleva unire le corone di Francia e di Spagna designando come erede \"Filippo di Borbone\", cos\u00ec la Casa d'Austria, per la violazione del testamento di Carlo II da parte della Francia, gli dichiar\u00f2 guerra. Pur non vincendo la guerra, Carlo VI annesse alla corona d'Austria numerosi territori sparsi in Europa, come: la Lombardia, i Paesi Bassi spagnoli o il Regno di Napoli.\nCarlo VI combatt\u00e9 anche la guerra di successione polacca al fianco della Russia, contro la Francia e la Spagna, a favore dell'elettore di Sassonia. Negli anni seguenti Carlo VI non riusc\u00ec ad avere figli maschi, quindi nomin\u00f2 erede la giovane Maria Teresa d'Asburgo, che dopo la morte del padre dovr\u00e0 affrontare la \"guerra di successione austriaca\".\nMaria Teresa d'Asburgo spos\u00f2 Francesco Stefano di Lorena, con il quale ebbe inizio la dinastia degli Asburgo-Lorena.\nLa Prammatica Sanzione.\nCarlo VI non riusc\u00ec ad avere figli maschi, e per paura della dissoluzione del potente Stato asburgico, dovette emanare la Prammatica Sanzione, documento che sanciva l'ereditariet\u00e0 del dominio asburgico da parte della figlia Maria Teresa d'Asburgo, e l'indivisibilit\u00e0 dei territori soggetti alla Casa d'Austria. Questo documento venne riconosciuto da tutti i pi\u00f9 grandi sovrani d'Europa, in cambio di territori e altri benefici; ma questi, morto Carlo VI, non rispettarono la Prammatica Sanzione e mossero guerra all'Austria, tranne la Gran Bretagna che appoggi\u00f2 la causa austriaca. Ci\u00f2 fu la maggior causa scatenante della guerra di successione austriaca.\nLo Stato.\nIl territorio governato dagli Asburgo d'Austria, non poteva essere definito un vero e proprio Stato; pur regnando su ampie regioni, questi amministravano separatamente ogni stato membro, naturalmente vi erano entit\u00e0 statali pi\u00f9 o meno autonome da Vienna (sede del potere degli Asburgo d'Austria). Infatti, sotto il dominio asburgico, uno Stato manteneva perlopi\u00f9 la propria integrit\u00e0 formale; siccome non veniva unito ad uno stato pi\u00f9 grande, il titolo di regnante in quella regione veniva assegnato ad un membro della famiglia, cos\u00ec da inglobarlo in una specie di confederazione, sotto il comando degli Asburgo. Nei vari regni, ducati o territori che la Casa d'Austria, annetteva; veniva mantenuto intatto: l'ordinamento statale, la suddivisione amministrativa (che solo in casi eccezionali veniva alterata), e l'organizzazione dello stato. Ogni stato, per\u00f2, avrebbe dovuto sostenere militarmente ed economicamente la famiglia, e sarebbe venuto comunque amministrato da persone fedeli agli Asburgo, o da diretti familiari. Solitamente, era l'Arciduca d'Austria a governare sugli stati inglobati alla potenza asburgica. Solo dalla seconda met\u00e0 del XVIII secolo, con le riforme amministrative di Maria Teresa d'Austria e quelle ancora pi\u00f9 incisive del figlio, imperatore Giuseppe II si cominci\u00f2 a parlare di stato in senso moderno e centralizzato (Erzhaus).\nUno Stato danubiano.\nNel 1740, alla fine del regno di Carlo VI d'Asburgo, la Casa d'Austria aveva in possesso la maggior parte del fiume Danubio, lungo il quale correvano importanti vie commerciali. Ci\u00f2 segn\u00f2 l'egemonia politico economica degli Asburgo in quell'area, che port\u00f2 alla famiglia immense ricchezze, e il controllo dei commerci verso \"l'oriente\", che con un Impero Ottomano sempre pi\u00f9 debole e sfiancato dalle rivolte, erano diventati la pi\u00f9 importante risorsa del casato d'Austria. Lungo questo fiume si trovavano importanti citt\u00e0 fluviali come: Vienna, Presburgo, Budapest, e Belgrado, le quali grazie al commercio fluviale si svilupparono moltissimo, fino a diventare grandi citt\u00e0.\nVienna.\nVienna, che era sin dal XIII secolo residenza degli Asburgo, sotto il governo del casato d'Austria divenne uno dei principali poli d'Europa, nonch\u00e9 principale via d'accesso per l'est Europa, che nel XVII secolo era molto arretrata rispetto ai paesi occidentali. Dal XVIII secolo nella citt\u00e0 si conobbe una sempre maggiore crescita demografica: ci\u00f2 port\u00f2 i viennesi a costruire, anche molto distante dalle mura che attorniavano la citt\u00e0. La citt\u00e0 dovette affrontare il periodo di maggiore crisi durante le invasioni turche, a partire dal XVI secolo. In quegli anni i turchi assediarono Vienna pi\u00f9 volte: nel 1529, nel 1532 e nel 1683. Nella maggior parte dei casi, questi assedi riducevano la popolazione alla fame, facendo dilagare epidemie all'interno delle mura. \nI territori dal 1521 al 1740.\nAgli inizi del XVII secolo l'impero asburgico ha una vasta estensione: il territorio si sviluppa principalmente tra i Carpazi e i Vosgi. Le regioni incorporate nel Sacro Romano Impero erano la Boemia e l'Ungheria (prime promotrici della guerra dei Trent'Anni), la Germania, l'Austria, parte della Francia (Alsazia) e una parte del nord Italia (zona carnica, e odierne province di Gorizia e Trieste)."}
{"id": "790953", "revid": "767487", "url": "https://it.wikipedia.org/wiki?curid=790953", "title": "Nella morsa del ragno - Along Came a Spider", "text": "Nella morsa del ragno - Along Came a Spider (\"Along Came a Spider\") \u00e8 un film del 2001 diretto da Lee Tamahori ed \u00e8 tratto dal romanzo \"Ricorda Maggie Rose\" di James Patterson. Il film \u00e8 il secondo adattamento cinematografico dei romanzi di Patterson, preceduto da \"Il collezionista\", sempre con Morgan Freeman e seguito dal prequel \"Alex Cross - La memoria del killer\".\nTrama.\nDurante il tentativo di catturare un serial killer muore la collega dell'investigatore-psicologo Alex Cross e i sensi di colpa lo portano a ritirarsi dal lavoro. Alcuni mesi dopo, Megan, la figlia del senatore Hank Rose, viene rapita a scuola, dove sono presenti agenti dei servizi segreti che sorvegliano i figli di importanti esponenti politici.\nIl rapitore Gary Soneji si \u00e8 infiltrato due anni prima nella scuola per studiare le mosse della bambina ed \u00e8 diventato un suo insegnante. Soneji, con una telefonata, coinvolge Cross che si trova a lavorare a fianco dell'agente dei servizi segreti Jezzie Flannigan, responsabile del servizio di sicurezza presso la scuola. I servizi segreti, per\u00f2, brancolano nel buio perch\u00e9 il rapitore non ha lasciato tracce: niente impronte digitali, identit\u00e0 fasulla; neppure il suo aspetto \u00e8 conosciuto, perch\u00e9 ha sempre indossato una maschera, ma scoprono il luogo dove il rapitore aveva preparato il piano.\nNel frattempo la bambina, tenuta in ostaggio su una barca, tenta di liberarsi innescando un incendio su di essa, ma il piano fallisce. Il rapitore ha in realt\u00e0 rapito la bambina per arrivare ad un obiettivo ancora pi\u00f9 ambizioso: il figlio del primo ministro russo che studia nella stessa classe della figlia del senatore. Fingendosi Megan, attira dunque il bambino fuori dall'ambasciata russa ma quando sta per rapirlo arriva Cross, che aveva intuito la mossa, e riesce a mettere in fuga il rapitore. A questo punto alla polizia viene richiesto un inaspettato riscatto di 10 milioni di dollari in diamanti che viene pagato senza che si abbiano notizie della bambina. Quando il rapitore ritorna alla barca dopo il fallito rapimento all'ambasciata russa, scopre che Megan \u00e8 sparita. A questo punto va a trovare Cross, ma dopo aver tentato di prendere in ostaggio Jezzie, Cross gli spara con il fucile da caccia vinto a poker dal padre della collega.\nMorto il rapitore, cresce anche la paura di non riuscire a trovare viva la bambina, ma Alex Cross ha una formidabile intuizione: dopo aver menzionato i 12 milioni in diamanti, capisce che non \u00e8 stato Soneji a chiedere il riscatto, in quanto non lo ha corretto sulla cifra esatta, e che quindi c'\u00e8 un secondo rapitore. Le indagini prendono dunque un'altra piega e controllando i filmati del giorno del rapimento, Cross si rende conto che l'agente Flannigan ha aiutato il rapitore insieme ad uno dei vigilantes della scuola: Ben Devine.\nTemendo che Cross scopra della sua complicit\u00e0 nel rapimento, Jezzie si fa scaltramente consegnare i diamanti per poi uccidere lo stesso Ben. La bambina viene tenuta in ostaggio nel granaio di una casa presa in affitto proprio dall'agente Flannigan ed Alex Cross scopre questo luogo ispezionando il computer di Jezzie. Raggiunta l'abitazione, l'agente Cross si imbatte in uno scontro a fuoco con l'agente Flannigan, la quale rimane uccisa, traendo cos\u00ec in salvo la bambina che pu\u00f2 essere finalmente riportata dai suoi genitori."}
{"id": "790957", "revid": "416175", "url": "https://it.wikipedia.org/wiki?curid=790957", "title": "Deposizione fisica da vapore", "text": "La deposizione fisica da vapore o Physical Vapor Deposition, spesso abbreviata in PVD, \u00e8 un metodo comune per la deposizione di film sottili sottovuoto, \u00e8 una tecnica molto diffusa per la fabbricazione di dispositivi elettronici, ma anche diffusamente utilizzata ad esempio per la fabbricazione degli specchi, ottenuti depositando un sottile strato d'alluminio su una lastra di vetro. In questo la tecnica ha una importanza tecnologica che risale a molti secoli fa.\nUna deposizione viene definita atomica o molecolare quando sul substrato (il pezzo da rivestire) avviene una crescita atomo per atomo del film (detto anche \"overlayer\"); lo strato risultante pu\u00f2 variare da monocristallo ad amorfo, pi\u00f9 o meno compatto, puro o impuro, sottile o spesso. Solitamente si definisce film sottile quello il cui spessore \u00e8 dell'ordine di qualche micron o meno; in questo caso si ha spesso l'influenza del substrato per quanto concerne le propriet\u00e0 chimiche e fisiche dell\"'overlayer\".\nI processi di \"Physical Vapor Deposition\" (PVD) sono processi di deposizione atomica nei quali il materiale viene evaporato da una sorgente solida o liquida in forma di atomi o molecole e trasportato in forma vapore attraverso un ambiente sottovuoto o plasma fino al substrato dove condensa. Generalmente il PVD viene utilizzato per creare rivestimenti di poche decine o centinaia di nanometri, per depositi a strati differenti (\"multilayer\"), per film composti da leghe a percentuale variabile (\"graded composition deposit\"); le forme del substrato possono variare da piatte a geometrie molto complesse come oggetti di decoro o utensili; il \"rate\" (velocit\u00e0) di crescita del deposito varia a seconda dei casi da 0.1 a 10\u00a0nm al secondo.\nIl PVD pu\u00f2 essere usato per creare sia film elementari o leghe ma anche rivestimenti di composti attraverso le cosiddette deposizioni reattive: in tali processi i composti si formano attraverso una reazione chimica che avviene tra materiale che andiamo ad evaporare e l'ambiente gassoso creato in camera ad esempio con l'immissione di azoto, se si vogliono creare dei nitruri, od ossigeno, nel caso di deposizioni di ossidi.\nTecniche.\nPer evaporare del materiale da una fase condensata \u00e8 necessario fornirgli del calore o energia sotto altra forma. Se la forma di energia \u00e8 il calore, assume un'importanza notevole la pressione di vapore saturo che ha il materiale localmente, infatti la pressione di vapore saturo dipende dalla temperatura e aumenta fortemente all'aumentare di quest'ultima. Per ogni sostanza, a meno di reazioni chimiche, vi \u00e8 una temperatura in cui la pressione di vapor saturo\ndiventa abbastanza elevata (frazioni di Pascal) ed il materiale viene disperso nella camera da vuoto.\nI sistemi di evaporazione sono essenzialmente: \nDurante la loro permanenza in fase aeriforme, le particelle viaggiano in linea retta finch\u00e9 non collidono con una molecola del gas residuo; entra quindi in gioco il cammino libero medio,\nche \u00e8 tanto pi\u00f9 elevato quanto pi\u00f9 bassa \u00e8 la pressione.\nNe consegue quindi l'importanza di depositare film sottili a pressioni pi\u00f9 basse possibili o in atmosfere di gas inerti.\nNella maggior parte dei sistemi di deposizione per evaporazione termica e con cannone elettronico, la distanza tra sorgente e substrato \u00e8 dell'ordine di qualche decina di centimetri, distanza che per l'aria a temperatura ambiente e a pressioni dell'ordine di formula_1 \u00e8 paragonabile al libero cammino medio delle particelle che compongono il materiale di partenza.\nEvaporazione termica.\nL'evaporazione termica rappresenta una delle pi\u00f9 antiche tecniche di deposizione di film sottili. Attualmente ha una importanza maggiore nei laboratori di ricerca piuttosto che in campo industriale.\nNella forma pi\u00f9 semplice una corrente di notevole intensit\u00e0 attraversa un crogiolo metallico ad elevata temperatura di fusione (ad esempio Tungsteno, Molibdeno), sagomato per accogliere il materiale da evaporare. Alternativamente il crogiolo \u00e8 di materiale ceramico riscaldato radiativamente o mediante un filo metallico immerso nel crogiolo.\nGli stadi fondamentali del processo sono i seguenti:\nIl materiale vaporizzato raggiunge il substrato con nessuna o poche collisioni con le molecole di gas residuo presente fra la sorgente e il campione. Solitamente la fase di rivestimento avviene ad una pressione tra i formula_2 e i formula_3 a seconda del livello di contaminazione che pu\u00f2 essere tollerato.\nIn assenza di collisioni, le particelle viaggiano secondo una traiettoria diritta tra sorgente e substrato (\"line-of-sight\"). In generale, l'area complessiva di vaporizzazione, durante l'evaporazione termica, \u00e8 piccola, il flusso incindente ha una forte dipendenza ben rappresentata dal coseno dell'angolo tra la normale al crogiolo e la direzione della congiungente il crogiolo con il substrato, in maniera tale che per angolo formula_4 si ha il massimo flusso.\nLa camera necessaria per la deposizione \u00e8 caratterizzata da una distanza, relativamente grande, tra la sorgente e il substrato; ci\u00f2 minimizza il riscaldamento radiale dalla sorgente stessa, permettendo inoltre il movimento della struttura che regge il substrato durante la deposizione.\nDifetti di questo metodo sono spesso dovuti alla contaminazione del crogiolo riscaldato, inoltre\nla piccola dimensione dei crogiolo limita la quantit\u00e0 totale di film da evaporare. \nI materiali evaporati vengono depositati non uniformemente se il substrato ha una superficie scabra come spesso avviene nei circuiti integrati. Infatti il materiale depositato aderisce al substrato principalmente da una singola direzione (angolo di vista del crogiolo), le sporgenze quindi impediscono al materiale evaporato di ricoprire alcune aree, con un effetto ombra. \nPer questo negli impianti pi\u00f9 avanzati, i substrati sono fatti ruotare con un movimento planetario attorno alla normale al crogiolo, in maniera da ricoprire in maniera uniforme le strutture sottostanti e garantire una maggiore omogeneit\u00e0 nel film.\nCannone elettronico.\nLo schema di funzionamento \u00e8 mostrato nella figura accanto. Il funzionamento \u00e8 il seguente: un filamento caldo genera una elevata corrente elettronica, anche qualche Amp\u00e8re, il fascio viene accelerato tra il filamento e l'anodo ad una elevata tensione (tra 3 KV e i 30 KV). Il fascio di elettroni viene solitamente deviato di 270\u00b0, mediante un opportuno campo magnetico, in maniera da evitare che il filamento che emette gli elettroni sia esposto al materiale da evaporare. Il crogiolo in cui \u00e8 contenuto il materiale da evaporare \u00e8 in genere di grafite che \u00e8 il materiale conosciuto con la pi\u00f9 alta temperatura di fusione. A sua volta i crogiolo di grafite \u00e8 contenuto in un dissipatore di calore di rame. Gli elettroni incidenti dissipano cos\u00ec la loro energia cinetica nel materiale e ne provocano il riscaldamento e la successiva evaporazione.\nCon questa tecnica si riescono a raggiungere maggiori velocit\u00e0 di crescita, inoltre i film sono meno contaminati che nel caso della evaporazione termica. Infatti il materiale da evaporare fonde localmente e i crogioli si mantengono ad una temperatura relativamente bassa. Il vero svantaggio di questa tecnica \u00e8 nei raggi X prodotti dal fascio di elettroni incidenti che possono danneggiare parti di dispositivi gi\u00e0 presenti nei substrati. Lo studio dei materiali isolanti permette un aumento dell'affidabilit\u00e0 e della durata del cannone.\nSputtering.\nLa deposizione \"sputtering\" \u00e8 un processo PVD in cui il materiale viene vaporizzato da una superficie detta \"target\" attraverso uno sputtering fisico; lo sputtering fisico \u00e8 una vaporizzazione non termica del materiale: gli atomi superficiali del target vengono fisicamente estratti dalla superficie solida grazie all'energia trasferita loro da un bombardamento di particelle atomiche.\nTale bombardamento \u00e8 solitamente generato da ioni creati da plasma a bassa pressione (inferiore a 0.1 Pa) ed in questo caso le particelle estratte soffrono di poche collisioni fra la sorgente e il substrato o da plasma ad alta pressione (fra i 0.5 e i 3 Pa) dove vi \u00e8 un \u201craffreddamento\u201d delle particelle nella fase gassosa prima del raggiungimento del campione. Inoltre il plasma pu\u00f2 essere confinato in prossimit\u00e0 del target o riempire l'intera regione fra la sorgente e il substrato e pu\u00f2 essere costituito da gas inerte (solitamente Argon) o nel caso dello sputtering reattivo da azoto o ossigeno; la presenza del plasma attiva chimicamente tali gas creando cos\u00ec in fase vapore composti con il materiale evaporato dal target.\nDeposizione ad arco.\nLa deposizione con arco utilizza un arco ad alta corrente e bassa tensione per vaporizzare un catodo costituito dal materiale che si vuole depositare. Il movimento dell'arco pu\u00f2 essere casuale o direzionato. Le particelle cos\u00ec emesse sono fortemente ionizzate e tipicamente il substrato \u00e8 posto sotto una tensione di bias per poter cos\u00ec attrarre pi\u00f9 facilmente gli ioni.\nLa deposizione vapore ad arco pu\u00f2 essere effettuata con diverse tecniche:\nVantaggi e limiti.\nQuesta tecnica permette di ottenere in modo semplice film ad alta purezza e con buona struttura.\nIl PVD, come si \u00e8 detto, pu\u00f2 creare una grande variet\u00e0 di composti, dalle semplici deposizioni metalliche alle leghe fino a composti sia conduttivi che isolanti. Questa grande flessibilit\u00e0 pu\u00f2 essere considerata per certe applicazioni un limite, per altre un considerevole vantaggio: quando si ha la necessit\u00e0 di un perfetto composto stechiometrico la \"Physical Vapor Deposition\" soffre di un grado di precisione non elevatissimo rispetto ad altre tecniche di deposizione; in altri campi applicativi, al contrario, la possibilit\u00e0 di avere depositi di natura differente dal materiale di partenza porta ad enormi vantaggi, sia a scopo decorativo per la grandissima gamma di colori ottenibili, sia a livello funzionale per le caratteristiche chimico-fisiche del film stesso."}
{"id": "790959", "revid": "125330444", "url": "https://it.wikipedia.org/wiki?curid=790959", "title": "Sbiancamento dei coralli", "text": "Lo sbiancamento dei coralli \u00e8 un fenomeno distruttivo che pu\u00f2 portare alla morte le barriere coralline e i loro ecosistemi, in particolare viene a mancare la simbiosi tra i polipi del corallo e alcune alghe unicellulari fotosintetizzanti note come zooxanthellae.\nIl colore caratteristico di ogni specie di corallo \u00e8 dato dall'alga sotto i polipi e diventa vivido in proporzione alla concentrazione di questo microorganismo; la sua funzione principale \u00e8 quella di eseguire la fotosintesi e produrre nutrimento per i polipi. Quando sussiste un aumento della temperatura (anche di solo 2 gradi Celsius), l'intera struttura entra in una sorta di \"febbre\" e i microorganismi non sono pi\u00f9 in grado di produrre nutrimento, pertanto dopo pochi giorni i polipi del corallo espellono l'alga simbiotica, facendo assumere alla struttura calcarea una colorazione pi\u00f9 pallida o lasciandola completamente bianca. In assenza dell'unica fonte di nutrimento, i polipi sono destinati a morire di fame.\nCause.\nLo sbiancamento dei coralli \u00e8 un segno tangibile della reazione di questi a qualche forma di stress, soprattutto all'aumento della temperatura dell'acqua. L\u00e0 dove maggiori sono stati gli effetti del riscaldamento globale \u00e8 stata riscontrata una maggiore incidenza dello sbiancamento, che pu\u00f2 peraltro avere luogo in presenza di altri fattori: irraggiamento solare (radiazione fotosinteticamente attiva o esposizione a radiazione ultravioletta), cambiamenti nella composizione chimica dell'acqua (specialmente del grado di salinit\u00e0) o della sua opacit\u00e0, cambiamento di correnti (che, a causa dell'accumulo di sedimenti, finiscono per deviare l'acqua calda della laguna verso la barriera), malattie del corallo, oppure uno slittamento degli strati di silt. \nConseguenze e ipotesi.\nSe la temperatura torna normale dopo pochi giorni, il corallo ritorna rapidamente sano; tuttavia vi \u00e8 il rischio che, una volta iniziato lo sbiancamento, il corallo continui a espellere le alghe simbiotiche anche se la temperatura torna normale; ci\u00f2 avviene in particolare se lo stress dura parecchi giorni consecutivi. In questo caso, se la colonia di corallo sopravvive, possono passare settimane o mesi prima che la concentrazione dei simbionti torni a livelli normali. Il corallo morto, invece, diventa rapidamente oggetto dell'azione distruttiva della fauna ittica (in particolare dei pesci mangiatori di corallo come il pesce pappagallo) e soprattutto del mare, e si sgretola in poche settimane, andando cos\u00ec ad innalzare il livello di base della barriera e, alla lunga, finendo per produrre nuovo materiale per la formazione delle isole. Non sempre su una barriera morta il corallo ricresce, ma quando ci\u00f2 avviene passano diversi anni prima che la concentrazione corallina torni al livello iniziale. Ad esempio, in seguito agli effetti del Ni\u00f1o, nel 1998 oltre il 90% del genere \"Acropora\" fu distrutto in molte aree dell'Oceano Indiano.\nCondizioni di sopravvivenza.\nCambiamenti nella variet\u00e0 di simbionti (altre variet\u00e0 di zooxantelle, per esempio) sono estremamente rari, e generalmente implicano la presenza di specie non persistenti. L'abilit\u00e0 di sopravvivere a un fenomeno di sbiancamento e la possibilit\u00e0 di sopravvivenza variano grandemente fra le specie di corallo: alcuni coralli di grandi estensione, come il \"Porites lobata\", possono sopravvivere a temperature molto alte e a gran parte degli effetti che esse comportano, mentre alcune variet\u00e0 fragili come l'\"Acropora spp.\" sono, come si \u00e8 visto nel caso dell'Oceano Indiano, molto pi\u00f9 sensibili e non resistono allo sbiancamento. Alcune ricerche recenti hanno anche dimostrato che le specie costantemente sottoposte a piccoli stress sviluppano una certa resistenza al fenomeno."}
{"id": "790960", "revid": "1632387", "url": "https://it.wikipedia.org/wiki?curid=790960", "title": "Pierre Gaxotte", "text": "La sua notoriet\u00e0 \u00e8 legata alle posizioni molto critiche nei confronti della Rivoluzione francese e delle tesi classiche della storiografia sull'argomento. Nel 1914 Gaxotte si avvicin\u00f2 all'Action fran\u00e7aise; nel 1920 si laure\u00f2 presso l'\u00c9cole normale sup\u00e9rieure iniziando poi l'attivit\u00e0 giornalistica curando la collana di storia \"Grandes Etudes historiques\". Parallelamente lavor\u00f2 come insegnante di liceo. Dal 1930 al 1940 scrisse per il settimanale di stampo fascista \"Je suis partout\" (\"Io sono dovunque\"), di cui assunse informalmente la direzione, e per il foglio similare \"Gringoire\". Dal 1945 inizi\u00f2 la collaborazione con \"Le Figaro\". Nel 1953 fu eletto all'Acad\u00e9mie fran\u00e7aise.\nLa sua interpretazione della Rivoluzione francese parte dal presupposto che l'Antico regime fosse un'istituzione tutto sommato stabile, promotrice di ordine e sicurezza per \"cinquanta generazioni\", abbattuta dalla Rivoluzione solo per andare incontro alle ambizioni politiche di una ristretta classe borghese. Da allora la Rivoluzione sarebbe degenerata nel caos dell'anarchia, deviando verso pericolose forme di comunismo trionfanti negli anni del Terrore. La presa del potere da parte di Napoleone Bonaparte andrebbe letta come l'inevitabile sbocco di un processo storico violento, parentesi tra due epoche di stabilit\u00e0 (l'Antico regime e la Restaurazione post-napoleonica). Il suo \"La rivoluzione francese\" (1928) ha avuto due revisioni nel 1940 e nel 1978, mantenendo inalterate le tesi e la struttura. Di gradevole lettura e forte impatto narrativo, l'opera non ha taglio storiografico (non ci sono note di riferimento n\u00e9 citazioni di fonti nuove) ma le tesi critiche dell'autore sono rintracciabili nei foschi quadri introduttivi che egli realizza riguardo ai principali personaggi: Marat, Danton, soprattutto Robespierre."}
{"id": "790961", "revid": "1305772", "url": "https://it.wikipedia.org/wiki?curid=790961", "title": "PVD", "text": ""}
{"id": "790966", "revid": "729019", "url": "https://it.wikipedia.org/wiki?curid=790966", "title": "Aspermia", "text": "L'aspermia \u00e8 la mancanza completa di sperma. Deve essere distinta dall'azoospermia, in cui nel liquido seminale mancano gli spermatozoi.\n\u00c8 naturalmente causa di infertilit\u00e0.\nEziologia.\nUna delle cause di aspermia \u00e8 l'eiaculazione retrograda, che pu\u00f2 risultare dall'abuso di droga o da un intervento di chirurgia prostatica.\nUn'altra causa di aspermia \u00e8 l'ostruzione del dotto eiaculatore."}
{"id": "790968", "revid": "770685", "url": "https://it.wikipedia.org/wiki?curid=790968", "title": "Folketing", "text": "Il Folketing (in danese: \"Folketinget\", pronunciato //, \"l'assemblea del popolo\"), meglio noto come Parlamento Danese, \u00e8 l'assemblea legislativa monocamerale del Regno di Danimarca. Fondato nel 1849, fino al 1953 il Folketing era la camera bassa di un parlamento bicamerale, chiamato \"Rigsdag\"; la camera alta era il \"Landsting\". Si riunisce nel Palazzo di Christiansborg, nell'isola di Slotsholmen nel centro di Copenaghen.\nIl Folketing approva tutte le leggi, approva il gabinetto e supervisiona il lavoro del governo. Inoltre \u00e8 responsabile dell'adozione dei bilanci statali e dell'approvazione dei conti dello stato. Come stabilito dalla Costituzione Danese, il Folketing condivide il potere con il monarca regnante. Nella pratica, tuttavia, il ruolo del monarca \u00e8 limitato alla firma delle leggi approvate dal parlamento.\nIl Folketing \u00e8 composta da 179 rappresentanti: 175 della Danimarca, 2 della Groenlandia e altri 2 delle Isole Faroe. Le elezioni generali devono tenersi ogni quattro anni, ma \u00e8 comunque nei poteri del Ministro di Stato quello di poter chiedere al monarca di indire nuove elezioni prima della scadenza del termine. Per mezzo della mozione di sfiducia, il Folketing pu\u00f2 costringere un singolo ministro o l'intero governo a dimettersi.\nI membri sono eletti democraticamente tramite rappresentazione proporzionale: 135 nei distretti con il metodo D'Hondt e 40 seggi compensativi. Il sistema politico danese ha tradizionalmente generato coalizioni. La maggior parte dei governi del dopoguerra sono stati supportati da coalizioni di partiti minoritari, che governano con l'appoggio di partiti non governativi.\nStoria.\nDal 1849 al 1953 il Folketing era una delle due camere del parlamento bicamerale chiamato Rigsdag; l'altra camera era chiamata Landsting. Dal momento che entrambe le camere, originariamente, avevano uguali poteri, i termini di \"camera alta\" e \"camera bassa\" non erano generalmente usati. La differenza tra le due camere stava tra la diversa rappresentanza degli elettori.\nIl Folketing era eletto tramite voto popolare degli uomini, principalmente agricoltori, commercianti, mercanti, nonch\u00e9 facenti parte delle classi istruite. Tra il 1866 e il 1915 il diritto di voto per il Landsting era ristretto alle classi pi\u00f9 agiate, e alcuni dei suoi membri erano nominati dal monarca, con una conseguente predominanza di nobili terrieri e di altri conservatori. Dal 1915 sia gli uomini che le donne ottennero il diritto di voto per entrambe le camere, anche il Landsting era eletto tramite voto popolare, sebbene indirettamente e con un limite di et\u00e0 superiore a quello del Folketing. Durante i decenni successivi, le operazioni legislative prendevano luogo principalmente nel Folketing e il Landsting fin\u00ec con l'essere considerato un superfluo passacarte.\nNel 1953 venne adottata una nuova costituzione, che prevedeva l'eliminazione del \"Landsting\" e l'introduzione di un parlamento unicamerale chiamato \"Folketing\". Il Palazzo di Christiansborg, situato nel centro di Copenaghen, \u00e8 il luogo dove si riunisce il parlamento dal 1849.\nOttenere la rappresentanza in parlamento richiede almeno il 2% dei voti. Con una soglia di sbarramento cos\u00ec bassa un gran numero di partiti vengono rappresentati in parlamento, rendendo molto difficile, ad un solo partito, l'ottenimento dei 90 seggi necessari per una maggioranza. Nessun partito \u00e8 riuscito ad ottenere un simile risultato dal 1901. Da allora, tutti i governi danesi sono stati coalizioni o governi di minoranza a partito unico. Per questo motivo, da molto tempo, una disposizione costituzionale consente ad un governo di entrare in carica senza aver ottenuto la fiducia e rimanere in carica fintanto che non perde un voto di sfiducia da parte del parlamento. Una delle conseguenze \u00e8 che, a differenza della maggior parte degli altri sistemi parlamentari, un governo danese non pu\u00f2 mai essere sicuro riguardo l'approvazione del proprio programma legislativo, ma deve riunire una maggioranza per ogni singolo atto legislativo.\nFormazione del parlamento.\nI 179 membri del Folketing sono eletti direttamente per un mandato di quattro anni, salvo richiesta di elezioni anticipate. Tutti i cittadini danesi di et\u00e0 pari o superiore ai 18 anni possono votare alle elezioni parlamentari, che si svolgono a scrutinio segreto. I seggi del Folketing vengono assegnati tra i vari partiti tramite il metodo D'Hondt per la rappresentazione proporzionale dei partiti di lista. Un partito o una coalizione devono superare la soglia di sbarramento del 2% dei voti totali per poter ottenere un seggio.\nGoverni di coalizione.\nIl sistema politico danese \u00e8 caratterizzato da una fusione di poteri, con il governo composto da membri del Folketing. La Danimarca \u00e8 governata da un Gabinetto e da un Ministro di Stato al comando della maggioranza in parlamento. Al fine di comandare la maggioranza e approvare le leggi, il Ministro di Stato deve stringere alleanze con partiti al di fuori del governo, cos\u00ec come avviene tra pi\u00f9 partiti in un governo di coalizione.\nDurante il suo primo Governo, Lars L\u00f8kke Rasmussen, guid\u00f2 un governo di minoranza di centrodestra composto dal Partito Liberale (Venstre) e dal Partito Popolare Conservatore. Questo governo di coalizione ha lavorato con il regolare sostegno parlamentare del Partito Popolare Danese e ha spesso ottenuto i 90 seggi necessari per la maggioranza attraverso negoziazioni con l'unico parlamentare dei Democratici Cristiani, \u00d8rum-J\u00f8rgensen, o un altro parlamentare indipendente, Christmas M\u00f8ller, entrambi eletti nel 2007 come membri conservatori, per poi lasciare il partito.\nDalle elezioni del 2007, l'Alleanza Liberale (in precedenza Nuova Alleanza) ha acquistato molto consenso nei sondaggi, e dall'inizio del 2010 la coalzione di governo non \u00e8 stata in grado di ottenere una maggioranza nei sondaggi senza l'appoggio dell'Alleanza Liberale. La continua ascesa nei sondaggi, dell'Alleanza Liberale, \u00e8 in parte il risultato della crisi interna al Partito Popolare Conservatore, sotto il comando di Lene Espersen, e del continuo dibattito sulla mancanza di una \"vera\" ideologia liberale/conservatrice nella politica del governo.\nA seguito delle elezioni del 2015, Thorning-Schmidt \u00e8 stata sostituita, come Ministro di Stato, dal suo predecessore, Lars L\u00f8kke Rasmussen. Fino al 28 novembre 2016, ha guidato un governo costituito solo da Venstre, una situazione molto insolita nella politica danese.\nPresidente.\nIl presidente del parlamento danese (in danese: \"Formand\"), \u00e8 colui che determina quali membri del Folketing possono parlare ed \u00e8 responsabile del mantenimento dell'ordine durante i dibattiti. La posizione fu creata nel 1850 e il titolare inaugurale di questo ruolo era Carl Christoffer Georg Andr\u00e6. L'attuale presidente \u00e8 Henrik Dam Kristensen dei Socialdemocratici. Il presidente e i quattro vicepresidenti sono eletti dai deputati all'apertura del parlamento dopo ciascuna elezione parlamentare, andando a formare la suprema autorit\u00e0 nel parlamento, il Presidio (in danese: \"Pr\u00e6sidium\")."}
{"id": "790981", "revid": "106456", "url": "https://it.wikipedia.org/wiki?curid=790981", "title": "Leggi intollerabili", "text": "Le Leggi intollerabili (note in Inghilterra come \"Coercive Acts\" ed in America come \"Intolerable Acts\") furono un gruppo di leggi emesse in un breve periodo della primavera del 1774 dal parlamento britannico sotto l'impressione dei fatti verificatisi nelle colonie delle Indie occidentali e particolarmente del \"Boston Tea Party\" (16 dicembre 1773), quando un gruppo di giovani bostoniani travestiti da indiani \"Mohawk\" gett\u00f2 a mare, nel porto di Boston, il carico di t\u00e8 della East India Company dalla nave \"Darmouth\" (al quale ne seguirono altri in altre citt\u00e0 della costa orientale dell'America settentrionale).\nStoria.\nTra queste leggi rientrano:\nLa prima legge, promulgata il 31 marzo 1774 (\"Boston Port Act\"), stabiliva che il porto di Boston dovesse rimanere chiuso al traffico fintanto che la citt\u00e0 di Boston non avesse rifuso la East India Company del danno subito con il \"Boston Tea Party\".\nLa seconda e la terza legge furono promulgate simultaneamente il 20 maggio e contenevano una serie di norme fra le quali quella che stabiliva per la Provincia del Massachusetts la nomina del Consiglio provinciale anzich\u00e9 l'elezione (come peraltro era anche per le altre colonie, eccetto Connecticut e Rhode Island), conferiva al solo Governatore il potere di dimettere i giudici di livello inferiore, gli sceriffi ed altri ufficiali di livello pi\u00f9 basso, gli conferiva il potere di limitare il diritto di riunione nella citt\u00e0 e quello di interferire sulle giurie. Inoltre dava al Governatore il potere di decidere a sua discrezione il luogo ove dovevano essere processati funzionari della corona che si fossero macchiati di delitti nello svolgimento delle loro funzioni, scegliendo di processarli in altra colonia o in Gran Bretagna.\nLa quarta legge, firmata dal re il 2 giugno, cerc\u00f2 di sistemare una vecchia controversia attribuendo al Governatore il potere di posizionare le truppe governative dove riteneva pi\u00f9 opportuno.\nInfine, il 22 giugno, entr\u00f2 in vigore la \"legge sul Qu\u00e9bec\" con la quale veniva stabilito un consiglio legislativo non elettivo, si estendeva l'autorit\u00e0 del Qu\u00e9bec sull'Ohio e sull'Illinois ed infine venivano riconosciuti i diritti della Chiesa cattolica in Canada.\nQuest'ultima legge, un onesto tentativo di risolvere il problema degli abitanti del Canada di lingua francese, non fa parte delle cosiddette \"Leggi intollerabili\" ma l'impopolarit\u00e0 dei provvedimenti (quello dei diritti della Chiesa cattolica in particolare) presso le tredici colonie e la quasi contemporaneit\u00e0 di promulgazione con le precedenti leggi fece s\u00ec che fu spesso ad esse associata."}
{"id": "790992", "revid": "729019", "url": "https://it.wikipedia.org/wiki?curid=790992", "title": "Ann Arbor", "text": "Ann Arbor \u00e8 una citt\u00e0 degli Stati Uniti d'America, nella contea di Washtenaw, nello Stato del Michigan. Secondo il censimento del 2016 la citt\u00e0 ha una popolazione di 120.782 abitanti, di cui il 32% composto da studenti universitari, rendendola la sesta pi\u00f9 grande nel Michigan.\nStoria.\nIl nome della citt\u00e0 si suppone sia derivato dal nome della fondatrice della citt\u00e0 e dalla presenza di una vasta area boscosa, \"arbor\". La citt\u00e0 \u00e8 conosciuta soprattutto per essere la sede della Universit\u00e0 del Michigan dal 1837, anno nel quale venne trasferita da Detroit.\n\u00c8 l'istituzione dominante di istruzione superiore nella citt\u00e0. L'universit\u00e0 determina significativamente l'economia di Ann Arbor, impiegando 38.000 lavoratori, inclusi circa 7.500 nel centro medico. L'economia della citt\u00e0 \u00e8 anche incentrata sull'alta-tecnologia, con numerose compagnie attirate verso quest'area dalla ricerca e i fondi di sviluppo dell'universit\u00e0, e dai suoi laureati. D'altra parte Ann Arbor si \u00e8 trovata alle prese con gli effetti dei bruschi incrementi dei valori dei terreni e con la gentrificazione, cos\u00ec come l'espansione urbana incontrollata che si estende lontano nella campagna circostante.\nAnn Arbor \u00e8 stata fondata nel 1824 dagli speculatori terrieri John Allen ed Elisha Rumsey. Il 25 maggio del 1824, l'area della citt\u00e0 \u00e8 stata registrata presso la contea di Washtenaw come \u201cAnnarbour\u201d; che rappresenta il primo uso noto del nome della citt\u00e0. Ci sono varie spiegazioni sull'origine del nome dell'insediamento; una di esse dice che Allen e Rumsey l'abbiano deciso per le loro spose, entrambe chiamate Ann.\nNello stadio di atletica dell'Universit\u00e0 si svolse, il 25 giugno 1935, il celebre \"Big Ten Meet\" durante il quale Jesse Owens stabil\u00ec ben quattro record del mondo di atletica leggera in soli 45 minuti.\nLa citt\u00e0 d\u00e0 il nome alla classificazione dello studio dei linfomi in seguito a una pubblicazione del 1971. Tale classificazione \u00e8 ancora in uso nella pratica clinica oncologica.\nGeografia e paesaggio urbano.\nSecondo l'Ufficio del censimento degli Stati Uniti d'America (in inglese: \"United States Census Bureau\"), la citt\u00e0 ha un'area totale di 28,70 miglia quadrate (74,33 km\u00b2), di cui 27,83 miglia quadrate (72,08 km\u00b2) sono composte da terra ferma, mentre le restanti 0,87 miglia quadrate (2,25 km\u00b2) sono coperte da acqua, in gran parte dal fiume Huron. Ann Arbor si trova a circa 35 miglia (56 chilometri) ad ovest di Detroit. Il paesaggio di Ann Arbor \u00e8 costituito da colline e valli, dove il terreno diventa pi\u00f9 ripido nei pressi del fiume Huron. In generale, le zone centro-occidentali e quelle che si trovano a nord-ovest della citt\u00e0 sono le parti pi\u00f9 alte; mentre quelle pi\u00f9 basse si trovano lungo il fiume Huron e nel sud-est."}
{"id": "790993", "revid": "1543377", "url": "https://it.wikipedia.org/wiki?curid=790993", "title": "Crisi del teatro Dubrovka", "text": "Con il termine crisi del teatro Dubrovka ci si riferisce al sequestro avvenuto fra il 23 e il 26 ottobre 2002 al teatro Dubrovka di Mosca, nel quale vennero sequestrati e tenuti in ostaggio circa 850 civili da parte di un gruppo di 40 militanti armati ceceni che rivendicavano fedelt\u00e0 al movimento separatista ceceno chiedendo il ritiro immediato delle forze russe dalla Cecenia e la fine della seconda guerra cecena.\nDopo un assedio durato oltre due giorni, le forze speciali russe Spetsnaz pomparono un misterioso agente chimico all'interno del sistema di ventilazione dell'edificio provocando la morte di 129 ostaggi e di 39 combattenti ceceni facendo poi irruzione. Altre stime portarono invece la morte dei civili ad un numero superiore alle 200 unit\u00e0 proprio dovute all'irroramento del fentanyl (potente analgesico oppioide sintetico) o del gas nervino nella sala del teatro Dubrovka.\nUfficiosamente la stampa di quasi tutto il mondo neg\u00f2 qualsiasi responsabilit\u00e0 dello stesso presidente Vladimir Putin, altri invece gli imputarono fin dai momenti successivi alla tragedia la responsabilit\u00e0 della decisione di usare il fentanyl.\nNel 2020 \u00e8 stato presentato alla 77\u00aa Mostra internazionale d'arte cinematografica di Venezia il film Konferentsiya (Conference) di I. Tverdovskly che ripercorre alcuni momenti del sequestro.\nIl sequestro.\nDurante il secondo atto dello spettacolo teatrale \"Nord-Ost\", in corso la sera del 23 ottobre 2002 nel teatro ubicato nell'area Dubrovka di Mosca, circa 42 membri di un commando composto principalmente da donne fece irruzione nel teatro prendendo in ostaggio circa 850 persone fra le quali anche un generale di polizia russo.\nAlcune persone che al momento dell'irruzione si trovavano dietro alle quinte riuscirono a fuggire da una finestra aperta e allertarono la polizia. Le persone fuggite riportarono che circa la met\u00e0 dei terroristi era composta da donne. Alcune conversazioni avute tramite telefoni cellulari con gli ostaggi rivelarono che i sequestratori erano armati di granate e altri tipi di esplosivi legati al corpo, ma soprattutto che i sequestratori avevano disposto diverse cariche esplosive nel teatro. La maggior parte di questi esplosivi, inclusi quelli indossati dalle donne, furono trovati pi\u00f9 tardi dalle forze di polizia.\nRichieste.\nI sequestratori \u2014 capeggiati da Movsar Baraev, nipote di un ribelle ceceno \u2014 minacciarono di uccidere gli ostaggi se le forze russe non si fossero ritirate immediatamente e senza condizioni dalla Cecenia, anche se inizialmente le autorit\u00e0 russe annunciarono che i terroristi avevano richiesto il pagamento di un'enorme cifra come riscatto.\nUna videocassetta contenente la richiesta dei sequestratori entr\u00f2 per\u00f2 in possesso dei media. Nel video, uno dei terroristi afferm\u00f2 la volont\u00e0 di morire per la sua causa. Il video conteneva il seguente messaggio:\nSecondo un esponente del Cremlino, Sergej Jastr\u017eembskij, \"quando fu detto loro che il ritiro delle truppe era irrealistico in un breve periodo di tempo e che sarebbe stato un processo molto lungo, i sequestratori avanzarono la richiesta di ritiro delle truppe da tutta la repubblica cecena senza specificare in quale area fosse.\". Domandarono inoltre la fine dell'utilizzo di armi pesanti (artiglieria e forza aerea) in Cecenia e una dichiarazione pubblica fatta dal presidente russo in persona in cui si sarebbe impegnato a porre fine alla guerra in Cecenia.\nLo stallo.\nLa reazione degli spettatori all'interno del teatro alla notizia che lo stesso era sotto attacco terroristico non fu uniforme - alcune persone rimasero calme, alcune reagirono istericamente e altre svennero. La situazione nella sala era nervosa e cambiava frequentemente in base al comportamento dei sequestratori, come riportato dai media. Ogni tipo di disinformazione causava disperazione fra gli ostaggi e nuove aggressioni fra i terroristi che minacciavano di sparare agli ostaggi e di far esplodere l'edificio.\n23 ottobre.\nCirca 15 bambini e un uomo con problemi cardiaci furono rilasciati dai sequestratori il primo giorno. Una donna ventiseienne, Ol'ga Romanova, riusc\u00ec a sorpassare il cordone di sicurezza disposto dalla polizia ed entr\u00f2 nel teatro. Affront\u00f2 i terroristi ed esort\u00f2 gli ostaggi ad opporsi ai sequestratori, che scambiandola per un agente dell'FSB, ossia dei servizi segreti russi, le spararono, uccidendola. Il suo corpo fu recuperato pi\u00f9 tardi da un team medico.\n24 ottobre.\nIl Consiglio di Sicurezza delle Nazioni Unite richiese l'immediato e incondizionato rilascio di tutti gli ostaggi. Il governo russo offr\u00ec la possibilit\u00e0 ai terroristi di lasciare la Russia per un altro paese evitando una strage. I sequestratori chiesero inoltre la presenza sul luogo dell'assedio della Croce Rossa Internazionale e di Medici senza frontiere per dirigere le trattative. Il colonnello dell'FSB Konstantin Vasil'ev tent\u00f2 di entrare nel teatro, ma fu ucciso dai sequestratori non appena si avvicin\u00f2 all'edificio.\nFigure politiche e pubbliche conosciute quali Aslambek Aslachanov, Iosif Kobzon, Irina Chakamada, Boris Nemcov e Grigorij Javlinskij presero parte nelle trattative con i terroristi. L'ex presidente dell'Unione Sovietica Michail Gorba\u010d\u00ebv annunci\u00f2 la sua volont\u00e0 di intervenire come intermediario nel corso delle trattative. Trattative per il rilascio di cittadini non russi furono condotte da varie ambasciate e i sequestratori promisero di rilasciare tutti gli ostaggi stranieri.\nSecondo quanto affermato dall'FSB, 39 ostaggi furono liberati il 24 ottobre 2002. I sequestratori dichiararono che erano pronti a rilasciare 50 ostaggi se Achmad Kadyrov, il capo dell'amministrazione cecena, si fosse presentato al teatro. Si rivolsero anche al presidente Vladimir Putin, chiedendo di interrompere le ostilit\u00e0 in Cecenia e di evitare di attaccare l'edificio.\n25 ottobre.\nDurante la giornata, ancora, furono diverse le persone che presero parte alle trattative con i sequestratori: Sergej Govoruchin, Mark Franchetti, Evgenij Primakov, Ruslan Au\u0161ev e Anna Politkovskaja, la giornalista assassinata nel 2006 e nota per il suo impegno contro la corruzione; i terroristi chiesero di negoziare con tutti i rappresentanti di Vladimir Putin. I sequestratori accettarono di rilasciare 75 cittadini stranieri in presenza dei rappresentanti diplomatici dei rispettivi stati. Tuttavia, le autorit\u00e0 russe insistettero perch\u00e9 i terroristi non separassero gli ostaggi in gruppi di stranieri e cittadini russi. Rilasciarono poi 8 bambini senza condizioni.\nUn gruppo di medici russi, fra i quali Leonid Ro\u0161al', entr\u00f2 nel teatro per portare medicine agli ostaggi. Alcuni giornalisti del canale televisivo NTV registrarono un'intervista con Movsar Baraev, dove annunci\u00f2 che avrebbe potuto rilasciare tutti i bambini entro la mattinata successiva.\nAlle 21:55, quattro ostaggi - cittadini azeri - furono rilasciati, portando il numero totale degli ostaggi liberati quel giorno a 19. Secondo quanto stabilito con i sequestratori, i cittadini degli Stati Uniti d'America e del Kazakistan sarebbero stati liberati la mattinata successiva.\nGennadij Vlach, a cui fu presumibilmente detto che suo figlio era fra gli ostaggi, attravers\u00f2 la piazza correndo cercando di guadagnare l'entrata del teatro. Suo figlio sembra non fosse presente all'interno del teatro, mentre lui fu ucciso dai sequestratori. Dieci minuti pi\u00f9 tardi, un altro uomo fu visto dirigersi nella stessa direzione, ma ritorn\u00f2 illeso.\nAttorno a mezzanotte, un ostaggio tent\u00f2 di colpire una donna presente nel commando con una bottiglia. L'ostaggio corse lungo il fondo del teatro in direzione di una delle donne seduta accanto ad un congegno esplosivo. Uno dei membri del commando cerc\u00f2 di colpirlo con un proiettile, mancandolo e ferendo gravemente altri due ostaggi, Tamara Starkova e Pavel Zacharov, che furono evacuati dall'edificio poco dopo.\n26 ottobre: intervengono le forze speciali.\nDurante la notte, Achmed Zakaev fece appello ai sequestratori chiedendo loro di evitare mosse sconsiderate. Due membri delle forze speciali OMON furono feriti da una granata lanciata dall'edificio.\nLa mattina del 26 ottobre 2002, le forze speciali russe Osnaz dei servizi segreti russi (FSB), con l'assistenza delle unit\u00e0 Sobr del Ministero dell'Interno, avanzarono prendendo d'assalto l'edificio. Membri delle forze mediche presenti sul luogo riportarono che le operazioni di assalto si erano scatenate quando i sequestratori avevano iniziato a sparare sugli ostaggi.\nIn assenza di una qualsiasi inchiesta successiva, lo svolgersi degli eventi rimane poco chiaro e si basa sulle informazioni ricevute da testimoni oculari.\nVerso le 5 del mattino, il riflettore che illuminava l'entrata principale del teatro fu spento. L'ostaggio Anna Andrianova, una corrispondente per \"Moskovskaja Pravda\", chiam\u00f2 gli studi radio dell'emittente Eco di Mosca e rifer\u00ec in diretta che le forze avevano iniziato l'operazione di assalto pompando gas all'interno della sala:\nInizialmente si ipotizz\u00f2 che il gas pompato all'interno dell'edificio fosse un anestetico - pi\u00f9 tardi venne riportato essere fentanyl, utilizzato come arma attraverso il sistema di condizionamento dell'edificio. Dopo circa 20 minuti da quando i militari hanno iniziato a immettere la miscela gassosa nell'edificio, una donna usc\u00ec dall'entrata principale. A causa dell'accaduto i soldati prolungarono per altri 40 minuti il pompaggio del gas in modo da essere sicuri che tutti i sequestratori fossero addormentati. Alle 6 del mattino scatt\u00f2 l'assalto al teatro. Le forze speciali entrarono attraverso numerosi accessi, compreso il tetto e le fogne.\nIl raid fu preceduto dal rumore di sporadici colpi di arma da fuoco e da alcune esplosioni provenienti dal teatro. All'interno, divenne chiaro, sia ai sequestratori sia agli ostaggi, che una sostanza gassosa era stata immessa nell'edificio. Alcuni sequestrati riportarono che diverse persone presenti nella sala erano cadute in un sonno profondo, mentre alcuni sequestratori furono costretti a indossare maschere antigas.\nDopo circa un'ora e mezza di sporadici combattimenti, i soldati delle forze speciali aprirono le porte principali del teatro ed entrarono nell'auditorium freddando i sequestratori ancora presenti ed uccidendo quelli colpiti precedentemente dall'effetto del gas (soprattutto donne con detonatori).\nIl combattimento continu\u00f2 in altre aree dell'edificio per circa 30 minuti. Versioni iniziali sostenevano che tre terroristi erano stati catturati vivi, ma che due di essi fossero riusciti a scappare. Al maggio 2007, il destino di dieci dei terroristi rimane sconosciuto.\nIl caos dei soccorsi.\nAlle 7:00 del mattino i team di soccorritori iniziarono a portare i corpi degli ostaggi fuori dall'edificio. I corpi furono disposti in file sul marciapiede dell'entrata principale del teatro, esposti a pioggia e neve. In breve tempo, l'intera area fu riempita da corpi di persone morte e da quelle vive ancora prive di sensi a causa del gas. Diverse ambulanze furono costrette ad aspettare decine di minuti per ottenere il permesso di attraversare il cordone di sicurezza.\nI corpi degli ostaggi deceduti furono collocati in due autobus parcheggiati al teatro. Tuttavia, notizie iniziali non riportavano nulla riguardo a vittime fra gli ostaggi. Alcuni funzionari si recarono dai parenti degli ostaggi comunicando l'assenza totale di vittime fra i sequestrati. Un deputato del ministero per gli affari interni, Vladimir Vasil'ev annunci\u00f2 che le forze speciali erano state obbligate a scatenare il blitz nel teatro dopo che alcuni ostaggi avevano tentato la fuga.\nIl primo report ufficiale che parlava di vittime fra gli ostaggi risale alle 9 del mattino. A dispetto della morte di 5 bambini comunicata dal personale medico, l'annuncio sosteneva la mancanza di bambini fra i deceduti. Le autorit\u00e0 intanto non comunicavano nulla circa l'uso d'agenti chimici nel raid.\nAlle 13:00 Vladimir Vasil'ev comunic\u00f2 in una conferenza stampa che 67 persone erano decedute, ma ancora non menzionava la morte di alcun bambino. Confermava l'uso di uno speciale agente chimico utilizzato dalle forze speciali e che 30 terroristi erano stati catturati vivi nell'area attorno al teatro e in altre parti della citt\u00e0. Pi\u00f9 tardi, il governo affermava che tutti i terroristi erano stati uccisi, inclusa una donna non cosciente uccisa all'esterno del teatro da una donna indossante un'uniforme dell'FSB.\nGuardie armate furono assegnate negli ospedali dove le vittime erano state trasportate e ai medici fu ordinato di non rilasciare nessuno dei pazienti provenienti dal teatro per il timore che qualche terrorista si fosse nascosto fra i pazienti. I sopravvissuti furono isolati da ogni tipo di comunicazione con l'esterno e ai loro parenti non fu permesso di entrare negli ospedali; in molti casi il governo rifiut\u00f2 di informare le famiglie in quali ospedali della zona fossero ricoverati i loro parenti.\nConseguenze.\nAlmeno 33 terroristi e 129 ostaggi morirono durante il raid o nei giorni successivi. Il presidente della commissione sanitaria russa Andrei Seltsovsky annunci\u00f2 che uno degli ostaggi uccisi nel raid mor\u00ec per effetto del gas piuttosto che a causa delle ferite da arma da fuoco.\nLa causa di morte segnalata per tutti gli ostaggi era la stessa: terrorismo. Circa 700 ostaggi furono avvelenati da gas, e molti di loro divennero invalidi di seconda e terza categoria. 12 persone soffrirono di parziali o totali problemi cardiaci. 69 bambini rimasero orfani e diverse persone delle forze speciali rimasero avvelenate dal gas durante il blitz.\nIl presidente russo Vladimir Putin, durante un'apparizione televisiva del 26 ottobre, difese il blitz affermando che \"il governo aveva fatto l'impossibile, salvando centinaia, centinaia di persone\". Chiese perdono per non essere riusciti a salvare pi\u00f9 ostaggi e dichiar\u00f2 il luned\u00ec successivo giorno di lutto nazionale per commemorare le persone morte.\nLe forze di sicurezza giustificarono l'uso del Fentanyl per la massiccia presenza di sequestratori armati con esplosivi e sparsi in ogni zona dell'edificio. Le forze speciali temevano che se i terroristi avessero avuto il sentore di essere sotto attacco, avrebbero ucciso gli ostaggi o, peggio ancora, avrebbero tentato di far detonare l'esplosivo piazzato nella struttura.\nRiguardo all'uccisione di ogni terrorista privo di sensi da parte delle forze speciali, un soldato degli spetsnaz gruppo Alpha dichiar\u00f2 ai media:\nNell'aprile 2007, l'avvocato Igor' Trunov, rifer\u00ec che la Corte Europea dei diritti dell'uomo aveva finalmente preso in considerazione le proteste avanzate nel 2003 da 58 familiari delle vittime contro il governo russo. Trunov aggiunse che non solo i cittadini russi, ma anche alcuni cittadini di Ucraina, Paesi Bassi e Kazakistan, parteciparono alla denuncia alla corte di Strasburgo.\nSempre nell'aprile 2007, Tat'jana Karpova, vice presidente dell'organizzazione Nord-Ost fondata da ostaggi e familiari delle vittime, chiese una nuova indagine criminale. Sostenne il fallimento delle autorit\u00e0 russe nell'adempiere ai propri obblighi riguardo al diritto alla vita. Mise inoltre in evidenza che \"abbiamo prove che a 69 feriti non furono garantite cure mediche\" e che \"l'80% degli ostaggi sopravvissuti sono potenziali invalidi, inclusi rischi di futuri problemi oncologici e la possibilit\u00e0 che donne avvelenate dal gas possano in futuro partorire bambini con difetti fisici\".\nInchiesta ufficiale.\nL'inchiesta che il pubblico ministero di Mosca effettu\u00f2 per tre anni e mezzo non riusc\u00ec a fornire informazioni circa l'agente chimico che uccise gli ostaggi, il possibile antidoto all'agente, il numero di ostaggi rilasciati, il numero di terroristi che hanno assaltato il teatro e i nomi degli ufficiali che presero la decisione del blitz. Gli ostaggi confermarono di aver contato 54 terroristi, mentre secondo le versioni ufficiali soltanto 40 sequestratori erano nell'edificio.\nIl 1\u00ba giugno 2007 arriv\u00f2 la notizia che l'indagine ufficiale era stata sospesa. La motivazione fornita fu che il colpevole non era stato identificato.\nEffetti a lungo termine.\nGli attacchi spinsero Vladimir Putin a stringere la morsa in Cecenia. Le agenzie di stampa del governo russo riportarono che 30 ribelli ceceni furono uccisi in una battaglia nei pressi di Groznyj il 28 ottobre 2002 e Putin, in seguito alle attivit\u00e0 terroristiche, annunci\u00f2 delle misure adeguate alla minaccia. L'offerta di una trattativa incondizionata con la Russia, avanzata dal presidente Maskhadov, fu rigettata dal ministro degli esteri russo Sergej Lavrov, che paragonava una simile trattativa ad una negoziazione similare dell'Europa con Osama bin Laden.\nLa Russia accus\u00f2 inoltre Akhmed Zakayev, diplomatico ceceno e associato a Aslan Maskhadov, di coinvolgimento. Durante una sua visita in Danimarca per un congresso nell'ottobre 2002, i russi chiesero il suo arresto e la sua estradizione. Fu trattenuto in Danimarca per oltre un mese, ma fu rilasciato dopo che le autorit\u00e0 danesi affermarono che non vi erano prove sufficienti. Il 7 dicembre 2002 Zakayev chiese asilo politico a Londra. Le autorit\u00e0 inglesi lo arrestarono ma fu rilasciato a seguito del pagamento di una cauzione di oltre cinquantamila sterline. Il percorso per la sua estradizione prosegu\u00ec, ma il 13 novembre 2003 un giudice britannico rigett\u00f2 la richiesta di estradizione russa, definendolo una figura motivata politicamente e a rischio di tortura. Il 29 novembre gli venne garantito asilo politico in Gran Bretagna.\nIl 1\u00ba novembre 2002 la Duma approv\u00f2 nuove restrizioni sulla stampa russa per eventi riguardanti il terrorismo; restrizioni che ricevettero, come previsto, ampia approvazione anche dalle camere superiori e dal presidente Putin stesso. La stessa Duma rifiut\u00f2 poi una proposta avanzata dall'unione delle forze liberali per creare una commissione incaricata di verificare e di indagare le azioni governative tenute durante l'assedio al teatro. Questa nuova condotta fece tornare in Russia il timore che Putin stesse sistematicamente prendendo il controllo dei media.\nNel 2003 l'organizzazione umanitaria Human Right Watch denunciava un aumento delle barbarie perpetrate dalla polizia russa verso la popolazione cecena."}
{"id": "791006", "revid": "247222", "url": "https://it.wikipedia.org/wiki?curid=791006", "title": "Art Taylor", "text": "Biografia.\nTaylor era nato nello stesso quartiere di Sonny Rollins e Jackie McLean. Inizi\u00f2 suonando assieme a loro in un gruppo di quartiere, e con loro divenne parte della scena bebop di New York. Negli anni cinquanta, Taylor faceva parte di un gruppo di giovani musicisti (che comprendeva anche Miles Davis, che lo ricorda come un amico abbastanza stretto nell'autobiografia) che condividevano esperienze personali e musicali e che giocarono una parte importante nello stabilire lo stile che sarebbe stato chiamato hard bop. Tra il 1948 al 1957 Taylor suon\u00f2 con i gruppi di Howard McGhee, Coleman Hawkins, Buddy DeFranco, Bud Powell, e George Wallington e anche con una formazione propria gruppo, i Wailers.\nTra il 1955 e il 1957, inoltre, Taylor ebbe diverse occasioni di incidere con Miles Davis e John Coltrane: Davis lo chiam\u00f2 anche come rimpiazzo di Philly Joe Jones per una scrittura al \"Caf\u00e8 Bohemia\", che termin\u00f2 tempestosamente (Taylor piant\u00f2 in asso il gruppo dopo una lite con Davis, a causa dei rilievi che questi faceva al suo modo di suonare. Il suo posto, per il resto della scrittura, fu preso da Jimmy Cobb). Tra il 1957 e il 1963 fu anche in tour con Donald Byrd e nel 1959 collabor\u00f2 con Thelonious Monk.\nNel 1963 si trasfer\u00ec in Europa rimanendovi ventun anni e risiedendo soprattutto in Francia e in Belgio, suonando con gruppi locali e con musicisti americani di passaggio (ebbe molte occasioni di accompagnare Johnny Griffin). Nel 1984, dopo essere tornato negli Stati Uniti, continu\u00f2 a suonare come sideman, fondando nel 1993 un secondo gruppo, che chiam\u00f2 ancora una volta i Wailers, e presentando, per la stazione radio WKCR, un programma di sue interviste a musicisti.\nStilisticamente, Taylor era spesso accostato a musicisti come Max Roach e Art Blakey: Ira Gitler, nelle note di copertina dell'album \"A.T.'s Delight\", lo identifica come un loro diretto discendente stilistico.\nTaylor era un sideman di lusso, e molto ricercato, ed ebbe pi\u00f9 di trecento registrazioni al suo attivo, molte verso la fine degli anni 50, per Prestige Records, Blue Note Records ed altre etichette meno note: di queste ve ne sono diverse come leader, e non solo dei Wailers. Nel 1959 fu il batterista nell'album \"Giant Steps\" di John Coltrane, che gli diede cos\u00ec la possibilit\u00e0 di partecipare ad uno dei pi\u00f9 importanti album della storia del jazz moderno.\nArt Taylor \u00e8 l'autore del libro \"Notes and Tones: Musician to Musician Interviews\" (1977), che raccoglie le sue interviste ad altri musicisti."}
{"id": "791021", "revid": "486946", "url": "https://it.wikipedia.org/wiki?curid=791021", "title": "Feyenoord Stadion", "text": ""}
{"id": "791028", "revid": "287204", "url": "https://it.wikipedia.org/wiki?curid=791028", "title": "Virus (Clive Cussler)", "text": "Virus (\"Vixen 03\") \u00e8 un romanzo scritto da Clive Cussler pubblicato nel 1978; fa parte della serie di romanzi con protagonista Dirk Pitt.\nTrama.\nUn racconto che inizia nel 1954: un Boeing C-97 Stratofreighter del Maggiore Raymond Vylander, decolla dalla base aerea militare della marina di Buckley, con il nome in codice Vixen 03, diretto verso un'isola del pacifico con caricati nella stiva 36 contenitori d'acciaio. Poco dopo essere decollato l'aereo comincia ad avere problemi, causati da un corto circuito, che costringono il pilota ad un atterraggio di emergenza su un prato bianco tra le montagne innevate. Ma qualcosa cosa va storto, e l'aereo scompare, inghiottito dall'oscurit\u00e0.\nPassano gli anni e nel 1988, Dirk Pitt \u00e8 in ferie in una baita in montagna con Loren Smith, eletta alla Camera dei Rappresentanti del Colorado. Quando per caso trova nel garage del padre di Loren, morto tre anni prima, una bombola d'ossigeno in uso negli aerei e un carrello di prua completo di ruote; cos\u00ec, spinto dalla curiosit\u00e0 decide di indagare.\nRiesce a trovare dal numero di telaio inciso sul carrello, dal quale deduce il tipo di aereo trovato. Decide cos\u00ec di cercarlo e lo trova in un lago di nome Table Lake. Alcuni indizi portano Dirk Pitt a cercare il fascicolo della missione dove trova l'autorizzazione fatta dal Generale Walter Bass per procedere al volo. Dopo averlo rintracciato, oramai avanti con et\u00e0, si fa spiegare cosa trasportava l'aereo, e lui gli rivela che nella stiva c'erano dei contenitori a forma di bombe, o meglio di proiettili per corazzate, pieni di un agente chimico chiamato MR (morte rapida).\nAllora Dirk Pitt decide di convocare una riunione alla NUMA, ovvero National Underwater and Marine Agency, dove decidono di recuperare l'aereo; purtroppo un'amara sorpresa li attende: dalla stiva mancano otto contenitori e cos\u00ec Dirk Pitt comincia una corsa contro il tempo per trovare quelli mancanti."}
{"id": "791029", "revid": "36426", "url": "https://it.wikipedia.org/wiki?curid=791029", "title": "Sofignano", "text": "Sofignano (anticamente Soffignano), \u00e8 un paese sparso nel comune di Vaiano, in provincia di Prato. Comprende tutte le localit\u00e0 sul versante occidentale dei monti della Calvana ad est di Vaiano. La pieve dei Santi Vito viene convenzionalmente considerata il centro del paese sparso, sebbene negli ultimi decenni il progressivo aumento della popolazione nella localit\u00e0 Le Fornaci di Sofignano abbia portato a riconsiderare quest'ultima come cuore del paese.\nStoria.\nPresente nelle cartografie sin da epoca tardo romana e medievale, Sofignano era nota ai mercanti che percorrevano l'antica strada di comunicazione fra Prato e Bologna che, al tempo, anzich\u00e9 nel fondovalle dove ora passa la strada provinciale 325 R, attraversava tutto il medio versante occidentale della Calvana per ridiscendere a valle dopo San Leonardo, circa 8 km pi\u00f9 a sud."}
{"id": "791030", "revid": "6066", "url": "https://it.wikipedia.org/wiki?curid=791030", "title": "Melie", "text": ""}
{"id": "791031", "revid": "124397890", "url": "https://it.wikipedia.org/wiki?curid=791031", "title": "Luogo di articolazione", "text": "In fonetica articolatoria, il luogo di articolazione \u00e8 uno dei parametri che permettono di classificare i suoni del linguaggio (foni), e pi\u00f9 precisamente le consonanti. Esso descrive quali organi dell'apparato fonatorio interagiscono per produrre un suono (\"fonazione\") (labbra, denti, lingua, quale punto del palato, la faringe o la glottide).\nQuesto \u00e8 uno dei parametri in base al quale si definiscono le consonanti: l'altro, il modo di articolazione, stabilisce in che modo questi organi si dispongono nella bocca per la produzione del suono. Un ultimo parametro per la classificazione delle consonanti \u00e8 infine l'attivazione o meno delle corde vocali, in base al quale il fono sar\u00e0 rispettivamente sonoro o sordo.\nPer ogni luogo di articolazione vi possono essere pi\u00f9 modi di articolazione diversi, vale a dire pi\u00f9 consonanti omorganiche. Ad esempio, i suoni e sono entrambi, dal punto di vista del luogo di articolazione, delle alveolari, ma riguardo al modo di articolazione \u00e8 una occlusiva e una nasale.\nQuesto parametro, come d'altronde quello del modo di articolazione, non \u00e8 valido per le vocali in quanto nella loro produzione non viene opposto un ostacolo alla fuoriuscita dell'aria: esse si classificano solo in base alla posizione della lingua nella bocca.\nNell'ambito delle consonanti, dal punto di vista del luogo di articolazione si distinguono:"}
{"id": "791032", "revid": "287204", "url": "https://it.wikipedia.org/wiki?curid=791032", "title": "NGC 1544", "text": "NGC 1544 \u00e8 una galassia situata nella costellazione di Cefeo; le dimensioni apparenti del nucleo sono 60\"\u00d730\". \nSi trova all'interno di un asterismo di 5-6 stelle di magnitudine fra la 13\u00b0 e la 14\u00b0, alquanto grazioso alla vista. A causa di quest'asterismo sembra che il nucleo, alquanto ovale, sia composto da due rigonfiamenti ed \u00e8 orientato da NE verso SW.\nLa stella luminosa pi\u00f9 vicina, per facilitare il puntamento del telescopio, \u00e8 SAO 843 di magnitudine visuale 6,50, di tipo spettrale A5m; coordinate: ascensione retta: e declinazione: ; puntata la stella, la galassia si trova 28' a ENE.\nBibliografia.\nUranometria 2000.0 \u2013 Deep Sky Field Guide \u2013 Willmann-Bell (2001)"}
{"id": "791035", "revid": "31886", "url": "https://it.wikipedia.org/wiki?curid=791035", "title": "UGC 3160", "text": ""}
{"id": "791038", "revid": "326822", "url": "https://it.wikipedia.org/wiki?curid=791038", "title": "La strega (Buffy l'ammazzavampiri)", "text": ""}
{"id": "791040", "revid": "31886", "url": "https://it.wikipedia.org/wiki?curid=791040", "title": "PGC 16608", "text": ""}
{"id": "791041", "revid": "31886", "url": "https://it.wikipedia.org/wiki?curid=791041", "title": "MCG +14-3-6", "text": ""}
{"id": "791049", "revid": "287204", "url": "https://it.wikipedia.org/wiki?curid=791049", "title": "Gonadotropina", "text": "Le gonadotropine sono una famiglia di tre ormoni: FSH o \"ormone follicolo-stimolante\", LH \"ormone luteinizzante\", hCG \"gonadotropina corionica\". Il nome sta a indicare il loro effetto stimolante sulle gonadi. \nTali molecole, proteine eterodimeriche, hanno in comune una catena di 92 amminoacidi detta subunit\u00e0 \u03b1, mentre differiscono per l'altra catena polipeptidica detta subunit\u00e0 \u03b2. \nLe gonadotropine sono prodotte da due ghiandole diverse. \nTali ormoni sono presenti sia nella femmina che nel maschio (ad eccezione dell'hCG, per ovvie ragioni) ed hanno funzioni essenziali sullo sviluppo, la maturazione, il mantenimento delle funzioni delle ovaie e dei testicoli.\nFSH ed LH vengono secreti sotto stimolazione del GnRH che \u00e8 l\"ormone di rilascio ipotalamico delle gonadotropine\" (detto anche \"LHRH\") secreto nell'eminenza mediana dell'ipofisi e prodotto nei nuclei arcuati dell'ipotalamo (medio-basale). Il GnRH viene secreto in maniera pulsatile (con periodo di 1-3 ore), ci\u00f2 comporta una oscillazione dei livelli ematici anche di LH e FSH (anche se quest'ultimo ha oscillazioni minori).\nI farmaci attualmente disponibili appartengono a due categorie: le Gonadotropine Umane Menopausali, estratte dalle urine di donne in menopausa e sottoposte a processi di purificazione e le Gonadotropine Ricombinanti, sintetizzate in laboratorio. Entrambe sono considerate sicure. "}
{"id": "791058", "revid": "125328772", "url": "https://it.wikipedia.org/wiki?curid=791058", "title": "Cratos", "text": "Cratos () \u00e8 un personaggio della mitologia greca, rappresentante il potere di dominio, il potere che soggioga e si impone sugli avversari, e figlio del titano Pallante e della ninfa oceanina Stige.\nGenealogia.\n\u00c8 fratello di Nike, Zelo e Bia e figlio di un Titano e di una ninfa.\nMitologia.\nCon i fratelli si alle\u00f2 con Zeus nella lotta contro i Titani. Viene citato insieme a Bia da Eschilo nel \"Prometeo incatenato\", dove viene incaricato di incatenare Prometeo ad una rupe. Inoltre, sempre nella Teogonia, Cratos e Bia accompagnavano Zeus ovunque, come simbolo del suo potere.\nNella cultura di massa.\nIl mito di Cratos \u00e8 ripreso nel personaggio di Kratos, protagonista della saga videoludica \"God of War\" dove invece Kratos libera Prometeo uccidendolo e si schiera dalla parte dei Titani nella lotta contro gli d\u00e8i dell'olimpo. Inoltre, questo Kratos \u00e8 figlio di Zeus e di una mortale, Callisto, non di Pallante e Stige, ed \u00e8 fratello di D\u00e8imos; nel mito greco, Cratos e D\u00e8imos non avevano n\u00e9 parentela n\u00e9 nessun altro legame.\nEgli appare anche nel videogioco per Sony PlayStation 3 e PlayStation Vita chiamato \"PlayStation All-Stars Battle Royale\" come rappresentante del gi\u00e0 citato videogioco \"God of War\" assieme a suo padre Zeus, e come Boss segreto nel videogioco Shovel Knight.\nCratos \u00e8, insieme alla sorella Bia, protagonista del dialogo \"Gli uomini\", contenuto nei \"Dialoghi con Leuc\u00f2\" di Cesare Pavese."}
{"id": "791060", "revid": "254059", "url": "https://it.wikipedia.org/wiki?curid=791060", "title": "Madonnaro", "text": "I madonnari sono artisti di strada, cos\u00ec chiamati dalle immagini, soprattutto sacre e principalmente Madonne, che sono soliti disegnare per strada. Il termine \u00e8 di probabile origine centro-italiana. Il madonnaro \u00e8 un artista ambulante nomade che si sposta da un paese all'altro in occasione di sagre e feste popolari. Esegue i suoi disegni con gesso, gessetti o altro materiale povero, su strade, marciapiedi, cemento, selciato di centri urbani e che trae il proprio sostentamento grazie alle offerte del pubblico quali oboli o elemosine.\nOrigini.\nL'arte, come indicato da varie descrizioni che si trovano in testi e lettere, fu presente in tutta l'Europa fin dal XVI secolo. Dato il materiale impiegato, dopo qualche giorno il disegno sbiadisce fino a che con la prima pioggia svanisce. Questo \u00e8 anche il motivo per cui solo di recente \u00e8 stato possibile iniziare ad averne una documentazione visiva.\nLa tradizione dei madonnari nel periodo successivo alla seconda guerra mondiale si stava perdendo. Lo scarno numero di questi artisti era diminuito fino a quando alcuni di loro cercarono un posto dove riunirsi per dare luogo ad un evento annuale. Uno dei primi incontri avvenne nel 1972, grazie al contributo del comune di Curtatone, il 15 agosto sul sagrato del Santuario della Beata Vergine delle Grazie a Grazie, nei pressi di Mantova; erano in 10. Da pi\u00f9 di vent'anni nella localit\u00e0 dove si tiene l'Incontro Nazionale dei Madonnari, \u00e8 sorta l'\"Associazione Madonnari d'Italia\" con una trentina di aderenti.\nLa riscoperta di quest'arte antica nel corso degli anni successivi ha visto nascere altre manifestazioni sia in Italia che all'estero. Pur conservando lo spirito tradizionale, a questi semplici artisti si sono aggiunti anche pittori qualificati, artisti di varie tendenze e semplici appassionati che, con produzioni a volte discutibili, elaborano madonne e altri temi sacri. Non di rado, questi artisti sono molto abili nella loro tecnica, decisamente particolare e inusuale, riuscendo a creare delle vere opere d'arte, anche se effimere.\nNormativa.\nNon esiste una normativa nazionale di riferimento che regolamenta la possibilit\u00e0 di esercitare l'arte del madonnaro essendo eventualmente i singoli Comuni ad emanare regolamenti in materia.\nLa liberalizzazione avviene con il DPR 311 del 28/5/2001 che all'articolo 6 abroga i commi primo e secondo dell'art.121 del TULPS (Testo unico delle leggi di pubblica sicurezza) che regolava il Registro dei Mestieri Girovaghi e le richieste di permesso per le esibizioni.\nLa regione Piemonte ha emanato una legge regionale che favorisce il mestiere degli artisti di strada, stabilendo il principio di libera espressione nei luoghi pubblici con limiti dettati da normali regole di convivenza ed uso collettivo dei luoghi stessi.\nTale norma limita il potere di imporre divieti generalizzati da parte dei singoli comuni. \nLo spirito della norma \u00e8 per\u00f2 largamente disatteso dai Comuni piemontesi. \nAnche la regione Puglia ha emanato una analoga legge.\nRegolamenti comunali.\nAlcuni comuni hanno regolato con apposite norme l'attivit\u00e0 dei madonnari: tra questi Genova, Torino, Roma, Milano."}
{"id": "791061", "revid": "67712", "url": "https://it.wikipedia.org/wiki?curid=791061", "title": "Bilabiali", "text": ""}
{"id": "791063", "revid": "2036605", "url": "https://it.wikipedia.org/wiki?curid=791063", "title": "Battaglia dell'Utus", "text": "La battaglia dell'Utus fu combattuta nel 447 tra l'esercito dell'Impero romano d'Oriente e gli Unni guidati da Attila. La vittoria unna port\u00f2 Attila alle porte di Costantinopoli, capitale dell'Impero romano d'Oriente.\nAntefatti.\nGi\u00e0 a partire dal 443, quando l'impero romano d'oriente smise di versare i suoi tributi annuali agli Unni, Attila invase e saccheggi\u00f2 le regioni balcaniche dell'impero, cosa che si sarebbe poi ripetuta nel 447.\nLa battaglia.\nL'esercito romano orientale sotto Arnegisclo, \"magister utriusque militiae\", \"maestro di entrambe le forze\" (sia dei fanti che dei cavalli) della Tracia, spost\u00f2 le sue basi a Marcianopoli a ovest e affront\u00f2 gli Unni sul fiume Utus, nella provincia romana di Dacia Ripensis. Arnegisclo fu uno dei comandanti romani che avevano subito una sconfitta durante la campagna unna del 443.\nL'esercito romano era probabilmente una forza combinata che includeva le armate dell'Illirico (provincia romana), quelle della Tracia e l'esercito in presenza dell'imperatore. Stando agli storici moderni, i romani persero la battaglia ma sembra che entrambi gli schieramenti avessero subito pesanti perdite, e uno degli autori avrebbe caratterizzato che la battaglia sarebbe stata non decisiva.. Stando ad alcune fonti, il cavallo di Arnegisclo cadde in battaglia, ma questo non gli imped\u00ec di continuare a combattere, cosa che fece appiedato fino a che non cadde in battaglia.\nConseguenze.\nDopo la battaglia, gli Unni presero subito possesso di Marcianopoli e la distrussero, lasciandola desolata per circa un secolo fino alla restaurazione sotto Giustiniano I. In seguito, gli Unni si posero persino alle porte di Costantinopoli, la capitale dell'impero romano d'oriente, le cui mura erano andate in rovina nel terremoto di gennaio 447, e la cui popolazione era stata danneggiata dall'epidemia che ne era seguita. Tuttavia, il prefetto del pretorio d'Oriente Costantino riusc\u00ec a riparare le mura in solo due mesi utilizzando la manodopera cittadina, con l'aiuto delle fazioni del Circo, i Blu e i Verdi, le infami fazioni dell'ippodromo di Costantinopoli. Questo, combinato con l'urgente trasferimento di vari soldati dell'Isauria nella citt\u00e0 e le pesante perdite subite dagli Unni nella battaglia, costrinsero Attila ad abbandonare i suoi progetti per assediare la capitale.\nPiuttosto, Attila decise di saccheggiare le province balcaniche, ora indifese, tra cui l'Illirico, la Tracia, la Mesia, la Scizia Minore ed entrambe le province della Dacia romana, per poi rivolgersi alle Termopili. Callinico di Rufinianae scrisse, nella sua \"Vita di Santo Ipazio\" (che allora viveva ancora in Tracia), che \"pi\u00f9 di cento citt\u00e0 furono prese, Costantinopoli cadde quasi in pericolo e molti uomini vi fuggirono\", anche se era forse un'esagerazione. Solo l'anno dopo, nel 448, fu riportata la pace, attraverso un trattato con cui l'imperatore orientale Teodosio II accett\u00f2 di pagare ad Attila un tributo di 6.000 libbre d'oro immediatamente e 2.100 libbre ogni anno. Inoltre, fu creata una terra di nessuno nel territorio romano, la quale si estendeva per 300 miglia da Singidunum a Novae, con una profondit\u00e0 di 100 miglia, o cinque giorni di marcia, a sud del Danubio, e fungeva da zona cuscinetto."}
{"id": "791064", "revid": "1610933", "url": "https://it.wikipedia.org/wiki?curid=791064", "title": "Bia (divinit\u00e0)", "text": "Bia () \u00e8 un personaggio della mitologia greca, la personificazione della forza e della violenza e figlia del titano Pallante e della ninfa Oceanina Stige.\nGenealogia.\n\u00c8 sorella di Nike, Zelos e Cratos.\nMitologia.\nViene rappresentata come una donna armata con corazza e con i fratelli si alle\u00f2 con Zeus nella lotta contro i Titani. Viene citata insieme con Cratos da Eschilo nel Prometeo incatenato, dove viene incaricata di incatenare Prometeo a una rupe. \n\u00c8 la guardia del corpo del padre degli dei.\nNella letteratura.\nBia \u00e8 protagonista, insieme al fratello Cratos, del racconto \"Gli uomini\" contenuto nei \"Dialoghi con Leuc\u00f2\" di Cesare Pavese."}
{"id": "791065", "revid": "88253", "url": "https://it.wikipedia.org/wiki?curid=791065", "title": "Queensbridge", "text": ""}
{"id": "791066", "revid": "287204", "url": "https://it.wikipedia.org/wiki?curid=791066", "title": "Mantike", "text": ""}
{"id": "791074", "revid": "2730", "url": "https://it.wikipedia.org/wiki?curid=791074", "title": "Sull'anima", "text": ""}
{"id": "791076", "revid": "12290", "url": "https://it.wikipedia.org/wiki?curid=791076", "title": "La mantide", "text": ""}
{"id": "791085", "revid": "118647235", "url": "https://it.wikipedia.org/wiki?curid=791085", "title": "Consonante bilabiale", "text": "In fonetica articolatoria, una consonante bilabiale \u00e8 una consonante, classificata secondo il proprio luogo di articolazione. Essa viene articolata unendo o anche solo avvicinando tra s\u00e9 le labbra, in modo che l'aria, costretta dall'ostacolo, produca un rumore nella sua fuoriuscita.\nLe consonanti.\nA seconda del loro modo di articolazione, si distinguono consonanti occlusive, nasali, vibranti e monovibranti, fricative e approssimanti. Si noti che sono impossibili articolazioni laterali o laterali fricative di queste consonanti.\nL'alfabeto fonetico internazionale elenca le seguenti consonanti bilabiali:\nAltri simboli:"}
{"id": "791090", "revid": "67712", "url": "https://it.wikipedia.org/wiki?curid=791090", "title": "Bilabiale", "text": ""}
{"id": "791092", "revid": "49409", "url": "https://it.wikipedia.org/wiki?curid=791092", "title": "Ubichinone", "text": ""}
{"id": "791094", "revid": "14691", "url": "https://it.wikipedia.org/wiki?curid=791094", "title": "Lago Rodolfo", "text": ""}
{"id": "791095", "revid": "67712", "url": "https://it.wikipedia.org/wiki?curid=791095", "title": "Labiodentali", "text": ""}
{"id": "791102", "revid": "599013", "url": "https://it.wikipedia.org/wiki?curid=791102", "title": "Strada statale 232 Panoramica Zegna", "text": "La ex strada statale 232 Panoramica Zegna (SS 232), ora strada provinciale 232 Panoramica Zegna (SP 232), \u00e8 una strada provinciale italiana.\nPercorso.\nHa inizio nel comune di Villanova Biellese, dalla ex strada statale 230 di Massazza e, su un tracciato pianeggiante e rettilineo diretto verso nord, attraversa i comuni di Mottalciata giungendo a Cossato dopo aver toccato la frazione di Castellengo.\nSuperato l'abitato la strada inizia a salire di quota ed entra nel territorio dei comuni di Strona, Valle Mosso, Veglio, Mosso, Trivero, dove ha inizio l'oasi Zegna, una riserva naturalistica di oltre 100\u00a0km\u00b2 che si estende per tutto il tracciato rimanente della strada.\nProsegue verso il Bocchetto di Sessera (1.382 m s.l.m.) dove termina il proprio percorso. Il collegamento tra il Bocchetto e la Valle Cervo \u00e8 assicurato dalla SP n. 115 denominata anch'essa \"Panoramica Zegna\" (tronco Bocchetto Sessera - Valmosca).\nStoria.\nLa costruzione della strada si deve all'imprenditore tessile Ermenegildo Zegna, da cui l'arteria prende il nome.\nFu inaugurata il 10 dicembre del 1938, assieme alla centrale idroelettrica del Piancone, dall'allora ministro dei lavori pubblici Giuseppe Cobolli Gigli, e fu poi a lungo gestita dall'ANAS.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che l'ha classificata come strada regionale con la denominazione strada regionale 232 Panoramica Zegna (SR 232) ed affidato all'ARES (Agenzia Regionale Strade).\nA seguito del D.R. 9-5791 del 27 aprile 2007 della Regione Piemonte, dal 1\u00ba gennaio 2008 venne infine riclassificata come provinciale e consegnata alla Provincia di Biella."}
{"id": "791107", "revid": "767487", "url": "https://it.wikipedia.org/wiki?curid=791107", "title": "Giuffria", "text": "I Giuffria sono stati una band hard rock formata nel 1984 a Los Angeles, California.\nI Giuffria vennero originariamente concepiti come una resurrezione degli Angel portata avanti dall'unico superstite Gregg Giuffria. Tuttavia il tastierista venne presto costretto ad utilizzare il suo cognome per dare il titolo al nuovo gruppo, a seguito delle lamentele dei suoi ex colleghi. Dopo un periodo di moderata popolarit\u00e0, Giuffria decise di rivoluzionare la formazione e rinominarla House Of Lords su indicazione del mentore Gene Simmons, storico bassista/cantante dei Kiss.\nStoria.\nNel 1984, dopo essersi avventurato nel ruolo di mentore e produttore per la band emergente White Sister, il tastierista Gregg Giuffria decise di fondare una nuova versione della sua vecchia band degli anni settanta, gli Angel, di cui per\u00f2 risult\u00f2 come l'unico sopravvissuto. A completare questa formazione furono l'ex chitarrista dei Rough Cutt Craig Goldy, l'ex cantante dei Sabu (gruppo di Paul Sabu) David Glen Eisley (figlio dell'attore Anthony Eisley), l'ex bassista dei Sabu Rick Bozzo e Alan Krigger alla batteria. La formazione riusc\u00ec subito a procurarsi un contratto con la Camel Records, una sussidiaria della \"major\" MCA. Bozzo per\u00f2 venne sostituito dall'ex membro dei Quiet Riot Chuck Wright, quando i membri originali degli Angel costrinsero Giuffria a cambiare il nome al gruppo per vie legali. Il tastierista decise quindi di battezzare questa nuova band con il suo cognome, fu cos\u00ec che nacquero i Giuffria.\nIl gruppo inizi\u00f2 presto a lavorare alle incisioni del primo album, guidati dal produttore Andy Johns. L'omonimo \"Giuffria\" venne pubblicato nello stesso 1984 trovando diversi consensi da parte del pubblico. Gli statunitensi ottennero un moderato successo con le hit \"\"Call To The Heart\" e \"Lonely In Love\"\". Grazie a questa incisione, i Giuffria partirono per i tour di supporto negli States al fianco dei Deep Purple, e dei Foreigner, mentre al termine di questa date, segu\u00ec un altro tour nel ruolo di \"headliner\" in Giappone. Il gruppo inoltre partecip\u00f2 alla colonna sonora del film \"Gotcha\" (titolo italiano Toccato!) nel 1985 con tre brani: \"\"Never Too Late\", \"Say It Ain't True\" e \"What's Your Name\"\". Quest'ultima traccia per\u00f2 venne curiosamente accreditata ad un gruppo fittizio nominato Camelflage a causa del fatto che essa risultava molto pi\u00f9 melodica e pop rispetto al loro stile classico.\nNel primo 1985 Wright annunci\u00f2 la sua dipartita seguito in estate da Craig Goldy, che abbandon\u00f2 il gruppo per raggiungere il superprogetto Driver (poi ribattezzato M.A.R.S.) con il bassista Rudy Sarzo e, per poi entrare nella formazione dei Dio nel 1986. Wright partecip\u00f2 in seguito a delle sessioni per i Masi e gli Impellitteri. Nel frattempo, a seguito della dipartita di Goldy, i Giuffria arruolarono temporaneamente il chitarrista della band di Sammy Hagar Gary Pihl che permase una settimana, e venne definitivamente sostituito da Lanny Cordola, mentre in contemporanea subentr\u00f2 anche l'ex bassista di Aldo Nova David Sikes a prendere il posto di Wright. L'anno successivo, la formazione ormai consolidata diede alle stampe il secondo album \"Silk + Steel\", che per\u00f2 soffr\u00ec della poca sponsorizzazione da parte della label ottenendo poco successo.\nNel primo 1988 i Giuffria avrebbero dovuto incidere la loro terza pubblicazione, dal titolo di \"Pleasure Palace\". Tuttavia, nel 1987 Gregg Giuffria partecip\u00f2 al 40\u00ba anniversario della Atlantic Records a New York, dove suonava per l'occasione come turnista per i Vanilla Fudge. Durante questo evento, il tastierista incontr\u00f2 Gene Simmons, storico bassista/frontman dei Kiss, nonch\u00e9 talentscout di successo, e gli consegn\u00f2 le demo del futuro album. Simmons poi, accordato con Giuffria, diede il via alla produzione del disco, ma non volle alla voce il cantante David Glen Eisley. Questo fu quindi costretto ad abbandonare la formazione, mentre a sostituirlo subentr\u00f2 James Christian, che venne trascinato nel gruppo da Chuck Wright, bassista che aveva lavorato con la sua band precedente, gli L.A. Rocks. Infatti la formazione venne comunque rivoluzionata con il ritorno di Chuck Wright, e l'entrata del nuovo batterista Ken Mary, gi\u00e0 membro della band di Alice Cooper, dei Fifth Angel e Chastain. Simmons inoltre sugger\u00ec di rinominare la band House Of Lords. Fu da questo periodo che si assistette allo scioglimento dei Giuffria. Il gruppo riutilizz\u00f2 alcuni brani che avrebbero dovuto far parte del terzo album dei Giuffria, come \"Slip Of The Tongue\", che venne incluso nel loro debutto omonimo del 1988.\nAllo stesso tempo, David Glen Eisley riusc\u00ec ad ottenere una parte nel film del '88 \"Action Jackson\". Dopo un breve periodo nel quale collabor\u00f2 con il guitar hero giapponese Kuni, Eisley trov\u00f2 un altro ruolo nella superband Dirty White Boy, assieme al chitarrista Earl Slick e all'ex batterista degli Autograph Keni Richards. La formazione pubblic\u00f2 nel 1990 il disco \"Bad Reputation\". Tuttavia, dopo aver incontrato dei problemi con la Polydor Records a seguito dei tour europei, i Dirty White Boy si sciolsero ed Eisley torn\u00f2 a collaborare con il suo ex collega Craig Goldy per fronteggiare il progetto solista del chitarrista chiamata Creaig Coldy's Ritual, nel tardo 1991. Goldy raggiunse nuovamente i Dio nel 1999."}
{"id": "791108", "revid": "767487", "url": "https://it.wikipedia.org/wiki?curid=791108", "title": "Renault Type Y", "text": "La Type Y \u00e8 un'autovettura prodotta tra il 1905 ed il 1906 dalla casa francese Renault.\nProfilo.\nLa Type Y nacque nel 1905: si ipotizza che sia nata come evoluzione della serie di \"Voiturettes\", vale a dire la famiglia di Renault dalla primissima Renault Type A alle Type H e J. Rispetto a queste, per\u00f2, la Type Y si pone pi\u00f9 in alto, come fascia di mercato, grazie alle dimensioni, sensibilmente aumentate, e al motore, un bicilindrico da 1885 cm\u00b3, in grado di erogare una potenza massima di 16 CV."}
{"id": "791110", "revid": "1635571", "url": "https://it.wikipedia.org/wiki?curid=791110", "title": "Kalojan di Bulgaria", "text": "Il nome \"Kalojan\", in latino \"Caloiohannes\" \u00e8 traducibile come \"il buon Giovanni\" o \"Giovanni il bello\" e deriva dal greco \"Kaloi\u014dann\u0113s\" un attributo solitamente assegnato agli imperatori bizantini di nome Giovanni e adottato dalla dinastia dei Comneni e da quelle successive.\nUn altro dei suoi soprannomi era \"Ioannitsa\" (\u0419\u043e\u0430\u043d\u0438\u0446\u0430, Ioannica) una forma diminutiva del nome Ivan, nome corrispettivo di Giovanni in Bulgaria e Romania.\nBiografia.\nKalojan era il fratello minore di Pietro IV di Bulgaria (\"Pet\u0103r IV\") e di Ivan Asen I di Bulgaria. Nel 1187 venne inviato come ostaggio a Costantinopoli da dove riusc\u00ec a fuggire per fare ritorno in Bulgaria nel 1189. Dopo l'assassinio di Ivan Asen I nel 1196 Pietro IV lo associ\u00f2 a s\u00e9 come sovrano di Bulgaria. Nel 1197 anche Pietro IV venne assassinato e Kalojan divenne l'unico sovrano della Bulgaria.\nKalojan prosegu\u00ec la politica aggressiva dei suoi fratelli maggiori nei confronti dell'Impero Bizantino e a questo scopo stipul\u00f2 una alleanza militare con il leader dei Valacchi Ivanko, il quale nel 1196 era entrato al servizio di Costantinopoli come mercenario ed era diventato governatore di Filippopoli.\nUn altro alleato di Kalojan fu Dobromir Hriz, governatore della regione di Strumica.\nQueste alleanze vennero per\u00f2 subito rese vane dal pronto intervento dei Bizantini che sconfissero entrambi gli alleati del sovrano bulgaro. Tuttavia Kalojan riusc\u00ec a conquistare la citt\u00e0 di Konstanteia (l'attuale Simeonovgrad) in Tracia e Varna togliendole al territorio bizantino nel 1201, successivamente riusc\u00ec a conquistare gran parte della Macedonia slava nel 1202.\nNello stesso anno il sovrano ungherese Emerico d'Ungheria invase la Bulgaria conquistando l'area di Belgrado, Brani\u010devo e Ni\u0161 (che affid\u00f2 al suo pupillo sul trono di Serbia Vukan Nemanji\u0107).\nLa controffensiva lanciata da Kalojan alla riconquista dei territori perduti nel 1203 permise addirittura di riportare sul trono serbo il fratello detronizzato di Vukan, Stefan Prvoven\u010dani, dopo aver naturalmente sconfitto e ricacciato oltre confine i Bulgari.\nLo stato di perenne conflitto tra bulgari e ungheresi ebbe termine solo grazie all'intercessione di papa Innocenzo III, il quale invit\u00f2 il sovrano bulgaro a unire la sua chiesa alla Chiesa cattolica ripristinando cos\u00ec la situazione precedente al 1199. A questo invito il sovrano bulgaro rispose solo nel 1202 chiedendo al pontefice di poter essere incoronato con il titolo imperiale attribuito in precedenza a sovrani bulgari quali Simeone I, Pietro I e Samuele di Bulgaria. Kalojan chiese anche che il pontefice riconoscesse il capo della Chiesa bulgara come Patriarca.\nPoich\u00e9 non era nelle intenzioni di Innocenzo III di concedere simili concessioni, quando il suo inviato pontificio, il cardinale Leone Brancaleone, giunse in Bulgaria, elesse il capo della chiesa bulgara, Vasilij di T\u0103rnovo \"Primate di Bulgaria\" e incoron\u00f2 lo stesso Kalojan come \"rex Bulgarorum et Blachorum\" (sovrano di Bulgari e Valacchi) ma non imperatore.\nSuccessivamente, nel 1204, i crociati della Quarta crociata conquistarono Costantinopoli e fondarono l'Impero Latino; Baldovino I di Fiandra fu eletto imperatore. Kalojan offr\u00ec ai crociati una alleanza contro i bizantini, ma la sua offerta non fu accettata, anzi il nuovo imperatore e i suoi feudatari agirono per conquistare tutte le terre del precedente Impero bizantino e per minacciare gli stati vicini. Il conflitto fu inevitabile quando, nel febbraio 1205, l'aristocrazia bizantina della Tracia, che si era ribellata al dominio latino, chiam\u00f2 in aiuto Kalojan, offrendogli il trono imperiale."}
{"id": "791113", "revid": "1782831", "url": "https://it.wikipedia.org/wiki?curid=791113", "title": "Nastradamus", "text": "Nastradamus \u00e8 il quarto album del rapper statunitense Nas, pubblicato il 23 novembre 1999 dalla Columbia e dall'etichetta di Nas, la Ill Will Records. Originariamente era programmato per essere pubblicato come seguito di \"I Am...\", composto da materiale tratto da sessioni di registrazione per il suo terzo album, il 26 ottobre 1999. A causa della pubblicazione illegale su internet del materiale, Nas ha registrato canzoni separate per \"Nastradamus\" per rientrare nei tempi della pubblicazione prevista entro il novembre del 1999.\nPerformance commerciale.\nL'album debutta in settima posizione nella Billboard 200 e vende 232.000 copie nella sua prima settimana. Nonostante le recensioni contrastanti, l'album si rivela un successo commerciale, raggiungendo la certificazione di platino da parte della RIAA per il milione di unit\u00e0 vendute il 22 dicembre del 1999. Inoltre, dall'album sono estratti due singoli che riescono a classificarsi.\nRicezione.\nIl quarto sforzo di Nas ottiene generalmente recensioni negative ed \u00e8 considerato l'album peggiore di Nas. Molte pubblicazioni dedicano al prodotto una recensione mista, mentre Allmusic e \"Rolling Stone\" gli assegnano rispettivamente 2.5/5 e 2/5 stelle.\nKeith Farley, per Allmusic, scrive: \u00ab[...] Nas riemerge sei mesi dopo il suo terzo album con \"Nastradamus\" [...] potrebbe essere un intrigante concept album, ma Nastradamus \u00e8 continuamente compromesso da tracce che non contribuiscono al tema. Per ogni brano emotivo come \"Some of Us Have Angels\" o \"God Love Us\", ci sono gli stessi vecchi inni da vita di strada che dovresti aspettarti di sentire come \"Shoot 'Em Up\", \"Come Get Me\" o \"You Owe Me\". Suonano bene (grazie alla produzione di L.E.S., DJ Premier e Timbaland), ma il risultato \u00e8 un altro album hip hop tirato fuori che vaga senza meta e non dice mai veramente nulla.\u00bb"}
{"id": "791117", "revid": "118646510", "url": "https://it.wikipedia.org/wiki?curid=791117", "title": "Consonante labiodentale", "text": "In fonetica articolatoria, una consonante labiodentale \u00e8 una consonante, classificata secondo il proprio luogo di articolazione. Essa viene articolata unendo o anche solo avvicinando il labbro inferiore e gli incisivi superiori, in modo che l'aria, costretta dall'ostacolo, produca un rumore nella sua fuoriuscita.\nLe consonanti.\nA seconda del loro modo di articolazione, si distinguono consonanti nasali, affricate, vibranti e monovibranti, fricative e approssimanti. Si noti che in questo luogo di articolazione non \u00e8 possibile produrre una consonante occlusiva, poich\u00e9 l'aria passa comunque negli interstizi tra i denti, e che sono impossibili anche articolazioni laterali o laterali fricative di queste consonanti.\nL'alfabeto fonetico internazionale elenca le seguenti consonanti labiodentali:"}
{"id": "791119", "revid": "67712", "url": "https://it.wikipedia.org/wiki?curid=791119", "title": "Labiodentale", "text": ""}
{"id": "791120", "revid": "767487", "url": "https://it.wikipedia.org/wiki?curid=791120", "title": "Corte permanente di giustizia internazionale", "text": "La Corte permanente di giustizia internazionale (in inglese \"Permanent Court of International Justice\"), talvolta chiamata \"World Court\" (Corte mondiale), era la Corte internazionale della Societ\u00e0 delle Nazioni fondata nel 1922. Fu sostituita nel 1946 dalla Corte internazionale di giustizia."}
{"id": "791122", "revid": "287204", "url": "https://it.wikipedia.org/wiki?curid=791122", "title": "Lingua guarani", "text": ""}
{"id": "791127", "revid": "767487", "url": "https://it.wikipedia.org/wiki?curid=791127", "title": "Gregg Giuffria", "text": "\u00c8 stato il cofondatore di importanti gruppi hard rock come gli Angel, i Giuffria e gli House Of Lords.\nBiografia.\nGregg Giuffria fu uno dei membri fondatori degli Angel verso la met\u00e0 degli anni settanta. Dopo una carriera di alti e bassi che dur\u00f2 tutta la second\u00e0 met\u00e0 degli anni 70, la band si sciolse nel 1981. Nel 1984 Gregg tent\u00f2 di riformare gli Angel con una formazione completamente riassemblata, ma i suoi ex colleghi gli impedirono di mantenere questo nome, cos\u00ec il tastierista decise di battezzare questa nuova band con il suo nome, fu cos\u00ec che nacquero i Giuffria. Questa band ottenne un discreto successo con la hit \"Call To Your Heart\", tratta dal loro primo album omonimo. La band ebbe breve vita, infatti si sciolse dopo l'inaspettato fallimento del loro secondo album alla fine degli anni ottanta.\nIn realt\u00e0 i Giuffria non subirono un vero e proprio scioglimento, ma vennero ribattezzati House Of Lords, cambiando cantante su indicazione del loro mentore Gene Simmons, bassista/cantante dei Kiss. La band si sciolse nel 1993, ricomponendosi poco dopo, senza per\u00f2 la presenza di Gregg. Recentemente Giuffria ha lavorato su un molto atteso album solista pubblicato tra il 2005 e il 2006.\nOra Gregg lavora per un'impresa di Las Vegas che si occupa di costruire macchine da gioco, video-giochi e progetti per le attrazioni dei parchi divertimento."}
{"id": "791137", "revid": "406204", "url": "https://it.wikipedia.org/wiki?curid=791137", "title": "Andr\u00e9 Glucksmann", "text": "La sua personalit\u00e0 di intellettuale engag\u00e9 viene accostata ai protagonisti della corrente intellettuale della nouvelle philosophie, quella cerchia di filosofi che, negli anni '70 del Novecento, oper\u00f2 una decisa rottura con il marxismo: la figura di Glucksmann \u00e8 considerata una sorta di tramite, tra gli artefici di quella stagione culturale e gli esponenti della generazione di intellettuali marxisti che li aveva preceduti, come Jean-Paul Sartre, Raymond Aron e Michel Foucault.\nParticolare fu il suo impegno per la difesa e l'affermazione dei diritti umani, con un'azione che, di volta in volta, prescindeva da ogni considerazione e contingenza di tipo ideologico, un atteggiamento che, a volte, lo port\u00f2 ad assumere prese di posizione controcorrente, come l'interventismo filo-atlantista nel teatro bellico del Kosovo nel 1999, oppure, come nelle elezioni francesi del 2007, il sostegno dichiarato all'esponente di centro-destra Nicolas Sarkozy contro la pur rispettata candidata socialista S\u00e9gol\u00e8ne Royal.\nBiografia.\nNasce in una famiglia austro-ungarica di Ebrei Aschenaziti (suo padre veniva dalla Bucovina e sua madre da Praga).Compie gli studi a Lione, poi alla \u00c9cole normale sup\u00e9rieure de Saint-Cloud. Di formazione filosofica, entra al CNRS come specialista della guerra, della dissuasione e della strategia nucleare, lavorando sotto la direzione di Raymond Aron. Nel 1968 pubblica il suo primo libro, \"Le discours de la guerre\", partecipa agli avvenimenti del maggio 1968 come militante maoista e negli anni settanta milita a favore dei resistenti all'oppressione sovietica. Nel 1972 definisce la Francia una \"dittatura fascista\" in un articolo pubblicato dalla rivista \"Les Temps Modernes\". Nel 1975 pubblica \"La Cuisini\u00e8re et le mangeur d'hommes, r\u00e9flexions sur l'\u00c9tat, le marxisme et les camps de concentration\", dove stabilisce un parallelo fra il nazismo e il comunismo. Questo libro, cos\u00ec come \"Les Ma\u00eetres penseurs\", edito nel 1977, \u00e8 un successo editoriale ma suscita numerose critiche in Europa.\nNegli anni ottanta pubblica altre opere e segue per la stampa francese la caduta del muro di Berlino. Di norma, giustifica le prese di posizione americane e israeliane in politica estera, soprattutto durante la guerra in Iraq. Nel 2003, dalle colonne del quotidiano Le Monde, fustiga il \"campo della pace\" e sottolinea che Saddam Hussein dispone di armi di distruzione di massa, affermazione rivelatasi poi errata come ammesso dallo stesso presidente statunitense George W. Bush.\nAndr\u00e9 Glucksmann \u00e8 noto anche per aver appoggiato, con altri intellettuali, come Bernard-Henri L\u00e9vy, l'intervento della NATO nella Guerra del Kosovo nel 1999.\n\u00c8 conosciuto altres\u00ec per il suo sostegno alla causa cecena (in Cecenia ha soggiornato illegalmente per un mese) e ha denunciato regolarmente l'atteggiamento compiacente dei paesi occidentali verso la politica di Vladimir Putin.\nNel gennaio 2007, alle elezioni presidenziali, appoggia Nicolas Sarkozy, candidato dell'UMP (\"Union pour la Majorit\u00e9 Presidentielle\"). In una tribuna politica pubblicata su \"Le Monde\", il filosofo ritiene che il candidato del centrodestra sia \"oggi il solo candidato a essersi impegnato per la Francia del cuore\", quella che sostiene i \"boat-people vietnamiti che fuggono dal comunismo, i sindacalisti di Solidarno\u015b\u0107 imprigionati, i dissidenti russi, bosniaci, kosovari, ceceni\".\nNel 2014 il filosofo sostenne la causa della societ\u00e0 filomatica, secondo lui avente scopi che potessero favorire la laicit\u00e0 e la compartecipazione internazionale ai problemi decisionali, legati all'ingerenza delle potest\u00e0 indirette.\nRifiutandosi di appoggiare S\u00e9gol\u00e8ne Royal (candidata che, comunque, afferma di \"rispettare\") Andr\u00e9 Glucksmann critica una sinistra \"che si crede moralmente infallibile\" ma che ha rinunciato, scrive, alla battaglia ideologica e alla solidariet\u00e0 internazionale.\nMuore a Parigi il 9 novembre 2015 all'et\u00e0 di 78 anni."}
{"id": "791142", "revid": "92723", "url": "https://it.wikipedia.org/wiki?curid=791142", "title": "USS Enterprise (CVN-65)", "text": "La USS \"Enterprise\" (CVN-65), in precedenza CVA(N)-65, \u00e8 stata la prima portaerei a propulsione nucleare della storia e l'ottava unit\u00e0 degli Stati Uniti d'America a utilizzare questo nome. Come la portaerei con lo stesso nome che l'aveva preceduta la nave \u00e8 soprannominata \"Big E\" (\"grande E\" in inglese). Con i suoi 342 m, \u00e8 la nave da guerra pi\u00f9 lunga del mondo, mentre con le sue 94781 tonnellate di dislocamento, si colloca all'undicesimo posto tra le superportaerei, dopo le dieci unit\u00e0 della classe Nimitz. L'\"Enterprise\" aveva un equipaggio di 4600 persone.\nUnica nave della sua classe, l'\"Enterprise\" ha avuto una lunga vita operativa, arrivando a essere la seconda pi\u00f9 vecchia nave in servizio della United States Navy, seconda solo al vascello tre alberi in legno USS \"Constitution\". Inizialmente ne era previsto il disarmo nel 2014 o 2015, in funzione della durata dei suoi reattori nucleari e del completamento della sua sostituta, la USS \"Gerald R. Ford\" (CVN-78), ma il National Defense Authorization Act per l'anno fiscale 2010 ne ha sancito la cessazione dal servizio nel 2013, facendole quindi raggiungere una vita operativa totale di 51 anni consecutivi, risultato mai raggiunto da altre portaerei statunitensi.\nIl porto di origine della \"Enterprise\" era la Naval Station Norfolk in Virginia fino al settembre 2012. L'ultima campagna operativa prima del disarmo inizi\u00f2 il 10 marzo 2012 per terminare il 4 novembre 2012. L'unit\u00e0 \u00e8 stata messa in disarmo il 1\u00ba dicembre 2012 e verr\u00e0 radiata dopo che i suoi reattori nucleari verranno svuotati dal combustibile nucleare. Il nome \u00e8 stato adottato dalla futura portaerei Classe Gerald R. Ford che prender\u00e0 il nome di USS \"Enterprise\" (CVN-80), mandando in pensione la USS Dwight D. Eisenhower (CVN-69).\nNei media.\nLa USS Enterprise appare sia in opere cinematografiche che in serie televisive:"}
{"id": "791145", "revid": "111206425", "url": "https://it.wikipedia.org/wiki?curid=791145", "title": "Vocale nasale", "text": "Una vocale nasale \u00e8 una vocale prodotta con il velo palatino abbassato, che permette il passaggio dell'aria nelle fosse nasali, creando cos\u00ec una risonanza caratteristica.\nVocali nasali.\nIn linea di principio, tutte le vocali possono essere realizzate sia col velo palatino alzato (vocali orali) sia col velo palatino abbassato (vocali nasali). Nella trascrizione dell'IPA le vocali nasali si scrivono col segno della tilde sopra la relativa vocale orale (ad esempio e ).\nNon tutte le lingue possiedono vocali nasali fonologicamente rilevanti, cio\u00e8 portatrici di un significato che le differenzi da quelle orali: tra la lingue che le possiedono, si segnalano ad esempio il francese e il portoghese, il polacco, l'irlandese, un buon numero di variet\u00e0 dell'Italia settentrionale, il caltagironese (un dialetto siciliano orientale con influenza ligure) e il sardo campidanese occidentale ed oristanese.\nNasalizzazione e de-nasalizzazione.\nI suoni nasali possono dar luogo a diversi fenomeni fonetici, il pi\u00f9 caratteristico dei quali \u00e8 la nasalizzazione delle vocali davanti a consonanti nasali, che possono anche sparire. Ad esempio, dal latino \"bonum\" &gt; milanese [b\u0169\u02d0] (grafia &lt;bon&gt;).\nViceversa, una vocale nasale pu\u00f2 perdere questo tratto (si parla allora di denasalizzazione). Si veda ad esempio il bergamasco [bu] \"buono\", che discende probabilmente da forme con vocale nasale, come il milanese [b\u0169\u02d0].\nLa nasalizzazione pu\u00f2 anche essere spontanea, senza la presenza di una nasale precedente. La si rileva spesso, per esempio, nel berbero della Cabilia per le vocali in fine di parola, ad esempio \"tira\" (pronuncia [\u03b8ir\u00e3]) \"scrittura\". Fenomeni di questo tipo sono relativamente frequenti nelle lingue semitiche, dove sono noti col nome di mimazione e di nunazione."}
{"id": "791146", "revid": "287204", "url": "https://it.wikipedia.org/wiki?curid=791146", "title": "Society for Psychical Research", "text": "La Society for Psychical Research o SPR (\u00abSociet\u00e0 per la Ricerca Psichica\u00bb) \u00e8 un'organizzazione senza scopo di lucro del Regno Unito, il cui scopo dichiarato \u00e8 quello di studiare \"gli eventi e le capacit\u00e0 comunemente definite 'medianiche' o 'paranormali' promuovendo e sostenendo importanti ricerche in questo settore\", e di \"esaminare presunti fenomeni paranormali in modo scientifico ed imparziale\". Venne fondata nel 1882 da tre membri del Trinity College di Cambridge: Edmund Gurney, Frederic William Henry Myers e Henry Sidgwick, e da Edmund Rogers.\nLa societ\u00e0 conta circa 5.500 membri e ha un bilancio medio di 5.2 milioni di sterline all'anno. Il quartier generale della SPR si trova in Marloes Road, a Londra.\nLa societ\u00e0 in quanto tale non sostiene punti di vista ufficiali: le opinioni espresse sono solo quelle dei suoi singoli membri. Pubblica il trimestrale \"Journal of The Society for Psychical Research\", o JSPR (Giornale della societ\u00e0 per la ricerca psichica) e, ad intervalli variabili, i \"Proceedings\" (\"Atti\"), oltre a tenere annualmente delle conferenze. Il suo ramo americano, la American Society for Psychical Research (fondata da William James tra il 1890 e il 1894), pubblica il \"Journal of the American Society of Psychical Research\".\nStoria.\nIl proposito con cui nacque la Society for Psychical Research era di promuovere la ricerca scientifica sui fenomeni parapsicologici (metapsichici) o paranormali, per constatare la loro veridicit\u00e0. La ricerca era inizialmente focalizzata in sei aree: telepatia, mesmerismo e fenomeni simili, medianicit\u00e0, apparizioni, fenomeni fisici avvenuti durante sedute spiritiche e, infine, la storia di tutti questi fenomeni.\nLa societ\u00e0 \u00e8 amministrata da un Presidente e da un consiglio di venti persone. L'organizzazione \u00e8 dislocata a Londra e a Cambridge; il quartier generale di Londra si trovava inizialmente al 14 di Dean's Yard. Una succursale francese della SPR fu fondata nel 1885 come Soci\u00e9t\u00e9 Fran\u00e7aise pour Recherche Psychique (SFRP). In seguito, fu fondata anche una succursale americana l'American Society for Psychical Research (ASPR).\nTra i sostenitori della societ\u00e0 sono inclusi Alfred Lord Tennyson, Mark Twain, Lewis Carroll, Carl Gustav Jung, J. B. Rhine e Arthur Conan Doyle.\nLa societ\u00e0 fu particolarmente attiva trent'anni dopo la sua fondazione, guadagnando la fama grazie al rapporto Hodgson nel 1884.\nLa maggior parte dei membri iniziale erano spiritisti, ma c'erano anche alcuni investigatori (il \"Sidgwick Group\", capitanato da Henry Sigdwick, una formazione fondata otto anni prima della SPR e poi divenuta parte di essa).\nLa societ\u00e0 fu indebolita a causa di un conflitto interno tra le due fazioni, ed una grande parte dei suoi membri (gli Spiritisti) abbandon\u00f2 la SPR nel 1887.\nPubblicazioni.\nIl Journal of the Society for Psychical Research (JSPR) \u00e8 una rivista trimestrale pubblicata dalla Society for Psychical Research.\nCronologia dei presidenti.\nNota riguardante i personaggi in \"corsivo\": Eleanor Sidgwick fu moglie di Henry Sidgwick e sorella\ndi Arthur Balfour e Gerald Balfour.\nLa SPR oggi.\nLa societ\u00e0 esiste ancora, e dichiara che il suo obiettivo principale \u00e8 \"comprendere gli eventi e le capacit\u00e0 comunemente definite 'medianiche' o 'paranormali' promuovendo e sostenendo importanti ricerche in questo settore\".\nCon questo presupposto la SPR ha creato un enorme archivio, parte del quale \u00e8 mantenuto all'Universit\u00e0 di Cambridge.\nLa societ\u00e0 conta attualmente un gran numero di personaggi noti tra i suoi membri, inclusi i parapsicologi Susan Blackmore, Ciar\u00e1n O'Keeffe e Louie Savva.\nInvestigatori di fenomeni spontanei (infestazioni, ecc.) includono Maurice Grosse e Guy Lyon Playfair, noti per essersi occupati del Poltergeist di Enfield."}
{"id": "791148", "revid": "729019", "url": "https://it.wikipedia.org/wiki?curid=791148", "title": "Battaglia di Narbona (436)", "text": "La battaglia di Narbona fu combattuta nel 436-437 tra l'esercito dell'Impero romano d'Occidente, guidato dal \"magister militum\" Litorio, e i Visigoti di Teodorico I.\nLitorio, subordinato di Ezio, vinse la battaglia; in seguito, Ezio e il re visigoto avrebbero unito le loro forze per contrastare Attila e i suoi Unni.\nContesto storico.\nNel 435 il controllo romano sulla Gallia era precario. La Gallia Belgica e la zona intorno al Reno erano saccheggiate e occupate dai Burgundi, Franchi e Alamanni; i Visigoti, stanziati in Aquitania, attaccavano la Septimania e i dintorni di Narbona e Arelate nel tentativo di acquisire uno sbocco sul Mediterraneo, mentre l'Armorica era finita sotto il controllo dei Bagaudi. Questi ultimi, secondo il vescovo di Marsiglia, Salviano, erano i ceti inferiori della popolazione, che oppressi dalle tasse e dalle iniquit\u00e0 dei potenti, non avevano altra scelta che diventare briganti (\"Bagaudi\") oppure fuggire presso i Barbari, ormai divenuti, secondo il parere di Salviano, persino pi\u00f9 virtuosi dei Romani. Diversi studiosi hanno quindi interpretato, in senso marxiano, le rivolte dei Bagaudi come una \"lotta di classe\" degli \"oppressi\" contro i \"potenti\"; in realt\u00e0, sembra che ai moti dei Bagaudi presero parte anche persone benestanti, e ci\u00f2 potrebbe significare che i \"Bagaudi\" fossero in realt\u00e0 dei movimenti separatisti, che non sentendosi sufficientemente protetti dall'Impero contro le minacce esterne, abbiano deciso di fare da s\u00e9.\nConscio che per fronteggiare tali minacce aveva bisogno di un aiuto esterno, Ezio si rivolse agli Unni, che gi\u00e0 lo avevano aiutato nelle lotte per il potere nel 425 e nel 433 e che continuarono a fornirgli aiuti militari in Gallia: per ottenere il loro sostegno, Ezio dovette per\u00f2 cedere agli Unni la Pannonia e la Valeria intorno al 435. Grazie all'alleanza con gli Unni, Ezio pot\u00e9 annientare, nel corso del 436/437, i Burgundi di re Gundecario, ponendo fine alle loro incursioni nella Gallia Belgica. Mentre festeggiava a Roma il suo secondo consolato, invi\u00f2 poi un suo sottufficiale, Litorio, in Armorica contro i ribelli gruppi autonomisti locali, etichettati dai Romani come \"Bagaudi\" (\"briganti\") e condotti da Tibattone. Nell'anno 437, Litorio riusc\u00ec a sopprimere la rivolta bagauda.\nBattaglia.\nNel frattempo, nel 436, i Visigoti, nel tentativo di acquisire uno sbocco al Mediterraneo, violarono la pace, e cinsero d'assedio Narbona, con l'intento di prenderla per fame. L'assedio si protrasse a lungo, e, stando a Idazio, fu levato solo l'anno successivo, nel 437, allorch\u00e9 arrivarono, in soccorso della citt\u00e0, le truppe romane, sotto il comando di Litorio, e rinforzate notevolmente da ausiliari Unni.\nNon appena Litorio ebbe represso la rivolta in Armorica dei Bagaudi, nel 437, facendo prigioniero il capo ribelle Tibattone, decise di intervenire in soccorso di Narbona, nel tentativo di liberarla dall'assedio visigoto; aveva a disposizione, oltre ai residui dell'esercito di campo delle Gallie, anche numerosi mercenari Unni, a cui fu ordinato di dirigersi a Narbona; stando per\u00f2 alla testimonianza di Sidonio Apollinare, nel corso del trasferimento degli ausiliari Unni dall'Armorica alla Narbonense, i mercenari Unni devastarono l'Alvernia come se fosse territorio nemico, nuocendo a quei stessi cittadini che essi avrebbero dovuto difendere.\nL'arrivo dell'esercito romano condotto da Litorio, rinforzato notevolmente dagli ausiliari Unni, fu decisivo per il fallimento dell'assedio visigoto e la liberazione di Narbona; Prospero Tirone narra che, una volta messi in fuga i Visigoti, gli ausiliari Unni portarono ciascuno un sacco di grano alla popolazione cittadina affamata, rifornendo cos\u00ec la citt\u00e0 di annona.\nConseguenze.\nLa campagna contro i Visigoti prosegu\u00ec con un certo successo: nel 438 Ezio inflisse una pesante sconfitta ai Visigoti nella battaglia di Mons Colubrarius, celebrata dal poeta Merobaude.\nLa scelta di Ezio di impiegare un popolo pagano come gli Unni contro i cristiani (seppur ariani) Visigoti trov\u00f2 per\u00f2 l'opposizione di taluni, come il vescovo di Marsiglia Salviano, autore del \"De gubernatione dei\" (\"Il governo di Dio\"), secondo il quale i Romani, adoperando i pagani Unni contro i cristiani Visigoti, non avrebbero fatto altro che perdere la protezione di Dio. Gli autori cristiani furono soprattutto scandalizzati dal fatto che Litorio permettesse agli Unni non solo di compiere sacrifici alle loro divinit\u00e0 pagane e di predire il futuro attraverso la scapulimanzia, ma anche di saccheggiare in talune circostanze lo stesso territorio imperiale. Nel 439 Litorio arriv\u00f2 alle porte di Tolosa, capitale del Regno visigoto, e si scontr\u00f2 con i Visigoti nelle vicinanze nel tentativo di annientarli definitivamente: nel corso della battaglia, per\u00f2, fu catturato dai Visigoti, e ci\u00f2 gener\u00f2 il panico tra i mercenari Unni, che vennero sconfitti e messi in rotta. Litorio fu giustiziato. La sconfitta e morte di Litorio spinse Ezio a firmare una pace con i Visigoti riconfermante il trattato del 418, dopodich\u00e9 torn\u00f2 in Italia, per l'emergenza dei Vandali, che proprio in quell'anno avevano conquistato Cartagine.\nBibliografia.\nFonti primarie\nFonti moderne"}
{"id": "791149", "revid": "767487", "url": "https://it.wikipedia.org/wiki?curid=791149", "title": "Greatest Flix III", "text": "Greatest Flix III \u00e8 una raccolta di videoclip dei Queen, pubblicata per la prima volta in VHS nel 1999. \u00c8 anche nota per essere l'ultima VHS che la Queen Productions ha pubblicato, prima dell'arrivo dei DVD.\nDescrizione.\nNella raccolta sono incluse 15 canzoni, due in meno rispetto a quelle contenute nell'album uscito in CD (mancano infatti i brani \"Thank God It's Christmas\", in quanto non fu all'epoca realizzato un videoclip, e il remix di \"Another One Bites the Dust\" (con la collaborazione di \"Wyclef Jean\"). \u00c8 prevista in futuro una rimasterizzazione in DVD anche per questa raccolta, infatti l'ultima antologia di videoclip pubblicati ufficialmente, il \"Greatest Video Hits 2\" copre il periodo della band tra il 1980 e il 1989. Sono ancora quindi da rimasterizzare tutti i videoclip tratti dall'album \"Innuendo\" (1991) e \"Made in Heaven\" (1995) e canzoni/remix vari pubblicati postumi rispetto alla morte del frontman Freddie Mercury, avvenuta il 24 novembre 1991."}
{"id": "791150", "revid": "339392", "url": "https://it.wikipedia.org/wiki?curid=791150", "title": "International Civil Aviation Organization", "text": ""}
{"id": "791152", "revid": "37401", "url": "https://it.wikipedia.org/wiki?curid=791152", "title": "Vocali nasali", "text": ""}
{"id": "791153", "revid": "838137", "url": "https://it.wikipedia.org/wiki?curid=791153", "title": "Rosalio Jos\u00e9 Castillo Lara", "text": "Biografia.\nTerzo figlio di sette, venne ordinato sacerdote il 4 settembre 1949 dallo zio Castillo Hern\u00e1ndez, arcivescovo di Caracas. Nel 1950 si trasfer\u00ec in Italia per studiare diritto canonico presso l'Universit\u00e0 Salesiana di Torino. Nel settembre 1954 venne nominato professore nella facolt\u00e0 di diritto canonico, prima a Torino fino al 1957, poi a Roma fino al 1965. Eletto vescovo titolare di Precausa il 26 marzo 1973, ricevette la consacrazione episcopale il 24 maggio dello stesso anno. Papa Giovanni Paolo II lo cre\u00f2 cardinale durante il concistoro del 25 maggio 1985.\nPresidente dell'Amministrazione del Patrimonio della Sede Apostolica.\nPresidente dell'Amministrazione del Patrimonio della Sede Apostolica dal 6 dicembre 1989, il 31 ottobre 1990 venne nominato anche presidente della Pontificia Commissione per lo Stato della Citt\u00e0 del Vaticano. Fu membro della Commissione Cardinalizia di Supervisione sulla Banca Vaticana (Istituto per le Opere di Religione, noto con la sigla IOR).\nSi oppose al governo del presidente Hugo Rafael Ch\u00e1vez Fr\u00edas. Nel 2006, durante un'omelia nella Santa Messa, invoc\u00f2 di pregare \"con fervore la Vergine Maria perch\u00e9 salvi il Venezuela. Stiamo vivendo una grave situazione, come qualche tempo fa nella nostra storia\". Accus\u00f2 in molte occasioni il crescente autoritarismo del presidente Ch\u00e1vez, che gli rispose qualificandolo come \"ip\u00f3crita, bandito e diavolo in sottana\".\nMorte ed esequie.\nMor\u00ec alle 7.40 del 16 ottobre 2007 nel centro medico di Caracas dove si trovava ricoverato per insufficienza respiratoria acuta dal 19 settembre. Alle sue esequie non fu presente alcun rappresentante del governo nazionale venezuelano in carica, ma vi presero parte alcuni rappresentanti dei governi regionali oppositori a Chavez. \u00c8 sepolto nella cappella di San Giuseppe del Santuario di Maria Ausiliatrice ad Aragua.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "791155", "revid": "17351", "url": "https://it.wikipedia.org/wiki?curid=791155", "title": "Sigmet", "text": ""}
{"id": "791160", "revid": "1414688", "url": "https://it.wikipedia.org/wiki?curid=791160", "title": "Isola del Diavolo", "text": "L'isola del Diavolo (in francese: \"\u00eele du Diable\") \u00e8 la pi\u00f9 piccola e la pi\u00f9 settentrionale delle isole du Salut, di cui fanno parte l'\u00cele Royale e \u00cele Saint-Joseph, al largo della costa della Guyana francese. Un tempo fu sede di un famigerato penitenziario, che ospit\u00f2, fra gli altri, anche il capitano Alfred Dreyfus, il militare francese ebreo ingiustamente accusato di alto tradimento.\nCaratteristiche.\nL'isola si estende su di una superficie di 14 ettari e, fino al 1946, fu una famosa colonia penale francese. L'isola, prevalentemente rocciosa e coperta di palme, nel suo punto pi\u00f9 alto raggiunge i 40 metri d'altezza.\nStoria.\nIl penitenziario venne aperto nel 1852, dal governo dell'imperatore Napoleone III, e divenne una delle prigioni pi\u00f9 famose della storia. Oltre che sull'isola, alcuni edifici che servivano per l'amministrazione penitenziaria erano dislocati sul continente, a Kourou. Col tempo, la prigione divenne famosa nel mondo vuoi col nome dell'isola, vuoi con quello di Caienna. In Francia era nota come \"bagne de Cayenne\", essendo Cayenne il capoluogo della Guyana francese.\nIl 30 maggio 1854 venne approvata una legge secondo la quale i detenuti dovevano restare nella Guyana francese, dopo il loro rilascio, per un tempo uguale a quello passato ai lavori forzati. Per coloro che avevano scontato pene superiori agli otto anni, la legge prevedeva che sarebbero dovuti rimanere per il resto della loro vita. A questi prigionieri veniva assegnato un terreno in cui insediarsi. Col tempo, i detenuti vennero divisi in diverse categorie, a seconda del reato commesso o della pena da scontare. Tra il 1854 e il 1867 i morti furono diecimila.\nNel 1885, la legge venne ulteriormente inasprita: anche i condannati recidivi, pur se per reati minori, venivano spediti all'isola del Diavolo. Nella prigione venne mandato anche un piccolo gruppo di donne, detenute in altre carceri, con l'intenzione che si sposassero con gli uomini liberati e costretti a restare in Guyana francese. La pratica si rivel\u00f2 piuttosto fallimentare e venne interrotta a partire dal 1907.\nNel 1938 il governo francese smise di mandare prigionieri al carcere dell'isola del Diavolo e nel 1953 la prigione chiuse definitivamente. La maggior parte di coloro che vi erano ancora detenuti scelse di tornare in Europa, mentre una piccola minoranza decise di rimanere nella Guyana francese.\nNella cultura di massa.\nVi sono innumerevoli riferimenti all'isola del Diavolo in tantissimi libri, film e canzoni. Il libro pi\u00f9 famoso fu un best seller del 1970, scritto da un ex detenuto, Henri Charri\u00e8re, pubblicato col titolo di \"Papillon\", in cui si raccontano i vari tentativi di fuga del protagonista. Nel 1973, venne trasposto al cinema nel film omonimo \"Papillon\", i cui protagonisti erano Steve McQueen e Dustin Hoffman.\nRicapitolando, i riferimenti all'isola sono contenuti in:"}
{"id": "791161", "revid": "446353", "url": "https://it.wikipedia.org/wiki?curid=791161", "title": "Henrik Kauffmann", "text": "Il 9 aprile 1941, primo anniversario dell'invasione tedesca della Danimarca, firm\u00f2 di sua initiativa \"in nome del Re\" (\"I Kongens Navn\") un \"Trattato sulla Difesa della Groenlandia\" autorizzando gli USA a difendere le colonie danesi in Groenlandia da eventuali attacchi tedeschi. Il trattato fu firmato dal segretario di stato statunitense Cordell Hull e approvato dal Presidente Franklin D. Roosevelt il 7 giugno 1941.\nIl trattato di Kauffmann fu approvato dai funzionari locali in Groenlandia ma dichiarato non valido dal governo danese a Copenaghen. Kauffmann ignor\u00f2 questa protesta dicendo che la Danimarca era occupata da una potenza straniera e, di conseguenza, considerava il governo incapace di proteggere gli interessi danesi. Il governo rispose accusando Kauffmann di alto tradimento e licenziandolo. Kauffmann ignor\u00f2 entrambe le azioni e rispose esortando i diplomatici danesi di tutto il mondo a non seguire le istruzioni di Copenaghen.\nRiabilitazione.\nLa revoca dei provvedimenti contro Kauffmann fu una delle prime decisioni prese dal parlamento danese a seguito della liberazione della Danimarca nel maggio 1945. Kauffmann fu Ministro senza Portafoglio dal 12 maggio al 7 novembre 1945."}
{"id": "791163", "revid": "1305772", "url": "https://it.wikipedia.org/wiki?curid=791163", "title": "\u00c1lvaro Rodr\u00edguez Echeverr\u00eda", "text": "\u00c8 il 26\u00b0 superiore generale dell'istituto dei Fratelli delle Scuole Cristiane (o lasalliani), una congregazione religiosa di laici dediti all'educazione cristiana delle giovent\u00f9.\nBiografia.\nDopo gli studi nei collegi De La Salle di San Jos\u00e9 e Panama, nell'agosto 1959 \u00e8 entrato a far parte dei lasalliani (regione latino-americana, distretto dell'America Centrale); ha perci\u00f2 frequentato il Noviziato internazionale di Bordighera (1959-1961) e quindi l'Istituto di scienze religiose San Pio X all'Universit\u00e0 Pontificia di Salamanca (1961-1964). In seguito ha insegnato in vari istituti lasalliani del centro America e ha pronunciato la professione perpetua il 31 gennaio 1968, per poi seguire gli studi di filosofia all'Universit\u00e0 La Salle in Messico (1968-1972).\nNegli anni successivi, a fratel \u00c1lvaro sono stati affidati incarichi direttivi nella pastorale vocazionale e ruoli amministrativi (vicepresidente, visitatore) nella regione lasalliana dell'America Centrale (dal 1981 al 1992). Nel 1993 \u00e8 stato eletto vicario generale della congregazione e trasferito a Roma presso la casa generalizia, a fianco dell'allora superiore generale John Johnston.\nIl 2 giugno 2000 \u00e8 stato eletto superiore generale dell'istituto, con un mandato dalla scadenza settennale. Fratel \u00c1lvaro \u00e8 stato anche presidente del congresso dei superiori delle congregazioni religiose (2000-2006). Nel 2006 ha partecipato al sinodo dei vescovi che si \u00e8 svolto a Roma, sotto la guida di papa Benedetto XVI. Il 28 maggio 2007, durante il 44\u00ba capitolo generale dell'Istituto, \u00e8 stato rieletto superiore generale per altri sette anni.\nL'oculatezza della sua guida e il costante impegno profuso nella diffusione e promozione dell'istruzione gli sono stati riconosciuti da numerose universit\u00e0 tramite il conferimento della laurea honoris causa: da quelle lasalliane di Filadelfia e San Jos\u00e9 (23 febbraio 2004) al Manhattan College di New York (20 ottobre 2002), dall'universit\u00e0 Raimondo Lullo di Barcellona (15 gennaio 2004) all'Universit\u00e0 di Betlemme (22 marzo 2012)."}
{"id": "791170", "revid": "1305772", "url": "https://it.wikipedia.org/wiki?curid=791170", "title": "Battaglia di Narbona", "text": ""}
{"id": "791176", "revid": "1793900", "url": "https://it.wikipedia.org/wiki?curid=791176", "title": "Contea di Monroe (New York)", "text": "Monroe \u00e8 una contea dell'area nord-occidentale dello Stato di New York negli Stati Uniti.\nGeografia fisica.\nLa contea si affaccia a nord sul lago Ontario, ad est confina con la contea di Wayne, a sud-est con la contea di Ontario, a sud con la contea di Livingston ed a ovest con le contee di \nGenesee e di Orleans.\nIl territorio \u00e8 prevalentemente pianeggiante. Lungo la costa del lago Ontario si apre la stretta baia di Irondequoit in cui sfocia l'Irondequoit Creek. Il principale fiume della contea \u00e8 il Genesee che scorrendo verso nord-est riceve l'Honeoye Creek da oriente ed il Mad Creek e il Black Creek da occidente. Dopo aver bagnato Rochester, il Genesee piega verso nord per sfociare nel lago Ontario. Ad occidente sfociano nel lago Ontario il Salmon Creek, che sfocia nella baia di Braddock, ed il Sandy Creek. Nell'area centrale scorre il canale Erie.\nStoria.\nI primi abitanti del territorio contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Monroe \u00e8 stata istituita nel 1821 congiungendo dei territori che fino ad allora avevano fatto parte delle contee di Genesee e Ontario.\nLa contea fu nominata Monroe in onore di James Monroe 5\u00ba presidente degli Stati Uniti.\nLa citt\u00e0 di Rochester fu fondata nel primo decennio del XIX secolo e divenne ben presto un importante centro industriale sfruttando il potenziale idroelettrico del fiume Genesee. Nel 1850 vi fu fondata l'universit\u00e0 omonima."}
{"id": "791181", "revid": "119859877", "url": "https://it.wikipedia.org/wiki?curid=791181", "title": "Trallalero", "text": "Il trallalero o trallallero (in ligure, \"tralal\u00earo\") \u00e8 una forma di canto polifonico tipico dell'entroterra Genovese, ma praticato anche in alcune aree dell'entroterra appenninico e del Ponente ligure.\nOrigini.\nNon esisteva sino a poco tempo fa una storiografia precisa del trallallero. Antesignani sono nella documentazione storica i riferimenti a \"canti a crocchia\" derivanti da un'antica tradizione polifonica, parente del canto a bei toscano, dei tenores sardi, forse anche dei canti della Georgia russa. Studi pi\u00f9 approfonditi e recenti spingono invece a considerare il trallallero come un'evoluzione urbana dei canti da osteria \"alla bujasca\" tipici dell'entroterra genovese e delle province confinanti, in particolare del paese di Bogli. Alcuni di questi canti hanno una struttura metrica simile al trallallero, e come il trallallero presentano ritornelli non-sense dallo spiccato valore ritmico. Canti di questo genere, originariamente condivisi a Genova col retrostante Appennino, sarebbero stati localmente modificati con l'aggiunta della \"voce chitarra\" e di una parte a falsetto (\"contralto\") resa libera dal consueto procedere per terze parallele.\nCaratteristiche dell'esecuzione.\nIl trallallero \u00e8 praticato da gruppi esclusivamente vocali e - con pochissime eccezioni - esclusivamente maschili. La sua caratteristica (riflessa nell'onomatopea del nome stesso) consiste nell'imitazione di una completa gamma di sonorit\u00e0 vocali e strumentali ad opera di un complesso in realt\u00e0 limitato a sole voci maschili. Sono cos\u00ec presenti, accanto alle voci che interpretano la melodia principale, ruoli di ausilio armonico, di accompagnamento, di sostegno ritmico. Il ricco tessuto ritmico-melodico, dovuto a questa polifonia e poliritmia, \u00e8 la caratteristica distintiva di questo particolare stile musicale.\nSe il testo talvolta sembra appena un pretesto o uno spunto tematico da armonizzare con la musicalit\u00e0, la vera energia del trallalero, sintesi della tradizione polifonica e polistrofica nordica e della liricit\u00e0 meridionale, viene evidenziata dalla forza persuasiva che invita gruppi di persone a partecipare ad un canto corale.\nQuindi il trallallero non richiede particolari luoghi per la sua esecuzione, e nemmeno doti musicali virtuose, visto che esprime un linguaggio raffinato ma nello stesso tempo popolare, come popolari appaiono le sue origini lontane nel tempo e vicine al mondo dei viaggiatori e dei marinari.\nLa squadra di canto.\nI gruppi di trallalero o \"i trallaleri\" come si usa dire localmente, vengono chiamati squadre.\nLa disposizione a cerchio permette di guardarsi e vedere i segnali di chi \"porta a squadra\" (colui che dirige l'esecuzione).\nUna squadra pu\u00f2 essere composta da sette, nove, e anche dodici elementi.\nOgni squadra si compone di cinque voci:\nLe squadre di canto oggi ancora attive sono:\nGli \"Arrecheugeiti\".\nUno degli elementi pi\u00f9 caratteristici di questo canto \u00e8 la spontaneit\u00e0: spesso infatti, soprattutto dopo concerti dove partecipano pi\u00f9 squadre di canto, \u00e8 facile vedere canterini di diverse provenienze aggregarsi in cerchi improvvisati e cantare, ognuno con la sua differente cadenza, fondendo in un unico trallalero i diversi stili di canto.\nQuesti cori \"improvvisati\" prendono il nome di \"Arrecogeiti\" (raccogliticci).\nLa formazione di questo tipo pi\u00f9 facile da incontrare \u00e8 quella che si esibisce tutti i sabati pomeriggio intorno alle 16 presso Piazza Luccoli, nel cuore dei vicoli genovesi.\nIl repertorio.\nI brani eseguiti fanno parte della tradizione popolare, in italiano o in dialetto genovese, ma comprendono tipicamente anche canzoni dialettali d'autore della prima met\u00e0 del Novecento e trascrizioni di brani contemporanei di musica leggera, opera ed operetta. Anche la canzone d'autore \u00e8 entrata a far parte del repertorio delle squadre di canto. Nel 1996 infatti, la squadra \"I Giovani Canterini di Sant'Olcese\" risulta vincitrice alla VII edizione del Premio Citt\u00e0 di Recanati - Musicultura - Nuove tendenze della canzone d'autore. L'ambizioso progetto del M\u00b0 Paolo Besagno e dei Giovani Canterini di Sant'Olcese era quello di utilizzare la squadra di canto come vero e proprio strumento per poter rappresentare un genere ad essa apparentemente lontano. Il brano \"O trallalero Canson de 'na vitta\", una canzone di Besagno, eseguita normalmente con il solo accompagnamento della chitarra - pratica comune nella canzone d'autore - viene riarrangiato e presentato in squadra, permettendo all'autore di aggiudicarsi l'importante riconoscimento recanatese.\nTra i titoli pi\u00f9 significativi della tradizione del trallalero si annoverano: \"La partenza\", \"A bunn-a seia\", \"L'usignolo\", \"Sento d'un certo canto\", con testi sia in italiano che in genovese.\nUna caratteristica costante di tutto il repertorio \u00e8 l'inclusione non solo di parti cantate, ma anche e soprattutto di sezioni di canto ad imitazione strumentale. Queste sono arrangiate in modo da far sfoggio di una variet\u00e0 di colori, tessiture e sovrapposizioni ritmiche, consentiti dalla particolare formazione della squadra, che \u00e8 ispirata pi\u00f9 all'organico di una piccola orchestra che a quella di un coro."}
{"id": "791186", "revid": "125023360", "url": "https://it.wikipedia.org/wiki?curid=791186", "title": "Organizzazione degli Stati americani", "text": "L'Organizzazione degli Stati americani (OSA, spesso OAS, dal nome in lingua inglese, o OEA, dal nome in lingue francese, portoghese e spagnola) \u00e8 un'organizzazione internazionale di carattere regionale che comprende i 35 stati indipendenti delle Americhe (l'unico territorio americano sulla terraferma a non far parte dell'OSA \u00e8 la Guyana francese, in quanto dipartimento d'oltremare francese). L'organizzazione \u00e8 il principale forum politico per il dialogo multilaterale e per la soluzione di problemi politici locali. Lo scopo dell'organizzazione \u00e8 di mantenere la pace, rinforzare la democrazia e i diritti dell'uomo, e migliorare le condizioni sociali ed economiche dei paesi dell'America.\nNel 1962 una risoluzione dell'VIII riunione del Consiglio dei ministri degli Esteri sospese Cuba, membro dell'organizzazione dal 1948, dall'OSA. Nel 2009 l'OAS ha riammesso Cuba nell'organizzazione, mentre ha sospeso l'Honduras a causa di un colpo di Stato avvenuto nello stesso anno. Il 1\u00ba giugno 2011 l'organizzazione ha infine riammesso nel consesso l'Honduras con 32 voti a favore e un solo voto contrario da parte dell'Ecuador.\nL'organizzazione ha 4 lingue ufficiali, il francese (Organisation des \u00c9tats am\u00e9ricains, OEA), l'inglese (Organization of American States, OAS), il portoghese (Organiza\u00e7\u00e3o dos Estados Americanos, OEA), e lo spagnolo (Organizaci\u00f3n de los Estados Americanos, OEA). La sede principale si trova a Washington, con sedi sussidiarie in altri paesi membri.\nAttualmente (2014) vi sono 70 tra paesi e organizzazioni estere, che partecipano alle attivit\u00e0 dell'Organizzazione degli Stati Americani in qualit\u00e0 di osservatori permanenti. Tra questi vi sono l'Unione europea e lo Stato della Citt\u00e0 del Vaticano.\nStoria.\nNella met\u00e0 degli anni trenta Franklin Delano Roosevelt organizz\u00f2 una conferenza inter-americana a Buenos Aires. Uno degli argomenti di questa conferenza fu una \"Lega delle Nazioni dell'America\", idea proposta da Colombia, Guatemala e Repubblica Dominicana. Alla successiva Conferenza Interamericana per il Mantenimento della Pace, 21 nazioni s'impegnarono a tenersi neutrali in casi di conflitti fra due membri qualsiasi della Conferenza. L'esperienza della seconda guerra mondiale convinse i governi dei paesi dell'emisfero meridionale, che azioni unilaterali non avrebbero potuto garantire l'integrit\u00e0 territoriale delle nazioni americane in caso di aggressione esterna. Per fronteggiare la sfida di un conflitto globale nel mondo del dopoguerra e contenere conflitti nell'emisfero, essi adottarono un sistema di sicurezza collettiva, il Trattato interamericano di assistenza reciproca, detto anche \"Trattato di Rio\", firmato a Rio de Janeiro nel 1947.\nLa Nona Conferenza Internazionale degli Stati Americani fu tenuta a Bogot\u00e0, tra marzo e maggio del 1948 e guidata dal Segretario di Stato degli Stati Uniti d'America George Marshall. Si tratt\u00f2 di un incontro che port\u00f2 all'impegno, da parte dei Pesi membri, di combattere il comunismo nell'emisfero occidentale. Questo fu l'evento che vide la nascita dell'Organizzazione degli Stati americani, cos\u00ec come la vediamo oggi, con la firma da parte di 21 Paesi americani della Carta dell'Organizzazione degli Stati Americani il 30 aprile 1948 (con effetto dal dicembre 1951).\nLa Conferenza adott\u00f2 anche la Dichiarazione americana dei diritti e dei doveri dell'uomo, il primo strumento generale sui diritti umani.\nIl 16 ottobre 1948 le \u00e8 stato riconosciuto lo status di osservatore dell'Assemblea generale delle Nazioni Unite.\nLa transizione dalla Unione Panamericana alla OAS sarebbe stata graduale se non ci fosse stato l'assassinio del \"leader\" colombiano Jorge Eli\u00e9cer Gait\u00e1n e le conseguenze emotive che ne seguirono. Il direttore generale della precedente, Alberto Lleras Camargo, divenne il primo Segretario Generale dell'Organizzazione degli Stati americani. L'attuale Segretario Generale \u00e8 l'ex Ministro degli Affari Esteri dell'Uruguay, Luis Almagro.\nPunti salienti della storia della Organizzazione fin dalla firma della sua Carta istitutiva:"}
{"id": "791187", "revid": "119982", "url": "https://it.wikipedia.org/wiki?curid=791187", "title": "Eribanno", "text": "Leribanno (in latino \"heribannum\", oppure anche detto aribanno) nel Regno dei Franchi e, successivamente, dell'Impero carolingio, era la chiamata alle armi di tutti i sudditi possidenti. \nEtimologia.\nIl termine, letteralmente, indica l'impartizione di un comando (banno) a tutti gli uomini liberi (arimanni), ovvero all'intero popolo germanico. \nContesto.\nPer comprendere quest'istituzione, infatti, non si pu\u00f2 prescindere dall'essenza delle popolazioni germaniche, genti guerriere nelle quali l'importanza di un individuo all'interno della collettivit\u00e0 si misurava dalle sue attitudini belliche ed il conflitto era inteso come uno sforzo che impegnava l'intera comunit\u00e0 maschile, fatta eccezione dei vecchi, dei bambini e degli schiavi. \nCol passare del tempo e, in special modo, dopo il rinnovamento dell'esercito franco avvenuto sotto Carlo Magno e l'imposizione del sistema feudale, l'impegno militare fu richiesto quasi esclusivamente ai vassalli, ovvero a coloro che avevano stretto col sovrano un patto di fedelt\u00e0, mentre gli altri uomini liberi furono esentati dal grosso degli obblighi.\nDescrizione.\nLa prassi normale prevedeva che i cavalieri feudali operassero solo nelle terre prossime ai propri feudi e che, perci\u00f2, in caso di guerra, si potesse riunire solo un piccolo esercito composto esclusivamente dai vassalli delle terre vicine al fronte. Con l'aribanno, invece, tutte le componenti del regno (feudi e citt\u00e0) erano tenute a fornire un certo numero di soldati ed una certa quantit\u00e0 di denaro per dotare il sovrano dei mezzi necessari per affrontare lo sforzo bellico.\nCollegato all'aribanno era lo scutagium (o scudaggio), nel diritto medievale, era la prestazione pecuniaria che i vassalli potevano pagare per essere esentati dalla levata alle armi in favore del suzerain.\nIn Italia, a partire dall\u2019et\u00e0 longobarda sino all\u2019XI secolo nelle sue diverse fasi politiche e istituzionali si pu\u00f2 osservare una continuit\u00e0 nella leva militare, che era obbligatoria e avvenne per censo e su base urbana.\nUn ufficiale pubblico chiamava alle armi gli uomini, di questi, una parte (generalmente i fanti) rimaneva in citt\u00e0 per la difesa delle mura, mentre una parte (pi\u00f9 probabilmente solo i cavalieri) seguiva l\u2019ufficiale nelle spedizioni locali e per unirsi all\u2019esercito regio.\nL\u2019organizzazione del reclutamento su base cittadina dell\u2019esercito longobardo appare dunque il modello seguito nel Regno d\u2019Italia nei secoli successivi. Nei secoli IX e X rimase attivo l\u2019impianto degli ufficiali pubblici (conti e marchesi, e poi vescovi) incaricati della leva militare, che inizi\u00f2 a essere integrata da contingenti di signori laici ed ecclesiastici. L\u2019esercito regio, dall\u2019epoca carolingia all\u2019XI secolo, divent\u00f2 quindi una coalizione di eserciti urbani e vassallatici al seguito del re, proprio come, nel XII secolo l\u2019esercito, imperiale di Federico I di Svevia era formato da contingenti urbani forniti dai comuni fedeli all\u2019impero e vassallatici dei grandi signori territoriali (il marchese di Monferrato, i Malaspina, il conte di Biandrate, solo per citare alcuni esempi).\nI contingenti cittadini dell\u2019esercito regio, dunque, continuarono tra IX e XI secolo a essere reclutati per la difesa locale delle mura e per partecipare alle spedizioni del re.\nQuesti eserciti divennero, nel XII secolo, gli eserciti comunali, possiamo quindi osservare come, l\u2019obbligatoriet\u00e0 del servizio militare urbano, attestata in tutti gli statuti cittadini di et\u00e0 comunale, sia la diretta prosecuzione dell\u2019Eribanno carolingio, ovvero l\u2019obbligo di servire nell\u2019esercito per quaranta giorni all\u2019anno, grossomodo la stessa durata ancora in vigore in et\u00e0 comunale.\nBench\u00e9 lo stato carolingio si sia sgretolato lentamente tra X e XI secolo, gli eserciti urbani dell\u2019Italia centro-settentrionale continuarono a essere mobilitati (prima dal conte e dal vescovo e poi dai consoli) e impiegati sia in difesa della citt\u00e0 che operazioni militari.\nIn Italia, dalla seconda met\u00e0 del XII secolo, i comuni ed i signori, cessaronodi mobilitare l'intero esercito comunale, limitandosi a mobilitare contingenti pi\u00f9 ristretti e selezionati, generalmente di soli fanti, reclutati tra i cittadini, detti \"cernite\". Tale prassi prosegu\u00ec anche nel Trecento (ed oltre), come \u00e8 documentato nel Ducato di Milano ed a Venezia, che form\u00f2 una milizia territoriale formata da contadini. Tali forme di mobilitazione si possono considerare a pieno titolo le eredi dell'antico Eribanno.\nIn altri paesi europei, come in Francia ed in Inghilterra, la chiamata alle armi generale fu usata soprattutto nella prima fase della Guerra dei Cent'Anni, ma non produsse effetti soddisfacenti: le truppe cos\u00ec raccolte erano indisciplinate e poco coese e raccolsero una lunga serie di sconfitte. Dal 1360 in poi, quindi, le convocazioni divennero parziali ed aument\u00f2 il ricorso ai mercenari.\nSuccessivamente, il termine \"heribannum\" venne ad indicare la multa comminata a coloro che non si presentavano alla chiamata generale alle armi."}
{"id": "791196", "revid": "599013", "url": "https://it.wikipedia.org/wiki?curid=791196", "title": "Spr", "text": ""}
{"id": "791197", "revid": "339392", "url": "https://it.wikipedia.org/wiki?curid=791197", "title": "Taoista", "text": ""}
{"id": "791198", "revid": "339392", "url": "https://it.wikipedia.org/wiki?curid=791198", "title": "Taoisti", "text": ""}
{"id": "791202", "revid": "339392", "url": "https://it.wikipedia.org/wiki?curid=791202", "title": "Daoista", "text": ""}
{"id": "791203", "revid": "339392", "url": "https://it.wikipedia.org/wiki?curid=791203", "title": "Daoisti", "text": ""}
{"id": "791204", "revid": "339392", "url": "https://it.wikipedia.org/wiki?curid=791204", "title": "Daoiste", "text": ""}
{"id": "791225", "revid": "1573940", "url": "https://it.wikipedia.org/wiki?curid=791225", "title": "Reza Deghati", "text": "\u00c8 conosciuto soprattutto per i suoi lavori con la rivista statunitense \"National Geographic\"."}
{"id": "791226", "revid": "1442080", "url": "https://it.wikipedia.org/wiki?curid=791226", "title": "Giulio Polluce", "text": "Biografia.\nPolluce fu discepolo del retore Adriano di Tiro presso Atene, che sostitu\u00ec nell'esercizio della cattedra di retorica alla sua morte (intorno al 192).\nGiulio Polluce mor\u00ec durante il regno di Commodo (177-192) all'et\u00e0 di cinquantotto anni. \nTra i suoi avversari spiccano Luciano di Samosata e Frinico Arabio, contrari al suo genere di eloquenza.\nOpere.\nLa sua produzione \u00e8 per gran parte frammentaria. L'unica opera pervenutaci con estratti considerevoli \u00e8 l\"\u1f48\u03bd\u03bf\u03bc\u03b1\u03c3\u03c4\u03b9\u03ba\u1f78\u03bd \u1f10\u03bd \u03b2\u03b9\u03b2\u03bb\u03af\u03bf\u03b9\u03c2 \u03af\" (abbreviato in \u1f48\u03bd\u03bf\u03bc\u03b1\u03c3\u03c4\u03b9\u03ba\u1f78\u03bd, \"Onomastik\u00f3n\"), scritto intorno al 170 d.C. (pubblicato prima del 177 d.C.) e dedicato all'imperatore Commodo, suo allievo.(1) Si tratta di un elenco di vocaboli e di sinonimi ordinati per argomento e distribuiti in dieci libri, accompagnati da esempi e brevi spiegazioni delle voci. Particolarmente famose sono le sezioni riguardanti le maschere e i costumi greci (IV libro). Sebbene l'opera sia successiva al periodo classico del teatro greco cui molte voci dell'opera fanno riferimento, l\"Onomastik\u00f3n\" rappresenta una fonte di informazioni preziosa per la storia del teatro ma anche per la storia degli usi, delle tradizioni e del folklore in generale.(2)\nL'opera, composta da dieci libri, tratta rispettivamente (3):\nSono stati in particolare studiati la struttura dell'Onomasticon, partendo dalle sezioni monetali (4), la tecnica di composizione ed il passaggio dai testi ai vocabolari (5), la sinonimia, l\u2018organizzazione per strisce sinonimiche (6), la fortuna di Polluce presso i sinonimisti francesi (7).\n 1. Le lettere di dedica all'imperatore sono state studiate e tradotte da Radici Colace, 2013, 25-34.\n 2. Sui Realien teatrali vd. Radici Colace 2016, 49-64.\n 3. Smith.\n 4. Caccamo Caltabiano, Radici Colace 1992.\n 5. Radici Colace 2001.\n 6. Radici Colace 2006. \n 7. Radici Colace 2016, 379-388."}
{"id": "791227", "revid": "1543377", "url": "https://it.wikipedia.org/wiki?curid=791227", "title": "Desktoptwo", "text": "Desktoptwo \u00e8 stato un Web operating system sviluppato dalla Sapotek Inc. Per funzionare correttamente, necessitava di un browser con installati Adobe Flash Player, Java e Adobe Acrobat inoltre doveva essere disabilitato il blocco dei Pop-up.\nLe principali applicazioni presenti erano:\nInoltre era possibile creare una rete privata, con tanto di sharing dei files, tra utenti dello stesso servizio."}
{"id": "791228", "revid": "767487", "url": "https://it.wikipedia.org/wiki?curid=791228", "title": "Fastway", "text": "I Fastway sono stati una band heavy metal britannica fondata nel 1982 dal chitarrista \"Fast\" Eddie Clarke uscente dai Mot\u00f6rhead, e dal bassista Pete Way uscente dagli UFO. Il nome \"Fastway\" deriva appunto dalla fusione dei nomi dei due fondatori.\nCon la dipartita obbligata di Pete Way ancora prima del loro esordio, la band assunse il cantante Dave King, che assieme ad Eddie Clarke, risulter\u00e0 l'anima del progetto, al quale, durante gli anni si aggregheranno svariati rinomati sessioni player. Esordendo con uno stile accostabile ai Led Zeppelin in versione pi\u00f9 \"heavy\", i Fastway si spostarono poi su strade pi\u00f9 commerciali toccando le sonorit\u00e0 dell'hair/pop metal. Tra i loro dischi di spicco figura \"Trick or Treat\" (1986), colonna sonora del film \"Morte a 33 giri\" da loro interamente composta, che risult\u00f2 infine come un vero e proprio lavoro in studio. Il gruppo declin\u00f2 con la dipartita del frontman Dave King, sostituito da Lea Hart. Il progetto, portato avanti ora dal duo Clarke/Hart, non riusc\u00ec pi\u00f9 a conquistare le classifiche, venendo duramente criticato per i nuovi lavori. King in seguito diverr\u00e0 noto per essere membro della celtic punk band Flogging Molly con cui tutt'oggi conduce una carriera di successo. I Fastway annunciano la riunione nel 2007 con una formazione tutta rinnovata che vede alla voce l'ex cantante dei Little Angels Toby Jepson e al basso l'ex membro dei Mama's Boys John McManus.\nBiografia.\nLa collaborazione tra Eddie Clarke e Pete Way inizi\u00f2 nel 1982, quando entrambi collaborarono all'uscita dell'album di debutto degli statunitensi Twisted Sister dal titolo di \"Under the Blade\". Way svolse il ruolo di produttore, mentre Clarke partecip\u00f2 come ospite alle registrazioni di un brano. Tuttavia la vera e propria intenzione nel formare la nuova band avvenne quando Clarke abbandon\u00f2 i Mot\u00f6rhead. Egli decise di prendere strade separate quando il leader Lemmy Kilmister incise un EP con Wendy O. Williams dei Plasmatics, intitolato \"Stand by Your Man\" (cover di Tammy Wynette); Eddie pensava infatti che questo avrebbe cambiato molto l'immagine della band. Egli fu sostituito dall'ex-Thin Lizzy Brian Robertson e svolse il suo ultimo concerto con la band il 14 maggio 1982. Da parte sua, Way abbandon\u00f2 gli UFO dopo che la band prese nuove direzioni musicali non condivise da questo, con l'album \"Mechanix\" (1982).\nLa prima incarnazione dei Fastway includeva l'ex batterista dei Clash Topper Headon, tuttavia venne presto sostituito dall'ex-Humble Pie Jerry Shirley prima che venisse reclutato l'allora sconosciuto cantante irlandese Dave King. King aveva militato in precedenza in una band locale chiamata Stilwood ma pare avesse avuto anche una breve esperienza non accreditata nei Mama's Boys. Tuttavia, appena la band stava portando a termine le trattative con l'etichetta CBS Records, Pete Way ricevette due messaggi in rapida successione. Uno proveniva dagli avvocati della Chrysalis Records che lo informarono del fatto che egli era ancora sotto contratto con l'etichetta, e che quindi essendo vincolato, non avrebbe potuto partecipare al progetto Fastway. Way fu quindi costretto ad abbandonare il progetto prematuramente. Il secondo messaggio fu da parte di Ozzy Osbourne, che gli propose di entrare nella sua band e suonare nel tour europeo di \"Diary of a Madman\". Una volta terminato il tour con Osbourne, Way former\u00e0 i Waysted nello stesso 1982. Il materiale dei Fastway composto da Way, non venne accreditato per motivi contrattuali. Ingaggiato il bassista Mick Feat, la band registr\u00f2 il suo primo album, l'omonimo \"Fastway\" prodotto da Eddie Kramer (noto in precedenza per le sue collaborazioni con i Kiss, Jimi Hendrix e Led Zeppelin). Per promuovere l'album il gruppo part\u00ec per una tourn\u00e9e reclutando il bassista temporaneo Alfie Angus. Nel 1983 i Fastway supportarono gli Iron Maiden e i Saxon negli Stati Uniti, dove la traccia \"Say What You Will\" ricevette una forte sponsorizzazione da parte delle radio e di MTV, conquistando il 31\u00ba posto nella classifica di Billboard statunitense. Il debut vendette oltre 500.000 copie in America. Per il secondo album le vendite non si rivelarono all'altezza del precedente. Il disco \"All Fired Up\" che vedeva il nuovo bassista Charlie McCracken (ex-Taste), venne nuovamente prodotto da Eddie Kramer e vendette solo la met\u00e0 del suo predecessore. Seguirono tour negli Stati Uniti al fianco di Scorpions, Ratt, Billy Squier e Rush. Dopo una difficoltosa tourn\u00e9e, Shirley e McCracken lasciarono il gruppo prima che King proponesse la soluzione di reclutare i restanti membri della sua ex band, gli Stilwood. Reduci da un viaggio in Irlanda, nel quale reclutarono i nuovi membri Shane Carroll alla chitarra, Paul Reid al basso e Alan Connor alla batteria, i nuovi Fastway erano ora al completo. Nel 1986 supportarono gli AC/DC nel Regno Unito prima di realizzare il terzo lavoro prodotto da Terry Manning ed intitolato \"Waiting for the Roar\", disco che present\u00f2 un sound caratterizzato da melodie pi\u00f9 orecchiabili in linea con l'hair metal ed una forte presenza delle tastiere. Guadagneranno poi un altro successo commerciale negli Stati Uniti con la colonna sonora ufficiale del film \"Morte A 33 Giri\" (titolo originale \"Trick or Treat\") nel 1987, da loro interamente composta. Questa soundtrack ebbe un buon successo, tanto da comparire nella classifica di Billboard Top 200 per ben 11 mesi. Il successo gli permise di suonare al fianco di Ozzy Osbourne (che partecip\u00f2 al film) in alcune date in Irlanda nel 1988.\nPi\u00f9 tardi lo stesso anno, il gruppo si sciolse e Dave King port\u00f2 con s\u00e9 gran parte della band in un gruppo chiamato Q.E.D., prima di entrare a far parte dei Katmandu, gruppo nel quale figurava anche il futuro chitarrista dei Krokus Mandy Meyer. Il gruppo pubblicher\u00e0 un album omonimo per la Epic Records nel 1991 prima di sciogliersi prematuramente l'anno successivo. Clarke invece decise di riformare i Fastway con il nuovo cantante Lea Hart e altri session-player. Hart in precedenza era frontman di una band da lui fondata con il quale support\u00f2 i Judas Priest nel 1978 oltre ad essere stato coinvolto in una heavy metal band di breve vita chiamata Destroyer, nel quale militavano inoltre il chitarrista Steve Clark, ex membro dei Tank, ed il batterista Cliff Evans, anch'egli ex membro dei Tank e futuro membro dei Killers (gruppo dell'ex cantante degli Iron Maiden Paul Di'Anno). Inoltre Hart venne accreditato come corista e chitarrista nell'album di Joan Jett \"Bad Reputation\" del 1981 e nel disco \"Last of the Runaways\" dei Giant nel 1989. Con tale formazione i Fastway pubblicarono il disco \"On Target\", sempre nel 1988. Per le sessioni di \"On Target\" Clarke e Hart assunsero musicisti rinomati nel panorama musicale come l'ex bassista dei Whitesnake e Black Sabbath Neil Murray, l'ex batterista di Gary Moore Gary Ferguson e l'ex tastierista dei Rainbow Don Airey. Nelle esibizioni live il ruolo di batterista venne coperto da Steve Clark (lo stesso uomo che militava con Hart nei Destroyer), mentre al basso subentr\u00f2 l'ex Damned e UFO Paul Gray. Vennero accreditati anche altri musicisti come il batterista Nigel Glockler ed il bassista Nibbs Carter, entrambi membri dei Saxon, e con l'ex tastierista dei White Spirit e Airrace Toby Sadler. Nel 1990 Clarke e Hart arruolarono altri membri, il bassista americano K.B. Bren con il nuovo batterista Riff Raff. La nuova formazione pubblic\u00f2 cos\u00ec l'album \"Bad Bad Girls\" a cui parteciparono come special guest anche le ex chitarriste delle Girlschool Kim McAuliffe e Chris Bonacci. Nei crediti infatti appare la frase \"\"very special guests including Kim &amp; Chris (of) Girlschool\", ma non vengono accreditate con i loro nomi completi per motivi contrattuali. McAuliffe e Bonacci non sono accreditate come membri dei Fastway, tuttavia sembra che le due abbiano partecipato ad un ruolo pi\u00f9 importante di semplici ospiti, e si vocifera infatti che abbiano avuto un ruolo principale durante le sessioni. L'album fu per\u00f2 del tutto ignorato dal pubblico e non riscosse il successo sperato. Questo fu criticato per essere un disco mediocre e privo di originalit\u00e0, e paragonato a una brutta copia tra Bon Jovi e Quiet Riot. L'anno successivo i Fastway tentarono di risollevarsi con il live album \"Say What You Will\" senza ricevere nuovamente consensi. Il gruppo, ormai in declino, si ritir\u00f2 dalle scene per diversi anni, senza mai annunciare per\u00f2 uno scioglimento ufficiale. Nel 1997 la coppia Clarke-Hart registr\u00f2 una nuova versione di \"On Target\" completamente ri-registrata, intitolata \"On Target Reworked\", senza per\u00f2 ottenere anche in questo caso alcun successo. Dopo un altro buco nell'acqua, Clarke e Hart decisero di sciogliere definitivamente il gruppo nel 1998.\nIl cantante Dave King, dopo aver fallito il successo con i Katmandu, cambi\u00f2 direzioni musicali e fond\u00f2 nel 1997 i Flogging Molly, gruppo celtic punk particolarmente ispirata allo stile dei The Pogues e che ottenne un ottimo successo nella scena punk rock internazionale. La band ottenne un ottimo successo risultando tra i pilastri di questa corrente musicale nata dalla fusione tra musica celtica irlandese e punk rock.\nIl giorno 9 giugno 2007, i Fastway, dopo anni di inattivit\u00e0, si sono riuniti in occasione dello Sweden Rock Festival, nello stesso giorno in cui si esibirono anche i Mot\u00f6rhead. La nuova formazione dei Fastway vede alla voce l'ex cantante dei Little Angels Toby Jepson e al basso l'ex membro dei Mama's Boys John McManus.\nDopo i concerti del 2007 Eddie e Toby si misero a scrivere canzoni per una futura pubblicazione dei Fastway. Toby suon\u00f2 anche il basso elettrico e ai due si aggiunse il batterista Matt Eldridge. Con questo trio \u00e8 stato pubblicato il 14 novembre 2011 l'album Eat Dog, Eat, 20 anni dopo l'ultimo lavoro!\nIl 10 gennaio 2018 \u00e8 venuto a mancare a 67 anni il leader della band \"Fast\" Eddie Clarke, per complicanze dovute ad una polmonite, decretando quindi la fine della band."}
{"id": "791230", "revid": "124576620", "url": "https://it.wikipedia.org/wiki?curid=791230", "title": "Guerra di Chioggia", "text": "La guerra di Chioggia fu un conflitto combattuto dalla Repubblica di Genova contro la Repubblica di Venezia tra il 1378 e il 1381, in conclusione di un confronto aperto che durava da anni e che aveva gi\u00e0 contato qualche occasionale e limitato scontro militare. Inizialmente i genovesi riuscirono a conquistare Chioggia e vaste zone della laguna di Venezia, ma alla fine i veneziani riuscirono a riprendersi Chioggia e le citt\u00e0 lagunari e istriane che erano cadute nelle mani dei genovesi.\nSi concluse poi diplomaticamente con la pace di Torino dell'8 agosto 1381, che sanc\u00ec l'uscita dei genovesi e dei veneziani da un conflitto in cui entrambe le repubbliche marinare avevano subito ingenti danni economici.\nLa guerra di Chioggia rappresent\u00f2 l'ultimo scontro di rilievo tra genovesi e veneziani, dal quale Venezia si riprese presto grazie alla sua solida organizzazione interna, mentre Genova, a quei tempi anche tormentata da lotte intestine per il potere, entr\u00f2 in un periodo di scontri che la port\u00f2 ad una coesistenza coi rivali veneziani, ed i loro interessi commerciali verso l'Egeo e l'Oriente vennero de facto spartiti nei successivi secoli, con le zone del Dodecaneso, di Costantinopoli ed il mar Nero ai commerci genovesi , mentre l'Adriatico , le isole ionie e Creta ai commerci veneziani.\nLe vicende di questa guerra - che port\u00f2 alla completa distruzione di \"Clodia minor\", l'attuale Sottomarina - vengono ancora rievocate nel Palio della Marciliana che si tiene annualmente nella citt\u00e0 lagunare di Chioggia.\nOrigini del conflitto.\nIl conflitto tra Genova e Venezia per il controllo del commercio nel Levante era latente da lungo tempo, con una sorda rivalit\u00e0 che esplodeva in periodiche fiammate di violenza, ma che in realt\u00e0 si combatteva soprattutto nel campo della diplomazia e del commercio. Venezia, in particolare, un tempo egemone sulle rotte orientali, vedeva con irritazione sempre maggiore l'accresciuta potenza della rivale, che, forte dell'appoggio ricevuto nel secolo precedente dagli imperatori Paleologi, aveva creato una rete di empori e di colonie in grado di competere con il commercio veneziano.\nVenezia aveva conseguito un importante successo nel 1352, quando, a fronte di un prestito di 30 000 ducati concesso nel 1343, aveva ricevuto in pegno dall'imperatore Giovanni Paleologo l'isola di Tenedo, scalo strategico per i traffici provenienti dal Bosforo e dal Mar Nero, a lungo ambito da entrambe le potenze marittime. Accresciutosi poi il debito alla cifra di ben 80 000 ducati, l'imperatore s'indusse infine a concedere definitivamente l'isola a Venezia nel 1364.\nIl \"casus belli\" e le alleanze.\nNel 1369 era morto a Cipro, vittima d'una congiura di palazzo, il re Pietro I di Lusignano, cui, dopo una breve ma agitata reggenza, successe il giovanissimo figlio Pietro II.\nIl casus belli avvenne proprio nell'ottobre del 1372, durante la cerimonia d'incoronazione del nuovo sovrano, quando, per ragioni di precedenza, vennero a diverbio il console genovese Paganino Doria e il bailo veneziano Marino Malipiero.\nSi accese una disputa cos\u00ec aspra che alla fine del banchetto i veneziani, passati dalle parole ai fatti, con l'aiuto dei nobili ciprioti sopraffecero i genovesi, scagliandoli da una finestra. In breve i tumulti si estesero all'intera capitale, Famagosta, e in tutto il resto dell'isola, dove si scaten\u00f2 una vera e propria caccia ai cittadini genovesi, con aggressioni, massacri ed estesi saccheggi da parte dei ciprioti.\nQuando la notizia dei fatti di Cipro giunse a Genova, ordinarono una immediata rappresaglia , fecero armare quarantadue galee, con quattordicimila uomini delle truppe da sbarco al comando di Pietro Fregoso: l'ordine era di vendicare l'affronto subito e di attaccare Cipro.\nPriva degli aiuti della Serenissima, allora impegnata in una dura guerra contro Francesco da Carrara e non in grado di affrontare i genovesi, fu in breve presa da Genova: occupata Nicosia, le altre citt\u00e0 ed infine, dopo un lungo assedio, la stessa Famagosta, l'isola era stata soggiogata; venne restituita ad un governo fantoccio retto dal bambino dodicenne Pietro II sotto la tutela della madre, governo che era costretto ad un pagamento di un tributo annuale di 40.000 fiorini ai genovesi e di una indennit\u00e0 di guerra di oltre due milioni di fiorini d'oro. Genova manteneva comunque le sue guarnigioni d'occupazione in Famagosta ed altre citt\u00e0 minori e di fatto manteneva il controllo commerciale e governativo dell'isola.\nVenezia protest\u00f2 a sua volta vivamente per le violenze subite dai suoi concittadini durante l'occupazione genovese, ma in realt\u00e0 la sua maggiore irritazione era per la condizione di egemonia che i Genovesi si erano conquistati a Cipro.\nNel 1376 i genovesi aiutarono la fuga di Andronico dalla prigionia, in cui era tenuto per essersi ribellato pochi anni prima al padre Giovanni V Paleologo, e organizzarono la sua ascesa al trono come Imperatore Romano d'Oriente Andronico IV, facendosi promettere in cambio la cessione di Tenedo. Il governatore dell'isola, fedele al deposto imperatore, si rifiutava di consegnare l'isola, con grande irritazione dei Genovesi, che indussero l'imperatore Andronico ad atti ostili contro i Veneziani, imprigionando il bailo ed espellendo i mercanti veneziani residenti nella colonia di Costantinopoli. Venezia tent\u00f2 inizialmente di comporre i dissidi per vie diplomatiche, ma, quando nel 1378 Giovanni Paleologo, aiutato dai Turchi, riusc\u00ec a rioccupare il trono e fece ai Veneziani speciali concessioni, la Repubblica Serenissima si risolse alla guerra.\nSubito entrambi gli schieramenti cercarono alleati. Venezia si alle\u00f2 con Pietro II di Cipro, desideroso di rivalsa, e con i Visconti, bramosi di occupare Genova. Genova invece trov\u00f2 alleati nel re Luigi d'Ungheria, che vantava mire sulla Dalmazia veneziana, in Francesco I da Carrara, nel patriarca di Aquileia Marquardo di Randeck, nel duca d'Austria Leopoldo d'Asburgo, nella citt\u00e0 di Ancona, e nella regina Giovanna I di Napoli.\nLa guerra.\nIl primo anno: il 1378.\nIl primo scontro tra Genovesi e Veneziani avvenne il 30 maggio del 1378 a Capo d'Anzio, alle foci del Tevere, tra l'ammiraglio veneziano Vettor Pisani, \"Capitano Generale da Mar\", al comando di quattordici galee, e una squadra genovese di 16 galee comandate da Luigi del Fiesco. In questo scontro la flotta veneziana attacc\u00f2 di sorpresa la flotta genovese durante una burrasca e la sbaragli\u00f2, catturando 4 galee e facendo numerosi prigionieri. Dopodich\u00e9 i legni di Venezia fecero vela verso l'Oriente.\nLa notizia della sconfitta produsse grande agitazione in Genova: il doge Domenico da Campofregoso fu deposto e sostituito da Niccol\u00f2 da Guarco, mentre una flotta guidata da Luciano Doria entr\u00f2 nell'Adriatico per aiutare le truppe del Patriarca di Aquileia e quelle di Francesco da Carrara, che, sostenuti dall'armata ungherese, avanzavano da terra verso la laguna, senza per\u00f2 ottenere risultati notevoli.\nL'arrivo della flotta genovese in Adriatico costrinse Vettor Pisani ad abbandonare l'assedio di Famagosta, dove tentava di scacciare la guarnigione genovese, per prestare soccorso alla madrepatria, lasciando a combattere nell'Egeo le forze di Carlo Zeno: sulla rotta del rientro la flotta veneziana diede alle fiamme Focea e i quartieri genovesi di Chio e Mitilene, conquistando Cattaro e Sebenico, prima di attaccare Tra\u00f9, dove erano attestate le forze di Doria. L'impossibilit\u00e0 di forzare le difese del porto spinse per\u00f2 Pisani a ritirarsi a Pola per le necessarie riparazioni, mentre i Genovesi sostarono per l'inverno a Zara.\nIl secondo anno: il 1379.\nLa battaglia di Pola.\nLa flotta veneziana svernava ancora a Pola, quando il 7 maggio del 1379, dopo aver messo a ferro e fuoco Caorle e Grado, vennero a pararsi davanti al porto le diciotto galee di Luciano Doria, che intanto aveva posto nei pressi altri sei legni in agguato a Vettor Pisani. Il veneziano, che sapeva di essere inferiore al nemico, non voleva accettare la sfida, ma persuaso dai suoi capitani entr\u00f2 in combattimento contro la flotta genovese. La battaglia parve all'inizio favorevole ai veneziani che riuscirono anche ad uccidere lo stesso ammiraglio genovese, ma la morte del comandante non pieg\u00f2 l'animo degli avversari, che continuarono il combattimento e dopo alcune ore riuscirono a sbaragliare la flotta di Venezia. La disfatta fu pesante, Venezia lasci\u00f2 sul campo settecento morti, duemilaquattrocento prigionieri e quindici galee in mano ai Genovesi, che si sfogarono sugli uomini della ciurma trucidandone ottocento. Solo sette navi, capitanate dal Pisani, riuscirono a porsi in salvo e a tornare a Venezia. L'ammiraglio, ritenuto responsabile della sconfitta, venne immediatamente processato e condannato, il 17 luglio a sei mesi di prigione e all'interdizione per cinque anni dai pubblici uffici per aver mal condotto le operazioni e i piani della battaglia.\nMentre questi fatti accadevano sul mare, alle spalle della laguna venivano condotte dagli alleati le operazioni di guerra terrestre: da un lato le compagnie dei Visconti incombevano su Genova, che riusc\u00ec a respingere i mercenari viscontei con grosse somme di danaro, mentre dall'altro minacciavano Padova, che a sua volta occupava i margini della laguna e interrompeva i tentativi dei veneziani di isolare Luigi d'Ungheria dai suoi alleati. Se per\u00f2 la situazione di terraferma non destava particolari preoccupazioni per Venezia, protetta dalle sue acque, la sconfitta navale la poneva ora in una situazione gravissima; minacciata da vicino da tanti nemici imbaldanziti dalla vittoria navale di Pola. Veniva messo in discussione il dominio sul mare Adriatico e le preziose vie di rifornimento, Genova aveva infatti inviato a rinforzo un'ulteriore flotta di quarantasette galee, comandata da Pietro Doria, che saccheggiate le citt\u00e0 veneziane di Umago, Grado e Caorle, con l'aiuto degli austriaci, minacciava da vicino Venezia.\nLa Repubblica reag\u00ec con forza, ordinando a Taddeo Giustinian di allestire nuove navi nell'Arsenale e inviando dispacci a Carlo Zen, comandante della flotta veneziana in Oriente, per richiamarlo a soccorrere la patria. Contemporaneamente si apprestavano le difese della laguna, chiudendone con triplice catena le bocche e difendendole con chiatte e pontoni armati.\nLa caduta di Chioggia alla Repubblica di Genova.\nIl Doria si present\u00f2 davanti a Chioggia il 6 agosto e, aiutato dalle milizie del signore di Padova, si impadron\u00ec di Chioggia Minore e pose l'assedio a Chioggia Maggiore, difesa dal podest\u00e0 Pietro Emo e da 3000 uomini. Pur sapendo di non poter ricevere aiuti da Venezia, la guarnigione resistette per undici giorni contro gli assedianti otto volte superiori e cedette solo il 16 agosto: l'accesso meridionale della laguna era aperto. Ci furono numerose perdite anche tra la popolazione, il Podest\u00e0 Emo venne fatto prigioniero e per riscattare la sua libert\u00e0 dovette in seguito pagare 3000 ducati. Furono fatti prigionieri anche il Cancellier Grande di Chioggia Giacomo Pasquale, e i comandanti Niccol\u00f2 Gallianico e Baldo Galluccio. Sia il Pasquale, che Galianico e Galluccio, vennero \"comprati\" dai carraresi e poi giustiziati.\nI Genovesi, avanzando lungo l'isola di Pellestrina, minacciavano ormai anche il varco centrale tra la laguna e il mare, mentre gli Ungheresi assediavano Treviso e minacciavano le propaggini settentrionali della laguna. I successi in mare riempivano di gioia anche gli alleati patavini che gi\u00e0 pregustavano l'ambito sbocco al mare ed immaginavano la prossima caduta della stessa odiata Venezia.\nLa Repubblica cerc\u00f2 di agire per via diplomatica inviando tre ambasciatori a Chioggia e presentando un foglio bianco perch\u00e9 vi fossero scritte le condizioni di pace, purch\u00e9 fosse garantita a Venezia la libert\u00e0. Nonostante la disponibilit\u00e0 di Francesco da Carrara a concedere una simile pace, Pietro Doria rispose che non avrebbe concesso pace ai Veneziani se prima non avessero imbrigliato i cavalli di bronzo della basilica di San Marco. A questo proposito Palazzo Giustiniani, posizionato all'interno del centro storico di Genova, presenta sul lato minore della sua pianta ad L, un bassorilievo con incastonato il leone di S. Marco. Questo proveniente dall'architrave del castello chiamato Amarina a Trieste. La fortificazione, che controllava con la sua guarnigione di quaranta uomini il Mandracchio o porto vecchio di Trieste, fu conquistata e distrutta dai genovesi col concorso di una rivolta della fazione cittadina avversa ai veneziani nel 1379. Fu uno dei maggiori trofei conquistati dai genovesi ai veneziani nella guerra di Chioggia.\nVenezia assediata.\nVenezia rispose all'oltraggio abbandonando qualsiasi proposito di trattativa: si sbarrarono i canali, si fortificarono le isole lagunari e il porto del Lido, unico accesso al mare rimasto ancora libero. Cocche armate vennero poste tutto intorno a Venezia e si vararono quaranta nuove galee, pi\u00f9 altre poste al servizio della Repubblica da privati cittadini. Il borgo di Poveglia, sulla direttrice d'avanzata genovese, fu sgomberato per lasciar posto agli apprestamenti difensivi e a batterie d'artiglieria. Il popolo veneziano chiese la liberazione di Vettor Pisani, che, riconosciuto innocente per la sconfitta di Pola, venne scarcerato e posto a capo della difesa insieme a Jacopo Cavalli. Si procedette ad effettuare un prestito forzoso e persino i religiosi vennero invitati a prendere le armi: il 1\u00ba dicembre trenta famiglie che maggiormente avevano contribuito alla difesa ricevevano la promessa di poter entrare nel Maggior Consiglio.\nIl terzo anno: il 1380.\nIl contrattacco veneziano e la liberazione di Chioggia.\nIl 22 dicembre 1379 la flotta veneziana ricostituita era salpata per Chioggia, al comando dell'ottuagenario doge Andrea Contarini e di Vettor Pisani. Quella stessa notte un corpo di 4.000 uomini tentava un primo assalto per riconquistare Chioggia Minore senza riuscirci, ma la flotta riusciva ugualmente nell'intento di bloccare tutti gli accessi alla laguna clodiense affondando navi cariche di pietre nei canali navigabili e imprigionando cos\u00ec le navi dei Genovesi, che da assedianti si erano cos\u00ec trasformati in assediati.\nGi\u00e0 forte del successo clamoroso, il morale veneziano venne ulteriormente animato, il 1\u00ba gennaio del 1380, dalla comparsa della flotta Carlo Zeno, forte di 18 galee provenienti dall'Oriente, e si iniziarono le operazioni d'assedio.\nIl 6 gennaio venne attaccato e distrutto uno schieramento genovese sulla punta della diga chioggiotta e pochi giorni dopo si termin\u00f2 di costruire un ridotto all'estremit\u00e0 del fossato, dove furono poste due grosse bombarde, che presero a martellare le difese genovesi. Il micidiale tiro di artiglieria si concentr\u00f2 sul monastero di Brondolo, uno dei capisaldi della difesa cittadina: qui il 22 gennaio un crollo dell'edificio stronc\u00f2 la vita dell'ammiraglio genovese Pietro Doria.\nMorto il Doria, prese il comando dei Genovesi Napoleone Grimaldi, il quale tent\u00f2 di aprirsi un varco dal lato del convento distrutto, ma l'impresa fall\u00ec, dando anzi occasione ai Veneziani di scardinare le difese nemiche. Ci\u00f2 consent\u00ec il 19 febbraio a Vettor Pisani di investire con la potenza della sua flotta Brondolo e a Carlo Zeno di assalire con un corpo da sbarco di seimila uomini Chioggia Minore e i diecimila Genovesi inviati nella mischia, che furono completamente sbaragliati.\nBrondolo fu conquistata e l'assedio si strinse su Chioggia Maggiore.\nA marzo papa Urbano VI e i fiorentini tentarono di indire a Cittadella una serie di conferenze tra gli ambasciatori belligeranti per porre fine alla guerra, ma senza esiti di sorta.\nI genovesi, chiusi in una morsa di accerchiamento, si ritrovano completamente isolati e sempre pi\u00f9 a corto di viveri e munizioni. In loro soccorso la madrepatria invi\u00f2 Gaspare Spinola ad assumere il comando delle difese ed apprest\u00f2 una flotta di 39 galee affidate a Matteo Maruffo, che giunsero a Chioggia nei primi di luglio, dopo aver catturato le navi veneziane di Taddeo Giustiniani sulle coste pugliesi. La flotta sferr\u00f2 numerosi attacchi nel tentativo di spezzare l'assedio di Chioggia, ma senza risultati di rilievo. N\u00e9 il nuovo comandante dell'esercito, n\u00e9 il nuovo ammiraglio riuscirono a forzare il blocco, mentre invano Francesco da Carrara ed il Patriarca d'Aquileia tentavano di vettovagliare la citt\u00e0: i Veneziani con rigorosissima sorveglianza vanificavano con puntuale regolarit\u00e0 tutti i tentativi di colpi di mano e di approvvigionamento, contemporaneamente ben guardandosi dal raccogliere la sfida dell'ammiraglio genovese, per non rischiare di vanificare con uno scontro diretto i risultati conseguiti con l'opera assidua e paziente di parecchi mesi.\nRinchiusi in Chioggia Maggiore, invano in attesa dell'intervento dei Padovani, decimati dagli assalti e dai tiri delle bombarde, sicuri di non poter ricevere ulteriori soccorsi dalla madrepatria, tormentati dalla fame, molti genovesi tentarono un disperato piano di fuga a bordo di zattere, ma le imbarcazioni di fortuna vennero tutte affondate vanificato anche quest'ultimo tentativo di salvezza, i genovesi decisero di arrendersi, cercando di trattare la pace con La Serenissima, ma Venezia rifiut\u00f2.\nLa vittoria veneziana.\nIl 22 giugno i Veneziani si ripresero Pellestrina, poi, il 23 giugno, Carlo Zeno sferr\u00f2 l'assalto finale alle difese di Chioggia, facendo prigionieri 4200 genovesi, 300 padovani e 19 galee.\nL'ultimo focolaio di resistenza genovese, presso la Torre delle Bebbe, all'interno della quale Ambrogio Doria si era rifugiato attendendo invano l'aiuto degli alleati, si spense nella notte.\nPer celebrare la vittoria il doge Contarini entr\u00f2 trionfante nella citt\u00e0 liberata il 24 giugno insieme al principale artefice dell'impresa, l'ammiraglio Vettor Pisani. Durante il ritorno a Venezia, i resti delle galee genovesi vennero rimorchiati per spregio a chiglia rovesciata, con gli stendardi in acqua.\nDopo la presa di Chioggia da parte dei veneziani le ostilit\u00e0 in Adriatico continuarono ancora per qualche mese. Il genovese Matteo Maruffo, avvicinatesi all'Istria, spinse Trieste a ribellarsi, consegnandosi il 26 giugno al Principato ecclesiastico di Aquileia, poi occup\u00f2 il 1\u00ba luglio Capodistria ed Arbe l'8 agosto. \nIn risposta la flotta di Vettor Pisani usc\u00ec da Venezia, riprese Capodistria ed Arbe ed insegu\u00ec il nemico in fuga, ma erano quelle le ultime imprese del \"Capitano Generale\", che mor\u00ec di febbri malariche il 13 agosto a Manfredonia.\nIl quarto anno: 1381.\nSe sul mare la guerra volgeva in favore di Venezia, sul continente le sue armi non potevano certo sperare di competere con quelle di tanti ed ostinati nemici: Castelfranco, Asolo e Noale cadevano nelle mani di Francesco da Carrara, le cui milizie stringevano sempre d'assedio Treviso. Oramai questa citt\u00e0 era ridotta agli estremi, e Venezia, non potendola soccorrere, anzich\u00e9 vederla cadere nelle mani dell'odiato Carrarese, la cedette, con riserva dei propri diritti, al duca Leopoldo d'Austria.\nCon la cessione di Trieste le operazioni di terra terminarono, continuarono quelle navali, ma erano semplici scorrerie nell'Adriatico e nel Tirreno con catture di navi mercantili e spavento delle popolazioni rivierasche.\nEpilogo e pace di Torino.\nLe due rivali erano ormai stanche della lunga guerra e sentivano bisogno di pace, gi\u00e0 fin dal marzo del 1380 Urbano VI (che aveva trovato asilo a Genova) e i Fiorentini avevano cercato di metter fine alla guerra e a Cittadella avevano avuto luogo conferenze tra gli ambasciatori dei belligeranti e dei mediatori, ma senza conclusioni. Nell'estate del 1381 offerse la sua autorevole mediazione Amedeo VI di Savoia, che tutti accettarono.\nI rappresentanti di Genova, di Venezia, del re d'Ungheria, di Aquileia, dei Carraresi e dei Visconti si riunirono a Torino e qui l'8 agosto fu conclusa la pace dalla quale venne escluso il re di Cipro che non aveva mandato i suoi ambasciatori.\nSecondo i patti del trattato Venezia riconfermava al re d'Ungheria la cessione della Dalmazia, compresa Cattaro occupata durante la guerra, e si impegnava di pagargli settemila ducati annui, confermava la cessione di Treviso al duca d'Austria, riconosceva la conquista del Patriarcato di Aquileia di Trieste a cui fu imposta la sottomissione (dedizione) e cedeva al Conte Verde l'isola di Tenedo il cui castello doveva esser demolito e gli abitanti trasferiti a Candia e a Negroponte.\nGenovesi e Veneziani si obbligavano di non navigare per due anni a Costantinopoli e di riconciliare Giovanni Paleologo col figlio Andronico, Cipro infine non doveva essere soccorsa da Venezia nella sua guerra con Genova.\nI Carraresi, pur dovendo restituire i territori occupati nel corso del conflitto, riottennero alcuni dei diritti che avevano perso nella guerra del 1373 in cui erano stati sconfitti dai Veneziani, il pi\u00f9 importante dei quali fu il permesso di riprendere a costruire le fortificazioni lungo i confini con la Serenissima Repubblica. I padovani considerarono inoltre irrisolta la questione di Treviso ed incrementarono le operazioni militari per conquistarla, approfittando dello scarso sostegno fornito ai trevigiani da Leopoldo d'Austria. Il duca asburgico giunse finalmente in citt\u00e0 alla testa di un grosso corpo di spedizione nel maggio del 1383, ma gli attacchi dei Carraresi non diminuirono. Ritenendo di non riuscire a respingere l'assalto, Leopoldo vendette per 100.000 ducati Treviso, Ceneda, Feltre e Belluno a Francesco I da Carrara, che fece il suo ingresso con le proprie truppe a Treviso il 4 febbraio 1384."}
{"id": "791240", "revid": "729019", "url": "https://it.wikipedia.org/wiki?curid=791240", "title": "Battaglia di Vouill\u00e9", "text": "La battaglia di Vouill\u00e9 fu combattuta nella primavera del 507, quando l'esercito dei Franchi attravers\u00f2 la Loira in direzione di Poitiers sotto il comando del re Clodoveo e del figlio maggiore Teodorico. I Visigoti marciarono verso nord per impedirgli di avanzare nell'attesa dell'aiuto, che non arriv\u00f2, degli Ostrogoti; il loro re, Teodorico il Grande, era suocero del re visigoto Alarico II.\nLo scontro avvenne nella piana di Vouill\u00e9, nei pressi di Poitiers, e si svilupp\u00f2 in un corpo a corpo che dur\u00f2 sino a che il re visigoto Alarico fu ucciso, sembra da Clodoveo in persona. La morte del re port\u00f2 l'esercito visigoto a uno sbandamento che lo condusse a una dura sconfitta, conclusasi col massacro dei Visigoti da parte dei Franchi.\nLa vittoria apr\u00ec a Clodoveo la strada per il mezzogiorno, che lo port\u00f2 alla conquista di Tolosa, capitale del regno visigoto, di tutta l'Aquitania, della Guascogna, dell'Alvernia e del Limosino.\nI Visigoti, del loro regno francese, riuscirono a difendere solo la Settimania, la regione cio\u00e8 compresa tra la foce del Rodano e i Pirenei."}
{"id": "791241", "revid": "767487", "url": "https://it.wikipedia.org/wiki?curid=791241", "title": "Tina Centi", "text": "Biografia.\nVisse per gran parte della sua vita a Roma, dove si era trasferita con la famiglia nel 1935 all'et\u00e0 di due anni. Laureata in Giurisprudenza, si dedic\u00f2 al doppiaggio e al canto. Si trasfer\u00ec poi a Milano con la famiglia nel 1972, abbandonando cos\u00ec la carriera e dedicandosi alle sue due figlie Nicoletta (nata nel 1960) e Claudia (nata nel 1963).\nCantante.\nDopo alcune esperienze semi-amatoriali (\"Il microfono \u00e8 vostro\" con Silvio Gigli al Teatro delle Arti di Roma, per esempio), Tina Centi fece un provino per la Rai. Le dissero: \"Lei ha una voce molto radiofonica, per\u00f2 si sente che non ha mai studiato canto; torni in settembre e inizier\u00e0 un corso di studi\". Finito il corso, la Centi fece il suo debutto come cantante il 31 ottobre 1952, alle 13. Cant\u00f2 \"Settembre\" e \"Grazie dei fiori\" in un programma radiofonico della RAI con l'orchestra di Pippo Barzizza, con la quale continuer\u00e0 a trasmettere per diversi mesi. Quindi fu sentita dal maestro Armando Trovajoli e cant\u00f2 con la sua orchestra Eclipse fino all'agosto del '53 (soprattutto il genere melodico ma anche quello allegro con canzoncine come \"Conosco un cow-boy\").\nSempre in agosto si esib\u00ec al Festival \"Canzoni nell'ombra\" di Vibo Valentia (dove vinse un premio con la canzone \"Kail\u00f9\" di Monari Grasso) e fece un lungo giro della Calabria. Subito dopo fu la voce solista nell'orchestra del maestro Guido Cergoli; tra le sue interpretazioni ricordiamo \"Il cielo pu\u00f2 attendere\", \"Ho fatto male\", \"Non guardarmi cos\u00ec\", \"Non so nulla di te\", \"Ti chiedo perdono\", \"Valzer del cuc\u00f9\", \"Vecchio organetto\". Partecip\u00f2 anche al Festival di Carnevale di Velletri, interpretando la canzone vincitrice \"Carnevale dell'amore\".\nLa carriera da doppiatrice.\nNegli anni cinquanta la Centi inizi\u00f2 la carriera per la quale oggi \u00e8 maggiormente ricordata, quella di doppiatrice di canzoni nelle versioni italiane di celebri film hollywoodiani. Ha doppiato nel 1953 il personaggio di Wendy nel lungometraggio d'animazione Disney \"Le avventure di Peter Pan\". Il film \u00e8 stato ridoppiato nel 1986, ma nel 2013, il doppiaggio originale \u00e8 stato riproposto in doppia traccia nell'edizione Blu Ray. Nel 1959 ha doppiato la Principessa Aurora/Rosaspina in un altro classico Disney \"La bella addormentata nel bosco\". Sua \u00e8 anche la voce di Anita nella canzone finale de \"La carica dei 101\", sempre di Walt Disney.\nIl suo doppiaggio pi\u00f9 famoso \u00e8 senz'altro quello di Julie Andrews nelle canzoni di \"Mary Poppins\" e \"Tutti insieme appassionatamente\", entrambi usciti in Italia nel 1965.\nHa dato inoltre la voce a Audrey Hepburn nella versione italiana del film \"My Fair Lady\" nel 1964 e a Sally Ann Howes, nella parte di Stella Scrumptious, in quella di \"Citty Citty Bang Bang\", nel 1968.\nAltre dive a cui ha prestato la voce nel suo lavoro di doppiatrice sono: Debbie Reynolds in \"Dominique\", \"Voglio essere amata in un letto d'ottone\" e \"La conquista del West\"; Samantha Eggar in \"Il favoloso dottor Dolittle\"; Vanessa Redgrave in \"Camelot\"; Shani Wallis in \"Oliver!\"; Leslie Caron in \"Lili\" (successivamente ridoppiato con le canzoni in inglese) e Lana Turner ne \"La vedova allegra\" (1953, che probabilmente \u00e8 il suo primo doppiaggio).\nAltri film doppiati dalla Centi sono: \"Fior di loto\" (1961), \"Un tipo lunatico\" (1962) e \"Dolci vizi al foro\" (1966).\nNel 1953 e nel 1954 Tina Centi doppi\u00f2 due film italiani, \"Dieci canzoni d'amore da salvare\" di Flavio Calzavara (con Luciano Tajoli) e \"Napoli \u00e8 sempre Napoli\" di Armando Fizzarotti, in cui doppia Lea Padovani nel canto.\nI dialoghi italiani dei personaggi per cui la Centi ha cantato sono stati affidati, quasi sempre alla doppiatrice Maria Pia Di Meo ma anche a Fiorella Betti e Gabriella Genta.\nTra le canzoni da lei interpretate:\nAttrice.\nNel maggio del 1955 interpreta Elena di Troia nella rivista \"Operazione Elena\" con i \"Goliardi di Pisa\"."}
{"id": "791242", "revid": "17351", "url": "https://it.wikipedia.org/wiki?curid=791242", "title": "Mi-1", "text": ""}
{"id": "791245", "revid": "26891", "url": "https://it.wikipedia.org/wiki?curid=791245", "title": "Esperimenti nazifascisti su cavie umane", "text": ""}
{"id": "791256", "revid": "767487", "url": "https://it.wikipedia.org/wiki?curid=791256", "title": "Jim Pollard", "text": "\u00c8 stato uno dei pi\u00f9 forti giocatori di pallacanestro nei primordi del basket professionistico statunitense. Nel 1952, la National Basketball Association (NBA) lo nominer\u00e0 quale miglior giocatore dei primi 5 anni della lega.\nIl \"Kangaroo Kid\".\nSeppur alto solo 1,95 metri, Pollard gioc\u00f2 quasi sempre da ala forte, ed alle volte anche da centro. Nonostante la sua statura modesta, \u00e8 spesso ricordato come un eccellente schiacciatore: ci\u00f2 \u00e8 dovuto alla sua strepitosa elevazione che veniva considerata al limite del naturale, in un'epoca in cui l'atletismo nel basket era molto ridotto rispetto agli standard attuali e la schiacciata era un gesto tecnico semi-inutilizzato. Ogni tanto, durante gli intervalli all'interno di alcune partite, Pollard eseguiva delle spettacolari schiacciate staccando dalla linea del tiro libero, mandando in visibilio il pubblico presente; le sue mostruose abilit\u00e0 di salto gli valsero il soprannome di \"\"Kangaroo Kid\", il \"ragazzo canguro\"\".\nNonostante le celebri doti atletiche, Jim Pollard era un giocatore molto completo e versatile: specialista del \"jump shot\", fu un grande rimbalzista quanto un buon realizzatore (ma in questa veste fu troppo spesso sovrastato dal dominante compagno di squadra George Mikan).\nCarriera da giocatore.\nNel 1942 Pollard frequent\u00f2 la Stanford University, contribuendo alla vittoria del titolo NCAA, ma la sua carriera nel basket collegiale non dur\u00f2 pi\u00f9 di 23 partite: quell'anno venne infatti richiamato dalla leva a causa della seconda guerra mondiale. Rimase al servizio della United States Coast Guard fino al 1945; fece quindi ritorno al basket, giocando nella principale lega amatoriale (fino al 1946-47 non esisteva ancora una lega professionistica negli Stati Uniti), la American Basketball League. Gioc\u00f2 nel 1946 con i San Diego Dons e nel 1947 con gli Oakland Bittners, vincendo in quest'anno il titolo di MVP.\nNel 1947, fu ingaggiato dai Minneapolis Lakers, nell'anno di esordio nel professionismo divenendo, dopo il leader di squadra George Mikan, la seconda principale risorsa dei Lakers che nella stagione 1948 giunsero alla vittoria del titolo National Basketball League. I Lakers conquistarono l'anello anche nel 1949, quando la franchigia approd\u00f2 nella Basketball Association of America. L'anno seguente, le due associazioni si fusero nella National Basketball Association, che si presentava ora molto pi\u00f9 ostica e competitiva. Alle file di Minneapolis si aggiungeva nel frattempo l'ottima ala Vern Mikkelsen, che con Mikan e Pollard form\u00f2 una delle migliori front-line di sempre; i Lakers si aggiudicarono perci\u00f2 il titolo anche nel 1950. Contando ancora sulla solidit\u00e0 di questo fortissimo terzetto, vinsero ancora il campionato NBA consecutivamente nel 1952, 1953 e 1954, regalando a Jim Pollard il 6\u00ba titolo della sua carriera.\nNel 1952, la NBA elesse Pollard come miglior giocatore dei primi cinque anni della lega, di fronte persino all'amico Mikan. Nel 1978 entr\u00f2 a far parte dell'esclusiva lista di campioni della Basketball Hall of Fame.\nCarriera da allenatore.\nDopo il ritiro come giocatore, avvenuto nel 1955, Pollard rimase nel mondo della pallacanestro allenando la squadra della La Salle University per tre anni con il bottino di 48 partite vinte e 28 perse. Rimise piede nella NBA nel 1960, divenendo capo allenatore dei suoi Minneapolis Lakers, perdendo la panchina in gennaio. Salt\u00f2 la stagione successiva, e nel 1962 si present\u00f2 alla guida dei Chicago Packers, che conclusero la stagione in maniera disastrosa (18 vittorie e 62 sconfitte); opt\u00f2 dunque momentaneamente per il ritiro. Nel 1969 prese le redini dei Minnesota Muskies, militanti nella American Basketball Association, presso i quali rimase per tre anni, ottenendo per due volte l'accesso alle finali di Conference.\nMor\u00ec nel 1993, a Stockton, in California, dove risiedeva ."}
{"id": "791261", "revid": "6923", "url": "https://it.wikipedia.org/wiki?curid=791261", "title": "Renault Type AG e Type AG-1", "text": "Le Type AG ed AG1 sono due autovetture prodotte tra il 1905 ed il 1910 dalla casa automobilistica francese Renault.\nStoria e profilo.\nFurono tra le prime vetture realizzate dalla casa transalpina dopo la morte di Marcel Renault. Si trattava di due modelli di fascia medio-bassa facenti parte del medesimo progetto, condividenti lo stesso telaio e quasi la stessa meccanica. Furono pensate principalmente per fungere da taxi. Non solo: la scommessa era di sfondare come taxi anche all'estero. La loro arma principale era la robustezza della meccanica, saggiata durante un test su strada in occasione della loro presentazione. Tali vetture centrarono il bersaglio: solo a Parigi furono 1500 le vetture acquistate da una societ\u00e0 di trasporti, ma ne furono ordinati parecchi esemplari anche nel resto della Francia e persino all'estero, specialmente a Londra.\nIl \"cuore\" della Type AG era un bicilindrico da 1060 cm\u00b3 in grado di erogare una potenza massima di 12 CV a 1800 giri/min. Dal 1907 in poi subentr\u00f2 la Type AG1, la cui cilindrata crebbe a 1205\u00a0cm\u00b3.\nAllo scoppio della prima guerra mondiale, queste vetture gi\u00e0 da tempo fuori produzione entrarono nella storia, allorch\u00e9 600 esemplari circa di Type AG e AG1 trasportarono ben 6000 soldati lungo le rive della Marna. Da allora, questi due modelli divennero noti con il soprannome di \"Taxi della Marna\"."}
{"id": "791262", "revid": "287204", "url": "https://it.wikipedia.org/wiki?curid=791262", "title": "Oriana Fallaci intervista s\u00e9 stessa - L'Apocalisse", "text": "Oriana Fallaci intervista s\u00e9 stessa - L'Apocalisse \u00e8 il terzo libro de \"La Trilogia di Oriana Fallaci\" (gli altri due sono La rabbia e l'orgoglio e La forza della ragione). Gi\u00e0 edito per i lettori del \"Corriere della Sera\" con il titolo \"Oriana Fallaci intervista Oriana Fallaci\". \nRispetto all'edizione precedente conta varie aggiunte e un capitolo in pi\u00f9, \"L'Apocalisse\" appunto. Sul cambiamento del titolo la Fallaci scrive:\nIl volume \u00e8 un'auto-intervista che affronta vari temi; dal cancro alla morte, dai motivi affrontati ne \"La rabbia e l'orgoglio\" e ne \"La forza della ragione\" ai suoi ricordi d'infanzia. Compare anche una parentesi sull'incontro con Yasser Arafat a Beirut, avvenuto in tempi lontani.\n\u00c8 stato il suo ultimo libro, pubblicato prima della morte avvenuta nel 2006. Nel 2008 \u00e8 stato pubblicato il libro postumo \"Un cappello pieno di ciliege\"."}
{"id": "791263", "revid": "413187", "url": "https://it.wikipedia.org/wiki?curid=791263", "title": "Journal of the Society for Psychical Research", "text": ""}
{"id": "791265", "revid": "77929", "url": "https://it.wikipedia.org/wiki?curid=791265", "title": "Gian Battista Angioletti", "text": ""}
{"id": "791267", "revid": "196390", "url": "https://it.wikipedia.org/wiki?curid=791267", "title": "JSPR", "text": ""}
{"id": "791271", "revid": "125164796", "url": "https://it.wikipedia.org/wiki?curid=791271", "title": "Claire Danes", "text": "Vincitrice di 4 Golden Globe, 3 Emmy Award e 2 Screen Actors Guild Award, \u00e8 nota per il suo ruolo di Angela Chase in \"My So-Called Life\" che le fa vincere il suo primo Golden Globe, di Giulietta nel film \"Romeo + Giulietta\" di Baz Luhrmann, di Temple Grandin nel film TV HBO \"Temple Grandin - Una donna straordinaria\", grazie a questo ruolo vince il suo secondo Golden Globe e di Carrie Mathison in \"Homeland - Caccia alla spia\" ruolo che le fa vincere altri 2 Golden Globe e 2 Emmy Award.\nBiografia.\nNata a Manhattan, \u00e8 la pi\u00f9 giovane dei tre figli di Carla, pittrice, e Chris Danes, fotografo. Sin da giovanissima mostra interesse per la recitazione, tanto che a soli dieci anni si iscrive ai corsi di recitazione dell'istituto di Lee Strasberg, successivamente frequenta la Professional Performing Art School di New York. A soli undici anni prende parte ad una puntata della serie TV \"Law &amp; Order\". Nel 1998 continua gli studi, iscrivendosi all'Universit\u00e0 di Yale.\nCarriera.\nInterpreta Angela Chase nella serie tv \"My So-Called Life\", ruolo che le vale un Golden Globe e una nomination agli Emmy. Debutta sul grande schermo nel 1994, interpretando Beth March in \"Piccole donne\". Nel 1996 recita nella versione post-moderna del dramma di William Shakespeare, \"Romeo + Giulietta\" di Baz Luhrmann al fianco di Leonardo DiCaprio. In seguito James Cameron, il regista del film \"Titanic\", dopo aver convinto Leonardo DiCaprio ad interpretare il ruolo di Jack Dawson, avrebbe voluto la Danes per interpretare il ruolo di Rose DeWitt Bukater, ma l'attrice rifiut\u00f2 dicendo che aveva da poco girato un film romantico con Di Caprio, e la storia d'amore di \"Titanic\" era molto simile a quella di \"Romeo+Giulietta\".\nTra i film da lei interpretati, \"L'uomo della pioggia - The Rainmaker\" di Francis Ford Coppola, \"I miserabili\" di Bille August, \"The Hours\" di Stephen Daldry, \"Terminator 3 - Le macchine ribelli\", in cui interpreta Kate Brewster al fianco di Arnold Schwarzenegger, e \"La neve nel cuore\" con Diane Keaton. Nel 2006 ha sostenuto un provino per interpretare Lois Lane in \"Superman Returns\", ruolo poi andato a Kate Bosworth. Nel 2007 recita nel film fantasy \"Stardust\" al fianco di Michelle Pfeiffer e Robert De Niro ed \u00e8 nel cast quasi completamente al femminile del film \"Un amore senza tempo\", con attrici del calibro di Meryl Streep, Glenn Close, Vanessa Redgrave e Toni Collette.\nNel 2010 interpreta il ruolo di Temple Grandin, professoressa e animalista affetta da autismo, nel film biografico della HBO \"Temple Grandin - Una donna straordinaria\", per la cui interpretazione vince il premio come miglior attrice al Roma Fiction Fest e Emmy 2010 come miglior attrice protagonista in un film TV. Nel 2011 le viene affidata la parte dell'agente della CIA Carrie Mathison nella serie televisiva \"Homeland - Caccia alla spia\", per cui vince due Golden Globe e due Emmy Award nella categoria miglior attrice in una serie drammatica. Nel settembre 2015 riceve una stella sulla \"Hollywood Walk of Fame\" di Los Angeles.\nVita privata.\nNel 1998, al termine delle riprese del film \"Bangkok, senza ritorno\" avvenute a Manila, capitale delle Filippine, la Danes fece una dichiarazione che dest\u00f2 scalpore nel Paese: defin\u00ec infatti la capitale \u00ab\"una citt\u00e0 spettrale e bizzarra\"\u00bb e, su disposizione della locale amministrazione comunale, venne ufficialmente dichiarata \"persona non grata\" dall'allora presidente filippino Joseph Estrada. L'attrice si scus\u00f2 per le sue dichiarazioni affermando di essere stata fraintesa, e che in realt\u00e0 quella frase rientrava nel contesto del film (diverse sequenze infatti erano state girate in alcune delle zone pi\u00f9 povere di Manila), ma le autorit\u00e0 alla fine respinsero le sue dichiarazioni. Allo stato attuale non si sa se tale divieto per la Danes sia stato revocato o meno.\nNel 2007, sul set di \"Un amore senza tempo\", conosce l'attore Hugh Dancy e i due annunciano il fidanzamento nel febbraio 2009. La coppia si \u00e8 sposata lo stesso anno in Francia, con una cerimonia privata. Il 17 dicembre 2012 ha avuto il suo primo figlio, Cyrus Michael Christopher Dancy mentre il 27 agosto 2018 \u00e8 nato il secondogenito della coppia, Rowan.\nDoppiatrici italiane.\nNelle versioni in italiano dei suoi film, Claire Danes \u00e8 stata doppiata da:"}
{"id": "791272", "revid": "34928", "url": "https://it.wikipedia.org/wiki?curid=791272", "title": "De Rerum Natura", "text": ""}
{"id": "791275", "revid": "106908", "url": "https://it.wikipedia.org/wiki?curid=791275", "title": "The Game Tour (America)", "text": ""}
{"id": "791277", "revid": "84184", "url": "https://it.wikipedia.org/wiki?curid=791277", "title": "Giuseppe Arig\u00f2", "text": "Biografia.\nEra figlio del medico Rosario Arig\u00f2 e di Angela Imp\u00f2.\nLaureato in giurisprudenza, esercit\u00f2 la professione di avvocato a Messina, dove spos\u00f2 Giuseppina Vadal\u00e0, da cui non ebbe figli.\nPi\u00f9 volte consigliere comunale e provinciale, fu prosindaco e sindaco di Messina, dal 1897 al 1899.\nEra legato politicamente al Marchese Ugo del Castillo di Sant'Onofrio, in quel periodo deputato del collegio di Castroreale e sottosegretario ai LL. PP. e agli Interni.\nPresidente del consiglio direttivo dell'Associazione Monarchica Liberale, l'avv. Arig\u00f2 fu eletto deputato al parlamento nazionale nel 1904, nel 1\u00b0 collegio di Messina, vincendo il ballottaggio contro il socialista Giovanni No\u00e8.\nA Messina ricopr\u00ec diversi incarichi in Enti pubblici: Commissario al Regio Convitto Dante Alighieri, deputato all'Ospedale Civico, rappresentante della Societ\u00e0 del Gas, ecc.\nMor\u00ec vittima del terremoto di Messina del 1908."}
{"id": "791285", "revid": "110157", "url": "https://it.wikipedia.org/wiki?curid=791285", "title": "Vellinge (comune)", "text": "Vellinge \u00e8 un comune svedese di 33.260 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "791289", "revid": "729019", "url": "https://it.wikipedia.org/wiki?curid=791289", "title": "Stazione di Marconi", "text": "La stazione di Marconi \u00e8 una fermata ferroviaria di Bari, ubicata sulla linea per Lecce, e divide il quartiere Japigia con il quartiere Madonnella. Il nome \"Marconi\" deriva dall'Istituto Tecnico Industriale che si trova nel piazzale antistante la stazione.\nStoria.\nLa fermata venne attivata il 31 maggio 1992, allo scopo di aumentare il numero di fermate del servizio ferroviario urbano.\nStrutture e impianti.\nLa stazione \u00e8 semplicemente composta da due binari passanti, uno per ogni senso di marcia. La fermata fa parte della metropolitana di Bari.\nMovimento.\nLa fermata Marconi \u00e8 frequentata soprattutto da pendolari e da studenti e vi fermano i treni regionali."}
{"id": "791290", "revid": "2139485", "url": "https://it.wikipedia.org/wiki?curid=791290", "title": "Pembroke (Malta)", "text": "Pembroke \u00e8 la citt\u00e0 di pi\u00f9 recente fondazione sull'isola di Malta; \u00e8 situata sulla costa nord-orientale e ha una popolazione di 2.916 abitanti distribuiti su 2,3 km\u00b2.\nFu edificata fra il 1875 e il 1878 ad opera di investitori inglesi che intesero dedicarla a Robert Henry Herbert, personaggio della nobilt\u00e0 e dell'alta societ\u00e0 inglese (era il dodicesimo Conte di Pembroke, fu Pari d'Inghilterra e Ministro della Guerra britannico nel 1859) da poco scomparso (1862).\nAd est della cittadina si trova Paceville, il distretto notturno di Malta. A sud-est si trova St. Julian's, mentre la zona residenziale di Swieqi si trova a sud."}
{"id": "791291", "revid": "1318658", "url": "https://it.wikipedia.org/wiki?curid=791291", "title": "Marco Rovelli", "text": "Biografia.\nMarco Rovelli \u00e8 docente di Storia e filosofia nella scuola secondaria. Esordisce come scrittore con il libro di poesie \"Corpo esposto\", pubblicato nel 2004; giunge alla notoriet\u00e0 nel 2006, con il libro \"Lager italiani\", un \"reportage narrativo\" interamente dedicato ai centri di permanenza temporanea (CPT), raccontati attraverso le storie di coloro che vi sono stati reclusi e analizzati dal punto di vista politico e filosofico.\nNel 2008 ha pubblicato \"Lavorare uccide\", un nuovo reportage narrativo dedicato ad un'analisi critica del fenomeno delle morti sul lavoro in Italia.\nNel 2009 ha pubblicato \"Servi\", il racconto di un viaggio nei luoghi e nelle storie dei clandestini al lavoro. Sempre nel 2009 ha pubblicato il secondo libro di poesie, \"L'inappartenenza\". Nel 2012 ha pubblicato \"Il contro in testa\" e il romanzo \"La parte del fuoco\" (quest'ultimo uscito nella collana curata per Barb\u00e8s dal critico Andrea Cortellessa). Nel 2013 \u00e8 uscito \"La meravigliosa vita di Jovica Jovic\", scritto insieme a Moni Ovadia. Nel 2015 \u00e8 uscito per Laterza \"Eravamo come voi\", racconti di storie partigiane. Nel 2016 pubblica \"La guerriera dagli occhi verdi\", un romanzo non-fiction sulla vita di una guerrigliera curda, preparato con un viaggio tra i guerriglieri curdi; successivamente pubblica altri due romanzi biografici, \"Il tempo delle ciliegie\" dedicato alla vita di Louise Michel e \"Siamo noi a far ricca la terra\" dedicato a Claudio Lolli.\nSuoi racconti e reportage sono apparsi su diverse riviste, tra cui Nuovi Argomenti. Collabora con il manifesto e con Left. Ha fatto parte della redazione della rivista online Nazione Indiana.\nCome musicista, dopo l'esperienza col gruppo degli \"Swan Crash\" (formazione musicale attiva nella seconda met\u00e0 degli anni novanta sulla scena musicale toscana, che aveva pubblicato un unico cd autoprodotto, dal titolo \"GraviDanze Lievi\"), l'affermazione di Marco Rovelli come cantante \u00e8 legata alla vicenda musicale dei Les Anarchistes, gruppo vincitore, fra le altre cose, del premio Ciampi 2002 per il miglior album d'esordio. Oltre che come cantante, la figura di Marco Rovelli si afferma all'interno del gruppo (che spesso ha rivisitato antichi canti della tradizione anarchica e popolare italiana) anche come autore delle canzoni. Nel 2007 ha lasciato il vecchio gruppo e ha iniziato un percorso come solista. Nel 2009 ha pubblicato il primo album con il progetto \"Marco Rovelli\" \"libertAria\": nell'album ci sono canzoni scritte insieme a Erri De Luca, Maurizio Maggiani e Wu Ming 2, e al quale hanno collaborato Yo Yo Mundi e Daniele Sepe. A Rovelli \u00e8 stato assegnato il Premio Fuori dal controllo 2009 nell'ambito del Meeting Etichette Indipendenti. Nel 2015 ha pubblicato l'album solista \"Tutto inizia sempre\", candidato alla targa Tenco. Nel 2018 esce l\u2019album \"Bella una serpe con le spoglie d\u2019oro. Omaggio a Caterina Bueno\", rivisitazioni di canti popolari toscani, finalista alla targa Tenco. Nel 2020 pubblica \"Portami al confine\", un album pi\u00f9 elettrico, con la copertina di Alfredo Jaar. \nIn campo teatrale, dal libro \"Servi\" Marco Rovelli ha tratto, nel 2009, un omonimo \"racconto teatrale e musicale\" che lo ha visto in scena insieme a Mohamed Ba, per la regia di Renato Sarti del Teatro della Cooperativa. Nel 2011 ha scritto un nuovo racconto teatrale e musicale, Homo Migrans, diretto ancora da Renato Sarti: in scena, insieme a Rovelli, Moni Ovadia, Mohamed Ba, il maestro di fisarmonica cromatica rom serbo Jovica Jovic e Camilla Barone. Nel 2012, \"Viaggio al termine del lavoro\", per la regia di Paolo Giorgio, con Mohamed Ba e Camilla Barone. Nel 2014, \"La leggera. L'anima della Toscana popolare in canto\", teatro-canzone sulla cultura popolare toscana ispirata alle storie e alle canzoni di Caterina Bueno, Carlo Monni, Altamante Logli.\nDiscografia.\ncon Les Anarchistes:\ncome solista:\ncollaborazioni:"}
{"id": "791292", "revid": "1543377", "url": "https://it.wikipedia.org/wiki?curid=791292", "title": "Shay Given", "text": "\u00c8 primatista di presenze (62) con il Newcastle nelle competizioni calcistiche europee.\nLasci\u00f2 il Celtic nel 1994, poich\u00e9 considerato un esubero. Firm\u00f2 per il Blackburn Rovers, nel quale non trov\u00f2 spazio, e venne prestato al Sunderland che vinse la First Division nell'annata 1995-1996. Da qui ebbe inizio la sua ascesa; firm\u00f2 per il Newcastle United nel 1997 e mantenne un rendimento costante nei tanti anni in cui ha militato in Premier League.\nPerse due finali consecutive in FA Cup, nel 1998 e nel 1999, ma si consol\u00f2 qualche anno dopo quando venne inserito nella squadra dell'anno della PFA per due volte (2002 e 2006). Con il Newcastle gioc\u00f2 in Coppa UEFA e in UEFA Champions League. Vinse la Coppa Intertoto nel 2006 e, nella stagione 2001-2002, fu parte integrante della squadra che lott\u00f2 per il titolo inglese. Present\u00f2 una richiesta di trasferimento durante la stagione 2000-2001 per aver perso il posto da titolare, ma non venne ceduto e riconquist\u00f2 ben presto il suo posto in squadra che mantenne ininterrottamente, collezionando un totale di 462 presenze che lo collocano al terzo posto nella classifica di tutti i tempi dietro a Lawrence e Hudspeth.\nDopo oltre undici anni di militanza nelle file del Newcastle United, il 1\u00ba febbraio 2009 venne acquistato dal Manchester City, da poco di propriet\u00e0 dello sceicco Mansour bin Zayed.\nEsord\u00ec precocemente a livello internazionale, nel marzo 1996, all'et\u00e0 di 19 anni. Partecip\u00f2 al in cui gioc\u00f2 un ruolo importante nella squadra che raggiunse la fase ad eliminazione diretta.\nNel 2009 il \"Daily Telegraph\" lo ha inserito nel \"Premier League team of the decade\", la selezione degli undici migliori giocatori della Premier League degli anni 2000.\nCaratteristiche tecniche.\nEra ritenuto tra i migliori portieri della Premier League, oltre che uno tra i pi\u00f9 sottovalutati; Given era un calciatore agile, dotato di grande reattivit\u00e0 e senso dell'anticipo.\nCarriera.\nClub.\nGli inizi.\nNato a Lifford nel 1976, Given inizi\u00f2 la sua carriera calcistica nella squadra della sua citt\u00e0: il \"Lifford Celtic\". Consegu\u00ec un discreto successo quando gioc\u00f2 la semifinale della FAI Junior Cup a Dundalk. All'et\u00e0 di quattordici anni, le prestazioni di Given attirarono l'attenzione del Celtic, squadra scozzese che tifava da bambino, e fu invitato ad allenarsi nelle giovanili dei \"biancoverdi\" che stavano facendo un tour in Irlanda (1991). Given firm\u00f2 un contratto con il Celtic l'anno dopo, quando l'allenatore degli scozzesi era l'irlandese Liam Brady. Given trascorse due stagioni in Scozia ma non riusc\u00ec a debuttare in prima squadra nonostante fosse stato convocato per l'Old Firm contro i Rangers Football Club il 1\u00ba gennaio 1994. Le prestazioni nelle giovanili del Celtic attirarono l'attenzione di Kenny Dalglish, allenatore del , e Given si trasfer\u00ec gratuitamente in Inghilterra nell'estate del 1994. Given approd\u00f2 al Blackburn nell'estate del 1994 quando i biancoblu si accingevano a vincere il titolo nazionale della stagione 1994-1995. Shay trov\u00f2 pochissimo spazio poich\u00e9 il portiere titolare era Tim Flowers, nazionale inglese e collezion\u00f2 una sola presenza in League Cup. Nella prima met\u00e0 della stagione 1995-1996 venne ceduto in prestito allo Swindon Town, club di Second Division, e collezion\u00f2 5 presenze prima di tornare alla base a fine anno 1995. Nel gennaio 1996 Given venne ceduto in prestito al Sunderland, club di First Division, nel quale collezion\u00f2 17 presenze di cui ben 12 senza subire reti. Il Sunderland, anche grazie a Given, ottenne la promozione in FA Premier League.\nNewcastle United.\nLe prestazioni dell'ultimo semestre catturarono di nuovo l'occhio di Kenny Dalglish, appena diventato allenatore del Newcastle, che chiese l'acquisto di Given. Siamo nell'estate del 1997 e Given si trasfer\u00ec al Newcastle per 1,5 milioni di sterline. Debutt\u00f2 il 9 agosto 1997 nella vittoria casalinga per 2-1 sul Sheffield Wednesday e stabil\u00ec immediatamente la sua leadership nel ruolo, costringendo in panchina i vari Srn\u00ed\u010dek, Hislop e Harper. Nel 1998 ha guidato la squadra fino in finale di FA Cup poi persa contro l'Arsenal ma rimase in panchina nella successiva edizione, 1999, quando Harper gioc\u00f2 al suo posto. Anche stavolta il Newcastle perse per mano del Manchester United. Given present\u00f2 una richiesta scritta di cessione nel dicembre 2000 poich\u00e9 si infortun\u00f2 alla coscia durante una partita contro il Leeds United ed al rientro si ritrov\u00f2 riserva di Harper. Sir Bobby Robson disse: \"Noi abbiamo due portieri molto, molto bravi. Ho sempre detto che non c'\u00e8 una coppia di portieri migliore nella Premiership\". Il club respinse la richiesta che fu poi revocata dal calciatore che precis\u00f2 che la sua intenzione era quella di \"manifestare la sua frustrazione per essere stato lasciato fuori\" e che \"non aveva alcuna intenzione di lasciare il club\". Harper si infortun\u00f2 quasi subito e Given riottenne il suo posto di titolare. A fine stagione avr\u00e0 collezionato 34 presenze in campionato. Nella stagione 2001-2002 l'irlandese disput\u00f2 tutte e 38 le partite di Premiership, confermandosi una rivelazione del campionato in cui il Newcastle arriv\u00f2 quarto qualificandosi ai preliminari di 2002-2003; Given venne infatti incluso nella Squadra dell'anno della PFA. Ad inizio stagione, nell'agosto 2001, aveva disputato la Coppa Intertoto, torneo perso in finale contro il Troyes a.C.: dopo lo 0-0 ottenuto in terra francese, i \"Magpies\" subirono un rocambolesco 4-4 casalingo, che incoron\u00f2 i francesi per la regola dei gol in trasferta. In estate ha disputato da titolare il . Durante la stagione 2002-2003 Given gioc\u00f2 di nuovo tutte e 38 partite di campionato e il Newcastle arriv\u00f2 terzo riqualificandosi per la Champions dell'anno successivo. Sempre nella stagione 2002-2003, in Champions League, con Given tra i pali, il Newcastle super\u00f2 agevolmente la doppia sfida con il \u017deljezni\u010dar con un totale di 5-0 e si qualific\u00f2 alla fase a gironi. Given gioc\u00f2 anche le successive tre gare europee, tutte perse dai \"Magpies\". Nelle due successive gare, entrambe vinte, l'irlandese fu sostituito da Harper. Given torn\u00f2 titolare nell'ultima sfida, nei Paesi Bassi contro il , decisiva ai fini del passaggio del turno; il Newcastle vinse 3-2 e si qualific\u00f2 alla seconda fase a gironi. Nella seconda fase a gironi Given gioc\u00f2 tutte e sei le partite ma il Newcastle non si qualific\u00f2 al turno successivo, arrivando terzo alle spalle di Barcellona e . Nel febbraio del 2003, Given fu incluso nella lista dei papabili vincitori del premio per la \"miglior parata degli ultimi 10 anni\", indetto per l'anniversario della nascita della FA Premier League. La sua parata in questione fu effettuata su un gran tiro di Kevin Phillips il 24 febbraio del 2002. A vincere fu per\u00f2 Peter Schmeichel. Il 30 aprile 2003, avendo disputato la sua 41\u00aa partita in nazionale irlandese, divenne il giocatore del Newcastle con il maggior numero di presenze in nazionale, superando Alf McMichael che ne collezion\u00f2 40. Nella stagione 2003-2004 il Newcastle arriv\u00f2 quinto in campionato, qualificandosi per la Coppa UEFA 2004-2005; Given disput\u00f2 per la terza stagione consecutiva tutte e 38 le partite. In ambito europeo il Newcastle perse 4-3 ai rigori contro il Partizan nei preliminari e non si qualific\u00f2 per la fase a gironi della Champions League. Il Newcastle fin\u00ec quindi in Coppa UEFA, arrivando fino alle semifinali, eliminato dall'Olympique Marsiglia. L'estremo difensore irlandese collezion\u00f2 2 presenze su 2 in Champions League e 11 su 12 in Coppa UEFA per un totale di 13 gettoni europei stagionali. Il suo record di presenze consecutive in Premier League \u00e8 di 140, stabilito tra il 2000 e il 2004, ultima delle quali il 7 novembre 2004, sconfitta per mano del Bolton Wanderers. Given dovette saltare la partita successiva (contro il Fulham) poich\u00e9 c'era il compleanno di suo figlio. Davanti alle sue 140 presenze consecutive ci sono solo le 159 di David James e le 164 di Frank Lampard. Nella stagione 2004-2005 Sir Bobby Robson venne sostituito da Graeme Souness nel mese di settembre e il Newcastle arriv\u00f2 quattordicesimo; Given disput\u00f2 36 incontri su 38. Il 16 settembre 2004, nella sfida di Coppa UEFA vinta 2-0 contro il Bnei Sakhnin, il portiere irlandese gioc\u00f2 la sua 39\u00aa partita europea con i \"Magpies\" superando Shearer. Nella stessa stagione Given gioc\u00f2 12 incontri di Coppa UEFA aiutando il Newcastle ad approdare ai quarti di finale, poi persi contro lo Sporting Lisbona. In FA Cup totalizz\u00f2 3 presenze, poich\u00e9 in Coppa di solito gioca il portiere di riserva; il Newcastle arriv\u00f2 in semifinale, eliminato dal Manchester Utd. Col gol sub\u00ecto dal Wigan, il 15 ottobre 2005, Given arriv\u00f2 al suo record di imbattibilit\u00e0 nella Premiership, che \u00e8 di 387 minuti. Nella stagione 2005-2006 il Newcastle si piazz\u00f2 settimo e Given collezion\u00f2, per la quarta volta, 38 partite su 38. In Coppa Intertoto 2005 Given disput\u00f2 3 incontri; il Newcastle venne eliminato in semifinale dal Deportivo La Coru\u00f1a e perci\u00f2 non entr\u00f2 in Coppa UEFA. Il 9 aprile 2006 in occasione di Middlesbrough 1-2 Newcastle, Given festeggi\u00f2 la sua 400\u00aa presenza in carriera. Dopo l'infortunio di Shearer, l'irlandese pot\u00e9 indossare la fascia di capitano. Il 12 maggio 2006 firm\u00f2 un nuovo contratto quinquennale con i \"Magpies\" ed a fine stagione venne inserito per la seconda volta nella Squadra dell'anno della PFA. Alla fine della stagione, risult\u00f2 che Given ebbe disputato tutte le partite di campionato del Newcastle degli ultimi 5 anni, tranne 2, per un totale di 188. Il 17 settembre 2006, nella partita vinta 2-0 in casa del West Ham, Given sub\u00ec un brutto infortunio dopo uno scontro con Marlon Harewood; venne operato d'urgenza all'addome ed i medici paragonarono l'infortunio ad un incidente d'auto. L'irlandese rimase fermo per quasi due mesi rientrando il 15 novembre 2006 in 5-0 . Mentre Given era infortunato, si infortun\u00f2 anche il vice Harper ed il Newcastle si ritrov\u00f2 in una vera emergenza portieri; fu costretto ad ingaggiare il vecchio Srn\u00ed\u010dek e ad aggregare in prima squadra il giovane Tim Krul. L'estremo difensore irlandese torn\u00f2 titolare l'11 novembre 2006 nella partita pareggiata 1-1 in casa dell'Arsenal, rendendosi protagonista di una prestazione eccellente come confermato dal mister Glenn Roeder. Il 1\u00ba gennaio 2007, nella partita casalinga pareggiata 2-2 con il Manchester United, Given raggiunse le 400 presenze con la maglia del Newcastle, arrivando al 6\u00ba della classifica delle presenze di tutti i tempi per i \"Magpies\". In questa stagione, piuttosto travagliata, Given totalizz\u00f2 22 presenze in campionato; il Newcastle si piazz\u00f2 tredicesimo. In ambito europeo il Newcastle disput\u00f2 la Coppa UEFA 2006-2007 in cui Given disput\u00f2 6 incontri; i \"Magpies\" si fermarono agli ottavi, eliminati dall'AZ Alkmaar. In virt\u00f9 del nuovo regolamento, il Newcastle vinse la Coppa Intertoto 2006 grazie al suo cammino pi\u00f9 lungo in Coppa UEFA; Shay Given pot\u00e9 cos\u00ec festeggiare il suo primo successo internazionale. La stagione 2007-2008 di Given termin\u00f2 prematuramente, in data 23 febbraio 2008, a causa di un infortunio all'inguine procuratosi nella partita persa 1-5 contro il Man Utd. L'irlandese non gioc\u00f2 nessun'altra partita nel prosieguo della stagione. Il Newcastle si piazz\u00f2 dodicesimo in campionato e Given disput\u00f2, prima dell'infortunio, 19 incontri.\nManchester City.\nIl 1\u00ba febbraio 2009 viene ufficializzato il suo trasferimento al Manchester City; l'irlandese ha firmato un contratto di quattro anni e mezzo con scadenza nel giugno 2013. Il costo dell'operazione non \u00e8 chiaro ma pare aggirarsi attorno ai 7 milioni di sterline a salire ad 8 con i bonus. Dopo l'offerta iniziale di \u00a35 milioni, ritenuta da Kinnear \"un insulto\" al valore del giocatore, i dirigenti del City hanno alzato l'offerta e la trattativa \u00e8 andata in porto. Ha debuttato con la maglia dei \"Citiziens\" in data 7 febbraio 2009 in un incontro di Premier League vinto per 1-0 contro il Middlesbrough, partita nella quale \u00e8 nominato \"man of the match\". Il 24 aprile 2010, nel secondo tempo di una partita di campionato contro l'Arsenal (0-0), Shay si \u00e8 procurato un grave infortunio alla spalla che lo terr\u00e0 fuori fino al termine della stagione. Il calciatore \u00e8 uscito dal campo in barella usufruendo anche di una bombola d'ossigeno. All'inizio della stagione 2010-2011 ha perso il posto da titolare causa l'exploit del giovane Joe Hart.\nAston Villa e Middlesbrough.\nIl 19 luglio 2011 lascia il dopo una stagione e mezza. Si lega all'Aston Villa, che lo rileva per 4 milioni di euro, con cui firma fino al 2016; sorprendente la lunghezza del contratto, considerando la sua et\u00e0. Debutt\u00f2 con la nuova maglia nell'incontro pareggiato per 0-0 con il Fulham. Nel corso della stagione 2012-2013 fu retrocesso a riserva in favore di Brad Guzan.\nIl 28 novembre 2013 fu ceduto in prestito mensile al Middlesbrough. La sua permanenza fu poi prolungata sino al 22 febbraio 2014, data del suo ultimo incontro con i \"boros\", un pareggio per 0-0 con il Leeds.\nStoke City.\nIl 10 luglio 2015 lo Stoke City annuncia di aver ingaggiato a parametro zero l'esperto portiere facendogli sottoscrivere un contratto biennale.\nNazionale.\nHa fatto il suo debutto con la nazionale irlandese il 23 marzo 1996 in una partita contro la Russia e da allora \u00e8 stabilmente titolare. Ha partecipato ai Mondiali di calcio FIFA 2002. Il 28 marzo 2007 diventa il portiere con pi\u00f9 presenze con la nazionale, battendo il precedente record di Packie Bonner. Il CT Giovanni Trapattoni lo ha definito uno dei migliori portieri al mondo, paragonabile, addirittura, anche a Gianluigi Buffon. Si \u00e8 ritirato ufficialmente dalla nazionale dopo Euro 2012, salvo poi rendersi disponibile a nuove convocazioni il 14 gennaio 2013.\nViene convocato per gli Europei 2016 in Francia.\nAl termine della manifestazione (in cui non ha mai giocato) lascia la nazionale irlandese. Con 134 partite \u00e8 il secondo giocatore per maggior numero di presenze nella nazionale del suo paese.\nStatistiche.\nPresenze e reti nei club.\n\"Statistiche aggiornate al 18 settembre 2016.\"\nVita privata.\nGiven ha sposato Jane Cunningham nel 2001 ad Hexham, Inghilterra, da cui ha avuto due figli. \nInoltre, \u00e8 un sostenitore della squadra scozzese del Celtic."}
{"id": "791295", "revid": "2091899", "url": "https://it.wikipedia.org/wiki?curid=791295", "title": "Aggere", "text": "L'aggere \u00e8 un argine, un terrapieno difensivo ottenuto ammassando del terreno a sostegno di un muro o di una fortificazione.\nIl contesto.\nTrattandosi, di fatto, di un accumulo di terra riportata, gli agenti atmosferici tendono a far nuovamente scivolare la terra nel fossato, annullando quindi, col tempo, qualsiasi potenzialit\u00e0 difensiva. Ne deriva pertanto la necessit\u00e0 di un rinforzo di contenimento che impedisca l'erosione della massa di terra. La costruzione di muri o palizzate difensive con tale scopo \u00e8 quindi subordinata alla struttura d'insieme, sebbene il termine \"aggere\" sia rimasto anche quando il terrapieno ha assunto, rispetto al muro, una funzione secondaria.\nL\"'aggere\" venne utilizzato come struttura difensiva nelle citt\u00e0 dell'Italia centrale (e a Roma \u00e8 ancora visibile in alcuni resti delle Mura Serviane) almeno fino al IV secolo a.C., quando il progresso della poliorcetica spinse all'ideazione e realizzazione di sistemi che offrissero una maggior sicurezza, come ad esempio il \"limes\".\nIl semplice muro iniziale fu comunque oggetto di vari sistemi di rinforzo: esterno con una copertura in blocchi di tufo (materiale non infiammabile) ed interno con un'opera cementizia costituita da tufo e scaglie varie tenuti insieme da una malta di pozzolana. Gli enormi blocchi di tufo, di misure standardizzate e, se del caso, opportunamente rifiniti con interventi manuali, venivano sollevati e posizionati con macchinari simili alle attuali gru, e venivano quindi collegati tra di loro con perni e grappe in ferro (i buchi visibili sui muri delle strutture architettoniche antiche, come ad esempio il Colosseo, ne sono tuttora prova evidente).\nL'altezza dell\"'aggere\" serviano originario doveva aggirarsi sui 4-5 metri, ma venne probabilmente raddoppiata in seguito ai pericoli che Roma corse per le invasioni galliche ed i primi conflitti civili. La presenza del fossato accentuava evidentemente l'altezza del baluardo. Alcuni tratti che necessitavano di una pi\u00f9 attenta strategia difensiva raggiunsero, in epoca sillana, almeno i 15 metri.\nLa mancata conservazione di esempi sembra indurre a poter escludere che le mura in \"aggere\" fossero dotate di significativi parapetti interni e feritoie, sebbene fosse presente una merlatura composta di blocchi di tufo. Ugualmente le torri in muratura massiccia presenti in alcuni punti avevano probabilmente pi\u00f9 una funzione di sperone che non di reale struttura difensiva, anche perch\u00e9 avevano comunque un'altezza pressoch\u00e9 pari a quella del muro ed una sporgenza da quello piuttosto contenuta (non pi\u00f9 di 3-4 metri).\nLa funzione del fossato, oltre a fornire materiale per il terrapieno, era principalmente quella di impedire o comunque rendere difficoltoso al nemico l'avvicinamento al muro difensivo. Nel 1861-1862 gli scavi effettuati da Bergau e Pinder per la stazione provvisoria dei treni tagliarono la dorsale dell\"'agger\" fornendo un'idea delle dimensioni che doveva avere l'intera struttura: secondo i due studiosi tedeschi nel tratto riportato alla luce il fossato (posto a distanze variabili dal muro) aveva una larghezza di almeno 30 m per 9 di profondit\u00e0; il terrapieno era alto mediamente 10 m per 35 di larghezza alla base, con una pendenza di circa 40\u00b0; il muraglione di contenimento era poco pi\u00f9 alto del terrapieno e largo in media 3,60 m, rinforzato da speroni di circa 2 x 2 m distanti tra loro poco pi\u00f9 di 13 m. La struttura non era, ovviamente, uguale in ogni punto della cinta difensiva, soprattutto per quanto riguarda l'esistenza del fossato che, in alcune zone, poteva essere sostituito dalla naturale orografia del terreno.\nL'agger serviano e il \"Monte della Giustizia\".\nLa zona all'interno dell'agger, alta e ben fornita d'acqua, divenne nei secoli pienamente agricola; nei terreni sottostanti si individuava, gi\u00e0 nel XVI secolo, il luogo degli \"Horti Maecenatis\" e in particolare della torre da dove Nerone avrebbe contemplato l'incendio di Roma del 64 d.C.. Se la localizzazione della torre - e la sua stessa esistenza - sono fortemente incerte, \u00e8 certo invece che i 73 metri del muro serviano e relativo terrapieno (impinguato, nei secoli, da rovine degli edifici e acquedotti antichi) erano considerati il luogo pi\u00f9 alto di Roma, e perci\u00f2 denominati \"monte\". \nNel 1576 Il \"cardinal Montalto\" (come veniva chiamato il futuro Sisto V Peretti dal suo paese di nascita) aveva fatto acquistare dalla sorella Camilla Peretti (che fu sempre il suo agente immobiliare e mantenne la propriet\u00e0 di questi terreni e della villa fino alla morte nel 1605) una vigna Guglielmini tra l'Esquilino e il Viminale. L'estensione della propriet\u00e0 venne raddoppiata con successivi acquisti del 1581 (che costarono al cardinal Montalto l'assegno destinato ai cardinali poveri toltogli da parte di un indignato - e ricco di famiglia - Gregorio XIII), e gli acquisti continuarono anche dopo l'elezione al pontificato, finch\u00e9 la vigna di papa Sisto, con i suoi 65 ettari tra le Terme di Diocleziano e la Porta San Lorenzo, divenne la pi\u00f9 vasta propriet\u00e0 agricola intramuranea di Roma.\nInoltre, approfittando del fatto che la fabbrica del monastero dei Certosini e della loro basilica nelle Terme di Diocleziano dava luogo a grandi demolizioni, papa Sisto continu\u00f2 l'opera, \"aprendovi davanti \"[alle Terme]\" una gran piazza e tirando per fianco una lunga e larga strada insino a Porta S Lorenzo. Per aprire e spianare questa piazza furon demoliti molti avanzi delle Terme che oltre ad ingombrarla minacciavano rovina, ovvero che furono rappresentati a Sisto V come tali da coloro che dirigevano i lavori eseguiti sotto al suo Pontificato, e che [...] terminarono di distruggerli e si servirono di tutti quei materiali e calcinacci per riempire e spianare la strada che dalla Subura viene al portone Viminale della Villa Massimo, la via de' Strozzi, la strada del Macao, diversi viali interni della medesima Villa \"[Peretti]\", ed altri luoghi, come si rileva dai conti della spesa fatta in questa occasione, i quali si conservano nell'Archivio segreto Vaticano.\".\nLo spiazzo sommitale della villa Peretti, dove papa Sisto non aveva avuto il tempo di far costruire un terzo palazzo, fu arredato dopo la morte del papa dal nipote cardinale Alessandro Damasceni Peretti con una \nstatua monumentale di Roma sedente , che il popolo interpret\u00f2 e denomin\u00f2 come Giustizia, donde il toponimo dell'aggere come \"monte della Giustizia\".\nDal terrapieno erano emerse occasionalmente, nei secoli, sostruzioni, murature, iscrizioni e cippi relativi agli acquedotti e varie antichit\u00e0, dei quali raramente ci si prese la briga di tenere memoria fino a quando la decisione pontificia di spostare la stazione ferroviaria di Roma dal Trastevere - dove era stata inizialmente costruita - alla citt\u00e0 alta, non sugger\u00ec la demolizione dell'intero aggere e di tutto quel che vi si trovava sotto. Di quei lavori, bench\u00e9 condotti \"alla garibaldina\", e con crescente urgenza dopo la presa di Roma, restano tracce in relazioni contemporanee, dove si d\u00e0 conto della scoperta di ambienti pertinenti a edifici di II secolo a ridosso delle mura . Completata la demolizione dell'agger, tutto ci\u00f2 che non era stato spianato (o monumentalizzato come il breve tratto di mura serviane ancora visibile), fu reinterrato sotto il piazzale della Stazione di Termini. Dopo qualche decennio per\u00f2, dovendosi ancora ampliare la stazione ferroviaria e realizzare la stazione della metropolitana a piazza dei Cinquecento nel 1947-49, si riaprirono gli scavi del quartiere adrianeo e altri materiali vennero rinvenuti e rimossi, mentre le strutture murarie furono definitivamente demolite. Gli ambienti della \"domus\" con \"balneum\" privato salvati sono parzialmente ricostruiti a Palazzo Massimo, nella sezione espositiva \"Complesso imperiale di Roma Termini\"."}
{"id": "791296", "revid": "2730", "url": "https://it.wikipedia.org/wiki?curid=791296", "title": "Ristagno idrico", "text": "Il ristagno idrico \u00e8 un fenomeno per cui l'acqua proveniente da piogge, irrigazioni, tracimazioni, apporti di falda, staziona sulla superficie del terreno, sommergendolo, oppure occupa pi\u00f9 o meno completamente gli spazi vuoti del terreno sottraendoli all'aria.\nRiflessi agronomici.\nFatta eccezione per le colture idrofite, come ad esempio il riso, il ristagno prolungato \u00e8 da ritenersi un fenomeno negativo dal punto di vista agronomico:\nRistagno superficiale.\nIl ristagno superficiale si verifica quando la velocit\u00e0 d'infiltrazione nel terreno \u00e8 inferiore all'intensit\u00e0 di pioggia o alla portata dell'acqua, che tracima in un terreno e la superficie non \u00e8 dotata di un'adeguata pendenza necessaria per smaltire l'acqua in eccesso con il deflusso superficiale.\nLe cause del ristagno superficiale possono risiedere nell'eccezionale volume d'acqua che arriva nell'unit\u00e0 di tempo oppure nella bassa permeabilit\u00e0 del terreno, quest'ultima dovuta a condizioni strutturali non favorevoli (eccessiva microporosit\u00e0). In entrambi i casi, che possono essere concomitanti, il ristagno pu\u00f2 avere un carattere di temporaneit\u00e0, mentre diventa problematico se tende a ripetersi con frequenza o a prolungarsi nel tempo. In generale, un ristagno superficiale di poche ore, come evento sporadico, non desta preoccupazioni, mentre ha ripercussioni pi\u00f9 o meno gravi, secondo la sensibilit\u00e0 della coltura e le propriet\u00e0 fisico-meccaniche del terreno, se si prolunga per pi\u00f9 giorni o se si ripete con una certa frequenza.\nRistagno sottosuperficiale.\nIl ristagno sottosuperficiale si verifica quando l'acqua permane per un tempo pi\u00f9 o meno prolungato negli strati superficiali del terreno (in generale nei primi 40\u201350\u00a0cm) occupando anche i macropori, che in condizioni ottimali sono occupati dall'aria.\nLe cause del ristagno sottosuperficiale sono essenzialmente ricondotte a due contesti differenti:\nEffetti del ristagno sulle piante.\nLe piante mostrano sensibilit\u00e0 diverse al ristagno in relazione soprattutto alla specie e allo stadio vegetativo. In generale sono indifferenti le piante igrofite, che possono anzi trarre vantaggio, sono moderatamente tolleranti le piante mesofite, sono particolarmente sensibili le piante xerofite. Nell'ambito della stessa specie il ristagno fa sentire i suoi effetti soprattutto in piena attivit\u00e0 vegetativa: ad esempio, il melo \u00e8 in grado di resistere a ristagni prolungati durante i mesi invernali perch\u00e9 \u00e8 in riposo vegetativo, mentre diventa molto pi\u00f9 sensibile durante l'attivit\u00e0 vegetativa.\nIn generale il ristagno provoca una riduzione dell'attivit\u00e0 respiratoria delle radici, a causa della minore disponibilit\u00e0 di ossigeno. Questa condizione pu\u00f2 portare a conseguenze drastiche, come l'asfissia radicale, fino alla morte delle piante, oppure ad un progressivo deperimento in quanto la nutrizione minerale diminuisce o si arresta con conseguente arresto dell'accrescimento.\nMolte piante tendono ad emettere nuove radici pi\u00f9 superficiali o radici avventizie dal colletto. Lo sviluppo di un apparato radicale superficiale pu\u00f2 essere deleterio in quanto viene meno la funzione di ancoraggio ma, soprattutto, le piante sono meno resistenti ad eventuali periodi siccitosi che fanno seguito al ristagno.\nMezzi di difesa.\nI mezzi di difesa dal ristagno si compongono di due tipi: da un lato devono essere rimosse o corrette le cause che predispongono i terreni al ristagno, da un altro si adottano soluzioni che accelerano lo sgrondo dell'acqua in eccesso.\nRientra fra le soluzioni del primo tipo la sistemazione superficiale dei terreni in piano: la predisposizione di baulature e scoline nei terreni argillosi favorisce il deflusso superficiale dell'acqua evitando che nel terreno s'infiltrino quantitativi elevati d'acqua che poi sar\u00e0 smaltita con difficolt\u00e0. In questo caso l'acqua che non s'infiltra nel terreno defluisce lungo la superficie, grazie alla pendenza formata dalla baulatura, e si raccoglie nelle scoline.\nNella progettazione, oltre al calcolo del coefficiente udometrico (l/s .Ha), si adottano pendenze idonee anche ad evitare erosione per il ruscellamento dell'acqua di piogge intense.\nRientra fra le soluzioni del secondo tipo il drenaggio sottosuperficiale: (o sotterranea) presenza di una rete sotterranea di condotti emungenti (ossia con potenziale zero) che fa in modo che l'acqua defluisca pi\u00f9 velocemente verso i dreni (solitamente tubi in PVC fessurato lisci o corrugati), la cui pendenza \u00e8 regolata con quella dei collettori (non forati).\nPer il buon funzionamento della rete di drenaggio \u00e8 necessaria un'accurata determinazione della conducibilit\u00e0 idrica\nGli apprestamenti di difesa contro i ristagni sono realizzabili a livello aziendale e a livello comprensoriale. Nel primo caso le tecniche e le opere sono di competenza delle singole aziende. Rientrano in questo ambito le sistemazioni superficiali dei terreni, le reti drenanti, le affossature. Nel secondo caso le opere sono di competenza dei Consorzi di bonifica. Rientrano in questo ambito le opere di bonifica idraulica come gli argini, gli sbarramenti, i canali di bonifica, le idrovore."}
{"id": "791299", "revid": "1272592", "url": "https://it.wikipedia.org/wiki?curid=791299", "title": "Qormi", "text": "Qormi (forma estesa in maltese \u0126al Qormi, pronuncia \"Ormi\"; in italiano storico anche \"Curmi\" o \"Casal Fornaro\"), \u00e8 la terza citt\u00e0 pi\u00f9 popolosa di Malta con una popolazione di 18.550 abitanti.\nLa citt\u00e0 \u00e8 posizionata a sud-est di La Valletta, nel centro di Malta, e confina con Marsa, Luqa e \u017bebbu\u0121.\nStoria.\nVi \u00e8 la presenza di alcuni resti che testimoniano insediamenti risalenti all'et\u00e0 del bronzo e sono state ritrovate anche tombe puniche e dei resti romani nella Valle Grande (\"Wied il-Kbir\"). \nNel Medioevo la comunit\u00e0 di Qormi ebbe un periodi di prosperit\u00e0, merito probabilmente della posizione centrale e della prossimit\u00e0 alPorto Grande, mentre ha subito un periodo di declino durante l'assedio di Malta da parte dell'impero ottomano.\nNel 1743 l'abitato ottenne il titolo di citt\u00e0 grazie al Gran Maestro Manuel Pinto de Fonseca, fregiandosi per l'occasione del titolo di \"Citt\u00e0 Pinto\".\nAl giorno d'oggi Qormi \u00e8 la terza citt\u00e0 maltese per numero di abitanti e conta due parrocchie, dedicate rispettivamente a San Giorgio (la pi\u00f9 antica) e San Sebastiano.\nSport.\nLa squadra principale della citt\u00e0 \u00e8 il Qormi Football Club."}
{"id": "791302", "revid": "126257", "url": "https://it.wikipedia.org/wiki?curid=791302", "title": "Bosco di Bruzzano", "text": "Il Bosco di Bruzzano \u00e8 un parco della citt\u00e0 di Milano, situato sul fianco orientale dell'omonimo quartiere, da cui prende il nome. Istituito nel 1968, salvando alcuni appezzamenti agricoli dalle edificazioni selvagge che hanno invaso il nord di Milano negli anni del boom economico, fa ora parte del Parco Nord, di cui rappresenta la propaggine sudoccidentale.\nStoria.\nLe aree su cui sorge il parco erano vincolate all'uso agricolo ancor prima che nel 1923 il comune di Affori, di cui Bruzzano era parte, venisse incorporato nel capoluogo e quei vincoli, negli anni delle massicce migrazioni interne e dell'esasperata espansione edilizia di Milano, furono fatti valere. Di fatto, l'area fu eretta a parco prima che il complesso iter istitutivo del parco regionale Nord Milano fosse completato nel 1975 e solo a questo punto ne divenne parte integrante. In quello stesso anno il Bosco di Bruzzano costituiva l'unica area effettivamente trasformata a verde pubblico del neonato Parco Nord.\nSubito a ovest del parco, in una cascina dell'inizio del Novecento di notevole interesse stilistico e architettonico, la Cassina Anna gi\u00e0 propriet\u00e0 dei Visconti di Modrone, \u00e8 situata la biblioteca comunale del quartiere, con la pi\u00f9 importante collezione di testi sull'ecologia e l'ambiente (\"ecoteca\") del sistema bibliotecario milanese. Poco a sud, un castello visconteo del quattrocento attualmente residenza privata.\nAlberi e attrezzature.\nDa segnalare una maestosa coppia di cedri dell'Himalaya; tra le altre essenze, numerosi gli abeti rossi poi, quercia rossa, platano comune, ippocastano, alcune variet\u00e0 di aceri, betulla, tiglio, frassino meridionale, carpino, olmo, pioppo cipressino, robinia e il pruno.\nLe attrezzature annoverano un'area giochi recintata per i bambini e un campo per il gioco delle bocce; le piste ciclabili sono tracciate per l'attraversamento e i percorsi dell'intero Parco Nord. Di recente realizzazione \u00e8 il percorso dedicato all'attivit\u00e0 motoria tra il Bosco e l'area del \"Lago Niguarda\" del parco con l'installazione di varie attrezzature sportive."}
{"id": "791308", "revid": "15756", "url": "https://it.wikipedia.org/wiki?curid=791308", "title": "Qrendi", "text": "Qrendi (forma estesa in maltese Il-Qrendi, pronuncia \"'Rendi\"; originariamente in italiano Crendi) \u00e8 un comune nel sud-ovest dell'isola di Malta con una popolazione di abitanti.\nSi trova vicino a Micabba e Zurrico. I templi neolitici di Menaidra e Agiar Chim si trovano nel suo territorio. Gli abitanti sono definiti \"crendini.\"\nStoria.\nStoricamente, Crendi \u00e8 apparso per la prima volta nei documenti della milizia nel 1417, in cui sono elencate 26 famiglie; in met\u00e0 dei casi, i cognomi erano identici a quelli che si trovano oggi a Crendi. Ma Crendi era stata fondata molto prima. I complessi del tempio di Menaidra e di Agiar Chim furono costruiti nel 3800 aC. - uno dei primi edifici della storia umana. I resti delle tombe e delle catacombe nei campi, cos\u00ec come altri reperti preistorici indicano l'inizio antico dell'insediamento.\nPer gratitudine per l'espulsione dei Turchi durante il primo grande assedio del 1565, venne dedicata una Cappella a Sant'Anna.\nDurante la seconda guerra mondiale, Crendi e i suoi dintorni ospitavano una serie di guarnigioni britanniche che si preparavano ad agire contro le forze di Rommel in Nord Africa. Vicino a Crendi fu costruito un campo di volo per la pianificata invasione alleata della Sicilia e anche se questo sito \u00e8 stato riconvertito ancora alcuni edifici e la pista di atterraggio possono essere identificato a nord del villaggio. Durante questo periodo Crendi sub\u00ec anche bombardamenti, con distruzione di case e vittime. Tra gli edifici danneggiati vi fu anche la chiesa parrocchiale di San Matteo, che fu ricostruita dopo la guerra.\nNel corso del tempo, Crendi \u00e8 cresciuta lentamente verso una popolazione a quattro cifre; Oggi ha poco pi\u00f9 di abitanti. Fino agli anni '90, gli abitanti vivevano principalmente di agricoltura, caccia e pesca.\nIl villaggio \u00e8 cambiato parecchio negli ultimi anni a causa della costruzione di una nuova circonvallazione e di nuove zone di insediamento. La stazione degli autobus e una piazza di fronte alla chiesa parrocchiale sono state create rimuovendo le fondamenta di una vecchia casa di campagna.\nCon la legge sui consigli locali del 1993 Crendi divenne una localit\u00e0 con il proprio consiglio comunale; Cinque membri vengono eletti ogni tre anni e uno di loro diventa sindaco. Tra i loro compiti vi sono il mantenimento delle strade del villaggio, la pulizia delle strade e le decisioni sui parcheggio. \u00c8 necessario concordare compiti maggiori con il governo e altre istituzioni. L'ufficio comunale \u00e8 vicino alla piazza principale.\nCrendi ha una propria scuola elementare e una scuola speciale."}
{"id": "791312", "revid": "1013865", "url": "https://it.wikipedia.org/wiki?curid=791312", "title": "Safi (Malta)", "text": "Safi (in maltese \u0126al Safi) \u00e8 un villaggio di 1.948 persone situato a sud est di Malta, vicino a Chircop e Zurrico."}
{"id": "791316", "revid": "968255", "url": "https://it.wikipedia.org/wiki?curid=791316", "title": "Battaglia di Jemappes", "text": "La battaglia di Jemappes ebbe luogo il 6 novembre 1792 nei dintorni dell'omonima localit\u00e0 belga.\nDescrizione.\nLo scontro avvenne nel quadro della guerra dichiarata il 20 aprile dello stesso anno dall'Assemblea Legislativa della Rivoluzione francese al \"re d'Ungheria e Boemia\" (nella persona di Francesco II d'Austria), fra l'armata francese, comandata dal generale Charles Fran\u00e7ois Dumouriez e quella austriaca comandata dal duca Alberto di Sassonia-Teschen.\nIl duca, che aveva dovuto privarsi di molti reparti, e che con i suoi rimanenti 26.000 uomini si era sistemato in una posizione favorevole presso Jemappes in attesa di rinforzi, fu improvvisamente e violentemente attaccato dalle soverchianti truppe francesi (46.000 uomini). La battaglia era stata condotta per tutta la mattinata solo con continui colpi di artiglieria, quando Dumouriez verso mezzogiorno assunse direttamente il comando delle operazioni.\nMentre lo stesso Dumouriez attaccava le ridotte sulla sinistra, il generale Thouvenot attaccava l'ala destra ed il giovane Luigi Filippo d'Orl\u00e9ans, detto \"g\u00e9n\u00e9ral \u00c9galit\u00e9\" e futuro re di Francia nel 1830 con il nome di Luigi Filippo I, attaccava al centro il duca di Teschen. Gli austriaci si ritirarono su Mons perdendo 7.000 uomini ed 8 cannoni, mentre i vincitori persero 4.000 uomini. A seguito di questa battaglia l'intero Belgio austriaco con Bruxelles e Liegi cadde in mano francese. Con le truppe francesi prese parte alla battaglia anche il fratello minore di Luigi Filippo d'Orl\u00e9ans, Antonio d'Orl\u00e9ans (1775-1807), duca di Montpensier."}
{"id": "791317", "revid": "599013", "url": "https://it.wikipedia.org/wiki?curid=791317", "title": "Talisman", "text": ""}
{"id": "791319", "revid": "106908", "url": "https://it.wikipedia.org/wiki?curid=791319", "title": "The Game Tour (Europa)", "text": ""}
{"id": "791323", "revid": "6066", "url": "https://it.wikipedia.org/wiki?curid=791323", "title": "Battaglia di Jemmapes", "text": ""}
{"id": "791328", "revid": "122463709", "url": "https://it.wikipedia.org/wiki?curid=791328", "title": "Piccolo pelino", "text": "Piccolo pelino \u00e8 un album di Andrea Poltronieri di tipo \"studio\", il cui nome \u00e8 anche quello del suo ottavo brano musicale.\n\u00c8 composto da 24 brani musicali, alcuni parodie di altre canzoni famose (indicate nella terza colonna), altri creati direttamente da Poltronieri, altri ancora solamente strumentali."}
{"id": "791331", "revid": "348947", "url": "https://it.wikipedia.org/wiki?curid=791331", "title": "Campionato europeo di calcio Under-21 1994", "text": "Il Campionato di calcio europeo Under-21\u00a01994, 9\u00aa edizione del Campionato europeo di calcio Under-21 organizzato dall'UEFA, si \u00e8 svolto dal 15 al 20 aprile 1994 (in Francia a partire dal 15 aprile). Il torneo \u00e8 stato vinto dall'Italia.\nLe fasi di qualificazione hanno avuto luogo tra il 21 aprile 1992 e il 14 dicembre 1993 e hanno designato le otto nazionali finaliste che si sono affrontate in gare a eliminazione diretta con andata e ritorno. Tra le quattro vincitrici dei quarti di finale per la prima volta ne \u00e8 stata designata una, la Francia, quale nazione ospitante delle quattro partite della fase finale.\nLa finale si \u00e8 disputata il 20 aprile 1994 tra le formazioni dell'Italia e del Portogallo.\nFase ad eliminazione diretta.\nQuarti di finale.\nAndata 8 e 9 marzo, ritorno 23 marzo 1994."}
{"id": "791336", "revid": "1632387", "url": "https://it.wikipedia.org/wiki?curid=791336", "title": "Talisman (gioco)", "text": "Talisman (\"Talisman: The Magical Quest Game\") \u00e8 un gioco da tavolo fantasy pubblicato per la prima volta nel 1983 dalla Games Workshop cui fecero seguito la seconda (1985) e la terza edizione (1994). La seconda edizione, essendo stata disponibile pi\u00f9 a lungo, \u00e8 la pi\u00f9 popolare. Tutte queste versioni sono correntemente esaurite e fuori stampa.\nLa quarta edizione \u00e8 stata pubblicata il 1\u00ba ottobre 2007 non pi\u00f9 con il marchio Games Workshop, ma con il marchio Black Industries (divisione editoriale della Games Workshop), ma il 28 gennaio 2008 Black Industries ha abbandonato la pubblicazione di giochi da tavolo, incluso Talisman che, il 22 febbraio 2008, \u00e8 stato rilevato da Fantasy Flight Games che ne ha realizzata una nuova versione chiamata revised e un set di conversione per la precedente edizione Black Industries.\nIl gioco (specialmente la terza edizione) \u00e8 debolmente collegato all'ambientazione Warhammer Fantasy.\nNel Febbraio 2019 viene annunciata una versione del gioco a tema Kingdom Hearts, chiamata \"Talisman: Kingdom Hearts Edition\".\nStoria.\nIl gioco venne progettato da Robert Harris che lo ide\u00f2 per il proprio divertimento e quello dei suoi amici. Originariamente l'obiettivo del gioco era di diventare il direttore di una scuola. Facendo diventare fantasy l'ambientazione del gioco, riusc\u00ec a interessare un editore, la Games Workshop, e firm\u00f2 un contratto per ricevere le royalties della vendita (poco dopo l'introduzione della terza edizione la Games Workshop compr\u00f2 tutti i diritti rimanenti). Il gioco venne ribattezzato \"Talisman\" e venne esibito al Games Day 1983. La prima edizione era praticamente identica alla seconda, con differenze solo estetiche. Le carte in bianco e nero della prima edizione furono rimpiazzate con carte a colori nella seconda. Inoltre la mappa pieghevole della prima edizione venne rimpiazzata con una mappa divisa in quattro pezzi da unire come in un puzzle.\nSeconda edizione.\nL'obiettivo del gioco \u00e8 progredire attraverso una serie di regioni e ottenere la Corona del Comando. Il gioco contiene tre regioni: la regione Esterna, quella Intermedia e quella Interna. I personaggi iniziano nella regione Esterna e cercano di progredire verso l'interno. La regione Interna contiene la Corona del Comando: per raggiungerla i giocatori devono attraversare la Valle Ardente, per accedere alla quale occorre un Talismano (da cui il nome del gioco).\nOgni giocatore seleziona un personaggio a caso all'inizio del gioco. Ogni personaggio possiede abilit\u00e0 speciali differenti e una locazione dalla quale iniziare a giocare. Ognuno ha diversi attributi: \"Vita\", \"Oro\", \"Forza\" e \"Astuzia\"; tutti cominciano con quattro vite e un oro. La forza e l'astuzia sono usate per due tipi differenti di combattimento: fisico e psichico. Uno degli obiettivi principali del gioco \u00e8 aumentare la forza e l'astuzia del personaggio, cos\u00ec che sia forte a sufficienza da affrontare la regione interna e raggiungere la Corona del Comando. Una volta ottenuta la Corona il personaggio pu\u00f2 lanciare la Magia di Comando, facendo perdere una vita a ogni altro avversario con una probabilit\u00e0 del 50%.\nI personaggi vengono spostati lungo le caselle che compongono le regioni tirando un dado e muovendosi del numero di spazi indicato. Ogni locazione indica quale evento pu\u00f2 verificarsi: in alcune gli eventi sono prefissati, in altre casuali. Molte locazioni indicano di estrarre un certo numero di carte Avventura, che possono corrispondere a un nemico da affrontare, a un oggetto comune, a un oggetto magico o a una borsa d'oro. Tutti questi eventi servono a far crescere il personaggio. Se un avversario non viene sconfitto rimane sulla locazione e affronta altri giocatori che vi si dovessero fermare.\nLe capacit\u00e0 del personaggio possono essere aumentate ottenendo seguaci, aumentando la forza e l'astuzia, ottenendo e lanciando incantesimi, ottenendo vite, oro e oggetti comuni o magici. Un oggetto magico che un personaggio deve possedere per poter vincere \u00e8 il Talismano, che gli permette di attraversare la Valle Ardente e accedere alla regione Interna.\nEspansioni della seconda edizione.\nLe espansioni della seconda edizione includono:\nOgni espansione ha aggiunto nuove locazioni/regioni, carte avventura e personaggio. Alcune hanno aggiunto nuovi incantesimi, oggetti comuni e magici. Alcune permettono anche al personaggio di evitare la Valle Ardente ed essere trasportato direttamente nella regione Interna o alla Corona del Comando.\nTerza edizione.\nLa Games Workshop pubblic\u00f2 la terza edizione nella primavera del 1994. Questa conteneva una nuova mappa con molte delle vecchie locazioni, ma nuovi disegni. La regione interna venne rimossa e rimpiazzata con la \"The Wizard's Tower\" (\"Torre del mago\"). Nella torre gli eroi incontrano un paio di trappole e test prima di affrontare il Dragon King mediante un set di cinque carte \"Tower\" estratte lungo il loro percorso verso la Corona del Comando. Nella terza edizione non espansa bastava raggiungere la Corona del Comando per vincere.\nNella seconda edizione i segnalini dei personaggi erano rappresentati da cartoncini da inserire in una basetta di plastica (miniature in piombo erano acquistabili separatamente). Nella terza edizione erano comprese miniature di plastica non dipinte. Molti personaggi furono rimossi e ne vennero aggiunti altri che legavano il mondo di \"Talisman\" a quello di \"Warhammer Fantasy\".\nQuesta edizione aggiunse anche un ulteriore attributo personaggio, l'\"Esperienza\" che in maniera simile a quanto avviene nei giochi di ruolo aiuta sviluppare i poteri dei personaggi. Sconfiggendo i nemici (mostri ostili, ma non altri personaggi) si accumulavano punti esperienza che potevano essere usati per ottenere oro, forza, astuzia o vita al costo al cambio di sette punti esperienza per unit\u00e0. La seconda edizione aveva un sistema simile, ma che si applicava solo alla forza.\nEspansioni della terza edizione.\nVennero pubblicate tre espansioni pi\u00f9 alcuni personaggi aggiuntivi che furono presentati sulla rivista \"White Dwarf\". Ognuna delle espansioni usava \"realm dice\" (\"dadi del reame\", un dado marcato da 1 a 4) per rendere il movimento pi\u00f9 lento nei reami. I reami furono normalmente accessibili da solo una locazione della mappa principale.\nQuarta edizione.\nIl 28 gennaio 2008 Black Industries ha annunciato l'abbandono della pubblicazione di giochi da tavolo, incluso Talisman. Il 22 febbraio 2008, la Fantasy Flight Games ha annunciato di aver rilevato la licenza di \"Talisman\" per continuare a produrre sia la 4\u00aa edizione che le sue espansioni. Ne ha distribuito una nuova versione chiamata revised e un set di aggiornamento (il \"Talisman Upgrade Pack\") per chi gi\u00e0 possedeva \"Talisman\".\nLa quarta edizione di \"Talisman\" richiama fedelmente la seconda edizione, migliorandone alcuni aspetti, tra cui il tabellone di gioco pi\u00f9 ampio e robusto, le miniature dei personaggi non sono pi\u00f9 in cartoncino, ma di robusta plastica e provvisti di una basetta. I segnalini per oro, vita, astuzia e forza non sono pi\u00f9 di cartoncino, ma in plastica multicolore. Le regole sono le medesime della seconda edizione, con alcune correzioni gi\u00e0 inserite come parte integrante delle espansioni.\nEspansioni della quarta edizione.\nLe espansioni della quarta edizione includono:\nCon la sola eccezione de \"Il Dungeon\", che pu\u00f2 essere giocato a s\u00e9 stante, ogni espansione necessita del gioco base per essere giocata.\nRevisione della quarta edizione.\nIl 28 gennaio 2008 la Black Industries annunci\u00f2 che non avrebbe pi\u00f9 pubblicato giochi da tavolo, incluso \"Talisman\". Il 22 febbraio 2008 la Fantasy Flight Games annunci\u00f2 che avrebbero rilevato la licenza per \"Talisman\" continuando sia a produrre la quarta edizione, che le sue espansioni. L'edizione rivista del gioco fu pubblicata il 17 dicembre 2008, cos\u00ec come un kit di aggiornamento con le nuove versioni delle carte e le miniature degli avventurieri per chi possedeva la quarta edizione.\nEredit\u00e0.\nLa popolarit\u00e0 del gioco non \u00e8 mai scemata, anche nel periodo in cui non era disponibile per l'acquisto alcuna edizione. Ci sono diverse comunit\u00e0 attive su internet e molti giocatori hanno prodotto una versione personalizzata del gioco ed espansioni complete di carte avventura, personaggi ed oggetti.\nEdizioni internazionali.\n\"Talisman\" fu tradotto in diverse lingue: finnico (2\u00aa edizione), francese (2\u00aa e 3\u00aa edizione), tedesca (2\u00aa e 3\u00aa edizione), italiana (2\u00aa edizione), ceco (2\u00aa edizione), slovacco (2\u00aa edizione), ebraico (1\u00aa e 2\u00aa edizione), svedese (1\u00aa e 2\u00aa edizione) e polacco (2\u00aa edizione). Tutte salvo l'ultima furono solo traduzioni del gioco originale.\nL'edizione in ebraico (Israele).\nL'edizione in lingua ebraica venne prodotta da Meytzuv in Israele. Vennero pubblicate sia la prima che la seconda edizione.\nAnni dopo Meytzuv fall\u00ec e il gioco venne ripubblicato dalla Kodkod e viene ancora giocato da molti fan in Israele.\nEdizione polacca.\nL'edizione polacca, pubblicata nel 1991 dalla Sfera come \"Magia i Miecz\" (\"Spada e stregoneria\") era basata sulla seconda edizione, ma con nuovi disegni per tutte le carte (da molti considerati migliori dell'edizione originale). Tutte le espansioni della seconda edizione furono tradotte, sebbene alcune pubblicate insieme (Le carte di \"Talisman Expansion Set\" insieme alla scatola principale e le carte di \"Talisman Dungeon\" insieme a quelle di \"Talisman The Adventure\"). Inoltre venne pubblicata un'edizione aggiuntiva \"Jaskinia\" (\"La caverna\"), con una nuova mappa e personaggi.\nMagiczny Miecz.\nQuando Sfera perse la licenza di \"Talisman\" pubblic\u00f2 un clone \"Magiczny Miecz\" (\"La spada magica\"). Il tabellone principale venne cambiato (possedeva quattro regioni, e venne usata \"The Beast\", uno dei finali alternativi alla Corona del Comando del Dragon King), i personaggi e le carte furono diversi (sebbene spesso copie degli originali con nomi diversi) e la terminologia venne modificata (carte evento invece di carte avventura, stregoneria invece di magia, e cos\u00ec via). \"Magiczny Miecz\" ebbe una nuova grafica, nessuna immagine dell'edizione polacca di \"Talisman\" venne usata, salvo per la ristampa di \"Jaskinia\". Tutte le espansioni vennero ripubblicate con nuovi nomi e venne pubblicata una nuova espansione, \"Krypta upior\u00f3w\" (\"La cripta delle Wraith\").\n\"Magiczny Miecz\" non fu ricevuta bene dai fan di \"Talisman\", ma attrasse molti nuovi giocatori. Venne anche pubblicata una seconda edizione (stavolta senza le espansioni).\nVideogioco.\nRandom Games tent\u00f2 di convertire \"Talisman\" in un videogioco per Microsoft Windows. Ma persero il supporto del loro editore e non riuscirono a trovarne un altro prima di fallire.\nBlack Industries, nella fase di rilancio del gioco contestuale alla pubblicazione della quarta edizione, ha licenziato a Capcom lo sviluppo del gioco elettronico disponibile per Personal Computer, Xbox 360 e PS3.\nNel 2012 la Nomad Games pubblic\u00f2 \"Talisman Prologue\", una versione gratuita del gioco base, giocabile solo in solitario (senza neanche avversari controllati dal computer. Questa \u00e8 stata seguita da una versione completa disponibile sia per piattaforma Android, che per IOS, che permette di giocare il gioco base contro avversari controllati dal computer o online contro altri giocatori. Sono state inoltre pubblicate diverse espansioni, come \"Il mietitore\", \"Lo stagno sacro\", \"La citt\u00e0\", \"Il dungeon\", \"Le Lande montuose\" e \"L'avanzata dei ghiacci\"). Oltre ai personaggi del gioco base e delle espansioni sono disponibili altri personaggi ome il ninja e il pirata"}
{"id": "791338", "revid": "1983214", "url": "https://it.wikipedia.org/wiki?curid=791338", "title": "Live at the Royal Albert Hall", "text": ""}
{"id": "791339", "revid": "110157", "url": "https://it.wikipedia.org/wiki?curid=791339", "title": "Crazy Tour", "text": "Crazy Tour fu la decima tourn\u00e9e del gruppo rock britannico Queen, svoltasi nel 1979. Successivo al \"Live Killers Tour\", questo tour precedette il \"The Game Tour\", che si tenne nel 1980.\nI concerti venivano svolti in grandissimi saloni, o in stanze da ballo da contenere al massimo 5000 persone. La parola \"crazy\" (pazzo) deriva proprio dai luoghi in cui venivano svolte le esibizioni live. Ascoltando le poche registrazioni amatoriali dei concerti, si possono notare le eccellenti condizioni vocali di Freddie Mercury in questo tour, considerate da molti esperti le migliori di sempre."}
{"id": "791341", "revid": "4175", "url": "https://it.wikipedia.org/wiki?curid=791341", "title": "Krasnodar", "text": "Krasnodar () \u00e8 una citt\u00e0 della Russia meridionale, capoluogo del Territorio omonimo.\nAl 2020 conta circa abitanti.\nSorge sul fiume Kuban', nel Caucaso occidentale, 148 km a nord-est di Novorossijsk, porto sul Mar Nero. Importante centro industriale e di raffinazione del petrolio, \u00e8 sede di industrie siderurgiche, meccaniche, elettroniche, tessili, alimentari e calzaturiere.\nStoria.\nFondata nel 1793 dai Cosacchi del Kuban' con il nome di \"Ekaterinodar\" (in russo, \"dono di Caterina\"), la citt\u00e0 fu ribattezzata nel dicembre 1920 con l'attuale nome: dato che, in russo, fino ai primi del secolo, la parola \"krasnij\" poteva intendersi con i due diversi significati di \"rosso\" e di \"bello, splendido\", l'attuale nome pu\u00f2 significare sia \"dono splendido\" che \"dono rosso, dono dei rossi\"; questa sottile differenza diventa molto pregnante se si considera il periodo storico che si stava vivendo.\nDurante la Guerra Civile Russa (1917-1922) la citt\u00e0 pass\u00f2 sotto il controllo di diversi eserciti, tra cui l'Armata Rossa e l'Armata dei Volontari. Molti Cosacchi del Kuban', anti-bolscevichi, supportarono il cosiddetto \"Movimento Bianco\". Lavr Kornilov prese controllo della citt\u00e0 il 10 aprile 1918, tuttavia due settimane dopo fu ucciso dai bolscevichi.\nDurante la Seconda guerra mondiale l'esercito tedesco occup\u00f2 la citt\u00e0 dal 12 agosto 1942 al 12 febbraio 1943. Pesantemente danneggiata durante la guerra, essa sub\u00ec un programma di ristrutturazione al termine del conflitto. Nella seconda met\u00e0 del 1943 i sovietici misero in atto processi contro persone sospettate di essere colluse con gli invasori nazisti. In totale in quell'anno, il tribunale di Krasnodar emise 8 condanne a morte per tali reati.\nNei decenni successivi la citt\u00e0 divenne, similmente a tutte le citt\u00e0 russe di una certa importanza, soprattutto un centro industriale e commerciale.\nEconomia.\nLa citt\u00e0 gode di buona prosperit\u00e0 economica; in particolare risulta la citt\u00e0 del Circondario federale meridionale con il pi\u00f9 basso tasso di disoccupazione (soltanto lo 0,3% degli individui in et\u00e0 lavorativa \u00e8 senza impiego) e anche quella (sempre per quanto riguarda il proprio Distretto) con il maggior salario medio pro capite: 21.742 rubli nel 2010.\nBuona parte delle industrie della citt\u00e0 (il 42,8%) svolgono attivit\u00e0 di tipo agricolo e molte di esse si configurano nel panorama dell'industria alimentare. Un'importante fonte di introiti per Krasnodar \u00e8 anche il turismo.\nGeografia fisica.\nTerritorio.\nLa citt\u00e0 sorge nella pianura ciscaucasica, sul fiume Kuban', non lontano dalle coste del Mar Nero e dalle propaggini settentrionali del Grande Caucaso.\nClima.\nSecondo la classificazione climatica di K\u00f6ppen, Krasnodar ha un clima subtropicale umido. Gli inverni sono freddi e umidi, con copertura nevosa variabile. Il mese normalmente pi\u00f9 freddo \u00e8 gennaio, con una temperatura media di circa 1\u00a0\u00b0C. Le estati sono particolarmente calde, luglio \u00e8 di norma il mese pi\u00f9 caldo, con temperatura media di 24,1\u00a0\u00b0C. La citt\u00e0 riceve 735\u00a0mm di pioggia medi annui, con distribuzione pluviometrica durante l'anno piuttosto omogenea, e picco minimo relativo nella seconda parte dell'estate. Sono infrequenti fenomeni di maltempo estremo. Le temperature variano tra i -32,9\u00a0\u00b0C registrati l'11 gennaio 1940 e i 40,7\u00a0\u00b0C registrati il 30 luglio 2000.\nPopolazione.\n\"Fonte: mojgorod.ru\"\nSport.\nCalcio.\nLa principale compagine calcistica cittadina \u00e8 il Krasnodar. In precedenza esisteva anche il Kuban' che per\u00f2 \u00e8 fallito nel 2018.\nBasket.\nLa squadra principale di basket \u00e8 il PBC Lokomotiv Kuban, campione di Eurocup nella stagione 2012\u201313 e vincitrice della Coppa di Russia nel 1999-00 e 2017\u201318.\nAmministrazione.\nGemellaggi.\nLe citt\u00e0 gemellate con Krasnodar sono state designate dalla Sister Cities International, Inc. (SCI):"}
{"id": "791354", "revid": "38120", "url": "https://it.wikipedia.org/wiki?curid=791354", "title": "Pax deorum", "text": "Pax deorum \u00e8 un'espressione adoperata in diritto penale romano, nel periodo regio, per indicare una situazione di concordia tra la comunit\u00e0 dei \"cives\" e le divinit\u00e0 della religione romana. \u00c8 importante dire che la funzione di far mantenere la \"Pax deorum\" all'interno della societ\u00e0 era affidata al collegio dei pontefici che affiancava spesso il \"rex\" in ogni sua scelta e che la \"Pax deorum\" \u00e8 collegabile anche al raggiungimento della \"concordia civium\" (concordia civile) all'interno della societ\u00e0 cio\u00e8 la pace tra le varie classi sociali.\n\u00c8 opportuno sottolineare che la commissione di un delitto da parte di un \"cives\", arrecava grave offesa agli dei, provocandone l'ira (secondo le comuni convinzioni di quel tempo) nei confronti della comunit\u00e0. Onde evitare la reazione divina, si rendeva sostanzialmente necessario sopprimere il colpevole, oppure (nei casi meno gravi) sacrificare alla divinit\u00e0 un animale a titolo di espiazione. Successivamente, in et\u00e0 classica, il colpevole veniva dichiarato \"sacer\", cio\u00e8 gli veniva tolta la protezione degli dei sicch\u00e9 potesse essere ucciso da un qualunque vendicatore."}
{"id": "791357", "revid": "126775", "url": "https://it.wikipedia.org/wiki?curid=791357", "title": "MKULTRA", "text": ""}
{"id": "791360", "revid": "320578", "url": "https://it.wikipedia.org/wiki?curid=791360", "title": "W radio due", "text": ""}
{"id": "791363", "revid": "73537", "url": "https://it.wikipedia.org/wiki?curid=791363", "title": "Lingua cambogiana", "text": ""}
{"id": "791365", "revid": "765341", "url": "https://it.wikipedia.org/wiki?curid=791365", "title": "Lex Iulia maiestatis", "text": "La Lex Iulia maiestatis o Lex Iulia de maiestate \u00e8 una legge emanata nell'8 a.C. per volere dell'imperatore Augusto, il quale riordin\u00f2 l'intera materia circa il crimine di lesa maest\u00e0, cio\u00e8 di qualunque offesa o minaccia arrecata alla figura dell'imperatore e quindi alla sua \"auctoritas\".\nAntecedenti.\nLa Lex Iulia fu preceduta nel 43 a.C. dalla Lex Pedia che sull'onda emotiva dell'uccisione di Cesare introdusse l\"'interdictio aqua et igni\" non solo ai cesaricidi, ma anche a tutti i corresponsabili morali\nFattispecie criminose.\nErano sanzionati come \"crimen maiestatis\" contro il \"princeps\" le seguenti condotte:\nL'uso della tortura.\nTra le misure previste dalla \"Lex Iulia\" per contrastare questa fenomenologia crinimosa, vi era la tortura: i magistrati inquirenti erano autorizzati a usare metodi anche brutali nell'ambito degli interrogatori relativi al \"crimen maiestatis\".\nLa disposizione che legittimava l'uso della tortura non era nuova, ma risaliva ad altre precedenti normative:\nNelle \"Pauli sententiae\" si legge che \"nessuna posizione sociale esonera dalla tortura\" (\"nulla dignitas a tormentis excipitur\"): pertanto, essa fu applicabile anche nei riguardi dei \"cives\" romani.\nLa pena per il delitto di \"crimen maiestatis\".\nLa pena prevista era la pena di morte, ma il condannato poteva evitarla scegliendo di sottoporsi alla \"interdictio aqua et igni\".\nDi solito, la pena era eseguita \"bestiis obici\" (uccisione a mezzo di bestie feroci) oppure con la \"vivi crematio\" (il condannato veniva arso vivo).\nCitazioni.\nNel libro degli \"Atti degli Apostoli\" \u00e8 lo stesso Paolo che ricorda ai suoi carcerieri le prerogative della Lex Iulia (At 22,23-29)\nTertulliano, \"Apologeticum\" II,15, riferisce che la tortura prescritta era utilizzata solamente per interrogare i testimoni."}
{"id": "791366", "revid": "110157", "url": "https://it.wikipedia.org/wiki?curid=791366", "title": "Jazz Tour", "text": "Jazz Tour fu l'ottava tourn\u00e9e del gruppo rock britannico Queen, svoltasi nel 1978 e legata alla promozione del loro settimo album, \"Jazz\". Successivo al \"News of the World Tour\", questo tour precedette il \"Live Killers Tour\", che si tenne nel 1979."}
{"id": "791381", "revid": "108678", "url": "https://it.wikipedia.org/wiki?curid=791381", "title": "Isola del diavolo", "text": ""}
{"id": "791388", "revid": "1318658", "url": "https://it.wikipedia.org/wiki?curid=791388", "title": "Surgut", "text": "Surgut \u00e8 una citt\u00e0 della Russia, situata sul fiume Ob' nella Siberia occidentale, nel Circondario Autonomo degli Chanty-Mansi-Jugra, 700 km a nordest di Tjumen'. Al 2020 contava 380.603 abitanti.\nStoria.\nFondata nel 1594 per decreto dello zar F\u00ebdor I di Russia, \u00e8 dunque una delle citt\u00e0 pi\u00f9 antiche della Siberia, anche se il suo sviluppo data da molto pi\u00f9 tardi, e precisamente dagli anni sessanta del ventesimo secolo (Surgut ha ricevuto lo \"status\" di citt\u00e0 il 12 giugno 1965), quando la citt\u00e0 \u00e8 diventata un centro molto importante per l'estrazione e la distribuzione di petrolio e gas naturale.\nIl nome della citt\u00e0 deriverebbe dalle parole in lingua chanty \"sur\", \"pesce\", e \"gut\", \"buca\".\nGeografia fisica.\nClima.\n\"Fonte: WorldClimate.com\"\nCaratteristiche.\nDel Circondario Autonomo degli Chanty-Mansi-Jugra \u00e8 il centro nettamente pi\u00f9 popoloso, seguito da Ni\u017enevartovsk, ma non il capoluogo.\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nLa citt\u00e0 \u00e8 un importante nodo sulla linea ferroviaria Tjumen' - Novyj Urengoj: quest'ultima \u00e8 anch'esso un importantissimo centro per l'estrazione di idrocarburi.\nSurgut \u00e8 inoltre servita da un aeroporto internazionale con numerosi voli di linea nelle principali citt\u00e0 della Russia europea e della Siberia e con voli charter verso le localit\u00e0 turistiche dell'Asia orientale, Europa e Medio Oriente. L'aeroporto \u00e8 uno degli hub e la base tecnica della compagnia aerea russa UTair.\nNei pressi della citt\u00e0 si trova il ponte Jugorskij sul fiume Ob', uno dei ponti strallati a singolo pilone pi\u00f9 grandi al mondo."}
{"id": "791389", "revid": "1632387", "url": "https://it.wikipedia.org/wiki?curid=791389", "title": "Carnival Diablos", "text": "Carnival Diablos \u00e8 l'ottavo album in studio della thrash metal band canadese Annihilator, pubblicato nel 2001 dalla Steamhammer Records.\nEdizione speciale.\nVenne pubblicata anche un'edizione speciale del disco che, oltre a contenere due bonus track, includeva poster, sticker e varie foto."}
{"id": "791393", "revid": "66316", "url": "https://it.wikipedia.org/wiki?curid=791393", "title": "Petroc Lancia scheggiata", "text": ""}
{"id": "791394", "revid": "339392", "url": "https://it.wikipedia.org/wiki?curid=791394", "title": "Fohn", "text": ""}
{"id": "791395", "revid": "126257", "url": "https://it.wikipedia.org/wiki?curid=791395", "title": "Parchi e giardini di Milano", "text": "Segue la lista dei parchi e dei giardini di Milano impostata in base all'appartenenza delle aree verdi ai nove municipi in cui \u00e8 suddivisa la citt\u00e0. \nLa vigilanza e la sicurezza dei parchi cittadini di Milano \u00e8 affidata anche alle Guardie ecologiche volontarie."}
{"id": "791397", "revid": "729019", "url": "https://it.wikipedia.org/wiki?curid=791397", "title": "San jie gun", "text": "Il San Jie Gun (\u4e09\u7bc0\u68cd, s\u0101n ji\u00e9 g\u00f9n in Pinyin o San Chieh Kun in Wade-Giles) \u00e8 un'antica arma cinese, tuttora utilizzata nelle arti marziali cinesi. Formato da tre bastoni di uguale lunghezza, dai 40 agli 80 centimetri, uniti tra loro da una catena. \u00c8 anche chiamato Sanjiebian (\u4e09\u8282\u97ad, frusta a tre sezioni). Viene classificato come Arma Flessibile (\u8f6f\u5668\u68b0, Ruan Qixie) L'uso dell'arma consiste principalmente nel far roteare i due bastoni esterni mantenendo la presa nel bastone centrale, ma i grandi maestri compivano rapide rotazioni attorno al proprio corpo cambiando velocemente presa durante il movimento.\nOrigini.\nQualcuno pensa che derivi da un'imitazione di un morso per cavalli, ma pi\u00f9 probabilmente si tratta di una evoluzione della Battitrice (Shaozi). Una leggenda ne attribuisce la creazione a Song Taizu Zhao Kuangyin che dopo aver rotto il proprio Shaozi lo rimise insieme aggiungendo una catena.\nA Okinawa.\nIn lingua giapponese si chiama Sanchakun (letteralmente \"bastone a tre pezzi\") o Sansetsukon ed \u00e8 un'arma che viene oggi utilizzata anche ad Okinawa, in particolare nell'arsenale del Kobudo."}
{"id": "791398", "revid": "287204", "url": "https://it.wikipedia.org/wiki?curid=791398", "title": "\u00cele du Salut", "text": "Le Isole du Salut (in francese: \u00celes du Salut), cio\u00e8 \"Isole della Salvezza\", sono un piccolo arcipelago di origine vulcanica che si trova nell'Oceano Atlantico, circa 11 chilometri al largo della costa della Guyana francese, cui appartengono politicamente. Bench\u00e9 esse siano solo a 14 chilometri da Kourou, fanno parte della municipalit\u00e0 di Caienna.\nIl gruppo \u00e8 formato da tre isole, che da nord a sud sono:\nL'\u00cele du Diable \u00e8 meglio conosciuta col nome di Isola del Diavolo, un'isola su cui si trovava una famigerata colonia penale francese in uso per quasi un secolo, fra il 1852 e il 1946. Oggi le isole sono una popolare meta turistica."}
{"id": "791399", "revid": "66316", "url": "https://it.wikipedia.org/wiki?curid=791399", "title": "Jaime Andr\u00e9s Zapata Vald\u00e9s", "text": ""}
{"id": "791401", "revid": "1632387", "url": "https://it.wikipedia.org/wiki?curid=791401", "title": "Waking the Fury", "text": "Waking the Fury \u00e8 il nono album della thrash metal band canadese Annihilator, pubblicato nel 2002 dalla SPV GmbH.\nEdizione speciale.\nVenne pubblicata anche un'edizione speciale del disco che in aggiunta conteneva due bonus track."}
{"id": "791404", "revid": "106908", "url": "https://it.wikipedia.org/wiki?curid=791404", "title": "News of the World Tour (Europa)", "text": ""}
{"id": "791410", "revid": "6923", "url": "https://it.wikipedia.org/wiki?curid=791410", "title": "\u00cele Royale", "text": "L'\u00cele Royale (che in francese significa \"Isola Reale\") \u00e8 la pi\u00f9 grande e pi\u00f9 occidentale isola delle tre che compongono l'arcipelago delle Isole du Salut, nell'Oceano Atlantico al largo della costa della Guyana francese. L'isola si estende su di una superficie di 28 ettari.\nEssendo la maggiore, l'isola venne utilizzata come centro amministrativo quando nell'arcipelago era presente una colonia penale. Sull'\u00cele Royale si trova un museo dedicato alla storia dell'arcipelago ed un albergo. Dopo la chiusura del carcere, l'arcipelago \u00e8 divenuto una popolare meta turistica."}
{"id": "791413", "revid": "81195", "url": "https://it.wikipedia.org/wiki?curid=791413", "title": "Acido chetoglutarico", "text": ""}
{"id": "791417", "revid": "183976", "url": "https://it.wikipedia.org/wiki?curid=791417", "title": "Golfo Arabico", "text": ""}
{"id": "791419", "revid": "287204", "url": "https://it.wikipedia.org/wiki?curid=791419", "title": "Addictus", "text": "Addictus (participio passato di addicere=assegnare); (schiavo per debiti) era il debitore insolvente caduto in mano al proprio creditore, a seguito dell'assegnazione del magistrato, in sede di manus iniectio: la figura era tipica del diritto romano arcaico. Il creditore aveva facolt\u00e0 di tenere il debitore in catene nel suo carcere privato e trascorsi sessanta giorni entro i quali chiunque poteva saldare il debito e riscattarlo; poteva venderlo come schiavo \"trans Tiberim\" (oltre il Tevere, cio\u00e8 fuori dalla citt\u00e0), o anche ucciderlo. Tale condizione scomparve in epoca classica per il prevalere dell'esecuzione patrimoniale introdotta dal pretore.\nNel diritto romano, addictus era anche l'uomo libero punito per furto flagrante.\nSimile alla situazione dell\"addictus\" era quella del \"nexus\", cio\u00e8 il debitore consegnatosi volontariamente al creditore a garanzia del proprio debito, con la facolt\u00e0 di riscattarsi prestando a suo favore servigi.\nSia lo \"addictus\" che il \"nexus\" conservavano la libert\u00e0 e la cittadinanza, ma subivano le limitazioni di capacit\u00e0 conseguenti al loro particolare stato di dipendenza del creditore."}
{"id": "791420", "revid": "6923", "url": "https://it.wikipedia.org/wiki?curid=791420", "title": "\u00cele Saint-Joseph", "text": "L'\u00cele Saint-Joseph (che in francese significa \"Isola di San Giuseppe\") \u00e8 la pi\u00f9 meridionale delle tre isole che compongono l'arcipelago delle Isole du Salut, nell'Oceano Atlantico al largo della costa della Guyana francese. L'isola si estende su di una superficie di 20 ettari.\nDurante il periodo in cui l'arcipelago veniva usato come colonia penale, fra il 1852 e il 1946, l'\u00cele Saint-Joseph veniva utilizzata alla stregua di una cella d'isolamento. La maggior parte dell'isola \u00e8 fittamente coperta di vegetazione."}
{"id": "791422", "revid": "6923", "url": "https://it.wikipedia.org/wiki?curid=791422", "title": "Toyota MR-S", "text": ""}
{"id": "791428", "revid": "125959502", "url": "https://it.wikipedia.org/wiki?curid=791428", "title": "Risanamento (azienda)", "text": "La Risanamento S.p.A.\n\u00e8 una societ\u00e0 immobiliare quotata alla Borsa di Milano nell'indice FTSE Italia Small Cap.\nStoria.\nGli inizi.\nLa storia della Risanamento coincide con quella di due societ\u00e0 immobiliari: la \"Bonaparte\" e la \"Risanamento Napoli\".\nLa Bonaparte fu acquisita da Luigi Zunino nel 1998.\nLa Risanamento Napoli nacque dalla fusione per incorporazione della \"Domus Italica\" nella Societ\u00e0 pel Risanamento di Napoli,\nquest'ultima nata il 15 dicembre 1888 per eseguire importanti opere di risanamento a Napoli (Corso e Galleria Umberto I su tutte)\ne che dal secondo dopoguerra ha esteso la sua attivit\u00e0 immobiliare a tutta Italia.\nLa Domus Italica, partecipata dalla Bonaparte, nel 1999 acquist\u00f2 il 58,59% di azioni della Societ\u00e0 pel Risanamento di Napoli dalla Banca d'Italia,\nallora azionista di maggioranza della societ\u00e0 quotata in Borsa.\nL'anno successivo ci fu la fusione per incorporazione della Domus Italica e questa cambi\u00f2 la ragione sociale in Risanamento Napoli.\nLa guida Zunino.\nNel dicembre del 2000 la Nuova Immobiliare, societ\u00e0 del gruppo Zunino, rilev\u00f2 il 48% della Risanamento Napoli e Luigi Zunino ne divenne presidente.\nIl progetto di fusione tra la Bonaparte e la Risanamento Napoli fu approvato nel 2002, dando vita all'attuale societ\u00e0.\nClasse 1959, originario di Nizza Monferrato, in provincia di Asti, Zunino avvi\u00f2, ricoprendo i ruoli di presidente e amministratore delegato, una serie di ambiziosi progetti di sviluppo immobiliare.\nGrazie ai generosi finanziamenti bancari, compr\u00f2 palazzi nel centro di Parigi e a Manhattan, invest\u00ec in aree intorno a Milano\n(l'ex area Falck a Sesto San Giovanni e l'area Montecity-Rogoredo destinata a Santa Giulia).\nGi\u00e0 alla fine del 2007 l'esposizione finanziaria tocc\u00f2 i 2 miliardi e mezzo di euro. \nArrivando ben presto ai 3 miliardi, un livello grosso modo uguale al valore degli immobili.\nAd un passo dal dissesto in seguito allo scoppio della bolla immobiliare sostenuta dal credito bancario, Zunino si dimise e nel 2009 le banche\n(la pi\u00f9 esposta era con almeno 550 milioni di euro Intesa Sanpaolo diretta da Corrado Passera) vararono un piano di salvataggio convertendo i loro crediti in azioni.\nLa Procura di Milano chiese il fallimento della societ\u00e0 ma la richiesta fu poi rigettata dal Tribunale che avall\u00f2 il piano di salvataggio predisposto dalle banche creditrici.\nPresieduta da Vincenzo Mariconda con Claudio Calabi nel ruolo di amministratore delegato (dal 2015 Calabi \u00e8 presidente esecutivo), Risanamento ha partecipazioni di minoranza nella Ipi,\nnella Impresol e nella Mariner e controlla diverse societ\u00e0 in Italia e in Francia attive nella gestione di immobili di tipo residenziale, quasi tutte controllate in modo totale.\nPossiede, in particolare, due grandi aree dismesse alla periferia e nell'hinterland milanese: l'ex Montecity a Milano-Rogoredo (periferia sudest), ribattezzata Santa Giulia, e l'area Falck di Sesto San Giovanni,\nnell'hinterland nordest, la pi\u00f9 grande area dismessa d'Italia. Entrambi i progetti urbanistici, firmati il primo da Norman Foster e il secondo da Renzo Piano,\nsono rimasti in gran parte sulla carta per via delle difficolt\u00e0 finanziarie del gruppo.\nZunino aveva tentato invano di vendere l'area Falck al fondo Limitless degli Emirati Arabi Uniti, per ridare ossigeno alle casse della societ\u00e0.\nFallito quel tentativo, aveva dovuto passare la mano alle banche creditrici (Intesa SanPaolo, Unicredit, Bpm, Mps, Banco Popolare) che avevano predisposto il piano di salvataggio \noggetto di un lungo braccio di ferro con la Procura di Milano che chiedeva il fallimento.\nLa Procura di Milano sta conducendo un'inchiesta sulla bonifica condotta nell'area di Milano Santa Giulia, che ha gi\u00e0 visto l'arresto dell'imprenditore Giuseppe Grossi,\nil re delle bonifiche, e di Rosanna Gariboldi, moglie del parlamentare del PdL Giancarlo Abelli.\nAzionariato.\nNell'ottobre 2017 gli azionisti del gruppo sono:"}
{"id": "791429", "revid": "968255", "url": "https://it.wikipedia.org/wiki?curid=791429", "title": "Avambraccio", "text": "L'avambraccio \u00e8 la parte dell'arto superiore compresa tra il gomito e il polso. Il termine \u00e8 usato in anatomia per distinguerlo dal braccio, parte compresa tra la spalla e il gomito.\nAnatomia.\nOssa.\nLe ossa dell'avambraccio sono due, il radio e l'ulna.\nL'avambraccio \u00e8 formato da molti muscoli, tra cui i flessori e gli estensori delle dita, il flessore del gomito e i pronatori e supinatori che consentono la rotazione parziale della mano. In tal senso, esso pu\u00f2 essere diviso trasversalmente in due parti: quella superiore, comprendente gli estensori della mano, che sono supportati dai nervi radiali; quella inferiore, comprendente i flessori, che sono supportati dai nervi mediani. Anche il nervo ulnare si estende lungo l'avambraccio.\nLe arterie radiali e ulnari, assieme alle loro ramificazioni, forniscono il sangue all'avambraccio. Esse si estendono sopra il radio e l'ulna, per poi scendere gi\u00f9 lungo l'intero avambraccio. Le principali vene superficiali sono le vene cefaliche, mediane antebrachiali e basiliche. Tali vene possono essere usate per il prelievo di sangue, soprattutto nella fossa cubitale, dove si congiungono il braccio e l'avambraccio.\nMuscoli.\nNell'avambraccio si distinguono due compartimenti muscolari, separati dalla membrana interossea, anteriore e posteriore dove si trovano rispettivamente i \"muscoli anteriori dell'avambraccio\" e i \"muscoli posteriori dell'avambraccio\". Tra gli inferiori si distinguono i \"muscoli laterali\". I muscoli anteriori dell'avambraccio sono disposti su quattro piani sovrapposti, quelli posteriori su due.\nNOTA BENE:"}
{"id": "791430", "revid": "1776051", "url": "https://it.wikipedia.org/wiki?curid=791430", "title": "Falconer (album)", "text": "Falconer \u00e8 l'album di debutto del gruppo power metal svedese Falconer, pubblicato l'8 maggio 2001 dalla Metal Blade Records."}
{"id": "791434", "revid": "1632387", "url": "https://it.wikipedia.org/wiki?curid=791434", "title": "Lizzy Borden", "text": "I Lizzy Borden sono una band heavy metal, formata a Los Angeles nel 1983. Lizzy Borden \u00e8 inoltre il nome del cantante, leader della band. Il gruppo si ispir\u00f2 fortemente nell'aspetto e nella musica a Alice Cooper portando avanti un'attitudine shock rock. In questo senso, altre band ispirate a questa particolare corrente furono anche i Twisted Sister o i W.A.S.P..\nIl nome d'arte del cantante, e di conseguenza il nome della band, \u00e8 ispirato dal nome Lizzie Borden, una donna che richiam\u00f2 scalpore nel XIX secolo per essere stata accusata (ma poi assolta) di vari assassinii, proprio analogamente alla storia del loro ispiratore, Alice Cooper.\nLa band \u00e8 anche apparsa nel film documentario \".\nIl chitarrista Joe Holmes ha anche suonato con David Lee Roth e con Ozzy Osbourne mentre il bassista Marten Andresson con Lynch Mob e Legacy.\nLa band nel corso degli anni ha subito molti cambiamenti di formazione.\nRecentemente il gruppo ha annunciato la riunione col chitarrista Ira Black, assieme al nuovo album seguito da un tour mondiale nel 2007.\nStoria.\nI Lizzy Borden debuttano nel 1983 con una demo contenente 8 tracce in cassetta. Notati dalla Metal Blade Records, il gruppo partecip\u00f2 alla compilation \"Metal Massacre, Vol. 4\" con il brano \"Rod of Iron\" e segu\u00ec l'EP \"Give 'Em the Axe\" nel maggio 1984, mentre pubblicano il primo full-length \"Love You to Pieces\" nel giugno 1985.\nIn questo periodo la band, con Borden alla voce, comprendeva i chitarristi Gene Allen e Tony Matuzak, il bassista Mike Davis ed il batterista Joey Scott Harges, fratello minore di Lizzy. Il precedente bassista, Steve Hochheiser, raggiunse la band D\u00e8tente.\n\"Love You to Pieces\" proponeva testi e sonorit\u00e0 molto crude che si rifacevano all'attitudine shock rock di Alice Cooper e Twisted Sister, specialmente in testi come \"Flesheater\", \"Council for the Cauldron\", \"Warfare\", \"Psychopath\" il brano dedicato a Jack lo Squartatore \"Red Rum\". L'album venne registrato con una bassa qualit\u00e0, caratteristica che conserver\u00e0 anche il successivo.\nLa band fece un passo in avanti con l'album del 1986 \"Menace to Society\", con il quale riuscirono a entrare nella classifica di Billboard, al numero 195. Un tour nazionale con i Mot\u00f6rhead accrebbe la loro popolarit\u00e0. Nel 1987 pubblicano l'EP \"Terror Rising\" che includeva la reinterpretazione dei Jefferson Airplane \"White Rabbit\" mentre Betsy Bitch, cantante dei Bitch appar\u00ec nel brano \"Don't Touch Me There\", una reinterpretazione dei The Tubes, ma vi partecip\u00f2 anche Joey Vera degli Armored Saint nei brani \"Catch Your Death\" e \"Terror Rising\".\nIl doppio live album \"The Murderess Metal Roadshow\" vide un cambiamento di formazione con Alex Nelson che sostitu\u00ec Matuzak; venne realizzato nell'aprile 1986 e vi fu incluso il brano \"Live and Let Die\", cover dei Wings. Vennero inoltre aggiunte all'album dal vivo due tracce in studio, \"Dead Serious\" e \"(Wake Up) Time to Die\". Venne realizzato poi un video di \"Murderess Metal Roadshow\", girato a Los Angeles.\nIl debutto della band in Inghilterra avvenne nel 1987 prima al Marquee Club di Londra, e al Reading Festival che vedeva Alice Cooper come headliner. Allo stesso tempo l'ex-chitarrista Tony Matuzak fond\u00f2 i New York Rocks.\nLa band aggiunse il chitarrista Joe Holmes, per l'album successivo \"Visual Lies\" prodotto da Max Norman, probabilmente l'album dalle sonorit\u00e0 pi\u00f9 morbide e commerciali. I Lizzy Borden riuscirono finalmente a raggiungere una buona qualit\u00e0 in studio, qualit\u00e0 che scarseggiava nei lavori precedenti, e sotto questo punto di vista fu un passo positivo. \"Visual Lies\" guadagn\u00f2 il 146\u00ba posto di Billboard e rafforz\u00f2 la loro popolarit\u00e0 in Europa.\nIl chitarrista Gene Allen lasci\u00f2 poi la band nel 1988 per fondare un nuovo progetto con l'ex-cantante dei Metal Church David Wayne. Pi\u00f9 tardi egli contribu\u00ec all'album dei Phoenix Down, un progetto dell'ex chitarrista degli Alice Cooper Kane Roberts.\nDal 1989 i Lizzy Borden furono essenzialmente un progetto solista del cantante, che venne abbandonato da tutti i membri, e che riform\u00f2 una nuova formazione in occasione dell'album \"Master of Disguise\" nello stesso '89, prodotto da Alex Woltman e Elliot Solomon. Nella formazione di Borden per l'album figuravano il vecchio batterista Joey Scott-Harges, ma anche il bassista originale Mike Davis, e in aggiunta il bassista degli Armored Saint Joey Vera e l'altro bassista Bryan Perry, l'ex-chitarrista dei Keel e King Kobra David Michael Phillips, Ronnie Jude e il co-produttore Elliott Solomon alle tastiere.\n\"Master Of Disguise\" guadagn\u00f2 la posizione pi\u00f9 alta nella classifica di Billboard al numero 133. David Michael Phillips, ex chitarrista di Icon, Keel e King Kobra, partecip\u00f2 solo alle registrazioni e ad una live performance, al Palace di Hollywood, prima di abbandonare. Il tour del 1991 vedeva i Borden assieme ai britannici Tigertailz.\nNei primi anni novanta inizi\u00f2 l'era del grunge che port\u00f2 maggiori consensi di pubblico e le case discografiche iniziarono ad interessarsi a questo genere a discapito dell'heavy metal. La band quindi, senza pi\u00f9 un contratto discografico, arruol\u00f2 nel 1992 il bassista svedese Martin Andersson (ex Legacy, Jonas Hansson Band e Takara). Col genere heavy metal che aveva perso presa, Lizzy Borden e Joey Scott-Harges fondarono il progetto Diamond Dogs, con il chitarrista Joe Steals ed il bassista Michael White. Questa band per\u00f2 non pubblic\u00f2 alcun materiale e non suon\u00f2 mai dal vivo.\nLa Reunion.\nLa band si riun\u00ec nel 1999 partecipando al Bang Your Head festival in Germania al fianco di W.A.S.P., Motorhead, Dio e Deep Purple.\nDa buona band shock rock, si esibirono in una performance teatrale e sanguinolenta apprezzata dal pubblico. A causa di questa per\u00f2, il frontman Lizzy Borden venne arrestato all'aeroporto mentre era in partenza per il ritorno negli Stati Uniti, poich\u00e9 era in possesso di un'ascia sporca di sangue.\nTornarono in studio nel 2000 per pubblicare il loro quinto full-length \"Deal with the Devil\", prodotto da Elliot Solomon. L'album comprendeva la reinterpretazione di Alice Cooper \"Generation Landslide\" e anche due tracce risalenti agli anni ottanta: \"Lovin' You Is Murder\" e \"We Only Come Out at Night\". La versione giapponese conteneva in aggiunta la traccia \"We'll Burn The Sky\"\". La formazione della band all'epoca era composta da Borden, il chitarrista Alex Nelson, il bassista Marten Andersson e il veterano Joey Scott alla batteria. Vi parteciparono come esterni anche il bassista degli Armored Saint Joey Vera e Michael Davis al basso.\nSegu\u00ec un tour negli Stati Uniti nell'aprile del 2001 con il virtuoso Yngwie Malmsteen.\nNel marzo 2003 il bassista Mike Davis raggiunse gli Halford. Venne poi reclutato il chitarrista Joe Steals (che aveva partecipato al progetto di Borden e Scott-Harges nei Diamond Dogs). Nel marzo 2004 Andersson raggiunger\u00e0 George Lynch per un tour negli USA. Purtroppo il 17 maggio 2004 il chitarrista Alex Nelson perse la vita in un incidente d'auto.\nStarwood.\nI Lizzy Borden rivoluzionarono completamente la band verso met\u00e0 2004 cambiando nome in Starwood, formati dal cantante Lizzy Borden, il chitarrista Joe Steals, il bassista Marten Andersson ed il batterista Joey Scott-Harges. Questa formazione pubblicher\u00e0 l'album \"If It Ain't Broke, Break It!\" per la Metal Blade. Adottarono sonorit\u00e0 pi\u00f9 melodiche ed assimiliabili, riprendendo anche dei brani dei Diamond Dogs. Stranamente il sito ufficiale e la relativa biografia non fanno riferimenti ai Lizzy Borden e la loro storia. Nello stesso periodo l'etichetta Archangel Records annuncia le intenzioni di pubblicare un tribute album dei Lizzy Borden.\nNuova reunion.\nAttorno al marzo 2006 giungono voci su una nuova riunione alla ricerca di un nuovo chitarrista che sostituisse Alex Nelson. Alcuni giorni dopo Ira Black, (Vicious Rumors, The Sidefex e Heathen), venne arruolato come chitarrista, e la band annunci\u00f2 un tour statunitense per il maggio dello stesso anno da spalla ai W.A.S.P.\nIl nuovo album ha visto la partecipazione del frontman dei Y&amp;T Dave Meniketti ed il chitarrista dei Trivium Corey Beaulieu. Venne in seguito aggiunto il secondo chitarrista Jack Frost, gi\u00e0 membro di numerose band come The Seven WIitches, Metalium, Marshall Law, Frstbite, Frost, The Bronx Casket Co., Bird of Prey e Savatage. Il 2 ottobre 2007 viene pubblicato il sesto album in studio dal titolo di \"Appointment with Death\", che vedr\u00e0 tra i vari ospiti, anche la partecipazione di George Lynch, ex chitarrista dei Dokken e Dave Meniketti, leader dei Y&amp;T."}
{"id": "791444", "revid": "2184720", "url": "https://it.wikipedia.org/wiki?curid=791444", "title": "Gli ostacoli del cuore (singolo)", "text": "Gli ostacoli del cuore \u00e8 una canzone scritta da Luciano Ligabue ed interpretata da Elisa con la partecipazione dello stesso Ligabue. \u00c8 il primo singolo estratto da \"Soundtrack '96-'06\", il primo greatest hits della cantautrice friulana.\nIl brano.\n\"Gli ostacoli del cuore\" \u00e8 la prima canzone inedita presente in un album di Elisa di cui l'artista sia solo interprete. Oltre ad essere l'autore del brano, Ligabue canta nella parte finale della canzone. Dopo \"Teach Me Again\", questo \u00e8 il secondo singolo consecutivo di Elisa che si presenta sotto forma di duetto.\nIl brano \u00e8 stato inserito nella raccolta \"Caterpillar\" in una versione cantata unicamente da Elisa, nell'album \"Ivy\" in versione acustica riarrangiata e nella raccolta americana \"Steppin' on Water\" in una inedita versione col testo in inglese intitolata \"So Much of Me\". \u00c8 inoltre contenuto nella colonna sonora del film \"Mi fido di te\" diretto da Massimo Venier. \u00c8 stato frequentemente trasmesso in radio, raggiungendo la posizione numero 1 dell'airplay.\nNel 2009 la cantante spagnola Mar\u00eda Villal\u00f3n ha pubblicato una reinterpretazione del brano nel suo secondo album \"Los Tejados Donde Fuimos M\u00e1s Que Amigos\". L'anno successivo la stessa cantante ha pubblicato come singolo una reinterpretazione in spagnolo intitolata \"Cosas Que no S\u00e9 de Ti\".\nIl singolo.\nIl singolo della canzone \u00e8 entrato in radio il 19 ottobre 2006 ed \u00e8 stato messo in vendita solo in digitale (\u00e8 il primo nella carriera di Elisa ad essere pubblicato solo in questa modalit\u00e0). \"Gli ostacoli del cuore\" \u00e8 rimasta nella top 10 dei download per circa quattro mesi e ha portato l'album ai primi posti della classifica.\nIl video.\nIl videoclip della canzone, diretto da Ligabue e prodotto dalla \"Angelfilm\" di Marco Salom, vede Elisa in un camerino intenta a prepararsi per uno spettacolo e Ligabue che la viene a chiamare.\nNe esiste uno alternativo (mai pubblicato) diretto da Luca Guadagnino."}
{"id": "791445", "revid": "729019", "url": "https://it.wikipedia.org/wiki?curid=791445", "title": "Vivi crematio", "text": "La vivi crematio era una delle pene previste, nel sistema di diritto romano, nella fase della repressione \"extra ordinem\", per i delitti pi\u00f9 gravi (ad es. \"crimen maiestatis\").&lt;br&gt;\nConsisteva nell'inflizione della pena di morte con modalit\u00e0 particolarmente cruente: nel caso in specie, il condannato veniva bruciato vivo su una pira."}
{"id": "791448", "revid": "184574", "url": "https://it.wikipedia.org/wiki?curid=791448", "title": "Mauretania Cesariense", "text": ""}
{"id": "791449", "revid": "28922167", "url": "https://it.wikipedia.org/wiki?curid=791449", "title": "Mauretania Caesariensis", "text": ""}
{"id": "791451", "revid": "287204", "url": "https://it.wikipedia.org/wiki?curid=791451", "title": "Mauretania Tingitana", "text": ""}
{"id": "791452", "revid": "106908", "url": "https://it.wikipedia.org/wiki?curid=791452", "title": "News of the World Tour (America)", "text": ""}
{"id": "791454", "revid": "3082", "url": "https://it.wikipedia.org/wiki?curid=791454", "title": "Mauretania Sitifensis", "text": ""}
{"id": "791455", "revid": "1347902", "url": "https://it.wikipedia.org/wiki?curid=791455", "title": "Kolomna", "text": "Kolomna () \u00e8 una citt\u00e0 della Russia nell'Oblast' di Mosca, 113\u00a0km a sudest dalla capitale; \u00e8 capoluogo del distretto omonimo.\nFondata nel 1177, ottenne lo \"status\" di citt\u00e0 nel 1781, dall'allora zarina Caterina II; venne rasa al suolo dai Mongoli nel 1525.\nLa citt\u00e0 \u00e8 servita da una stazione sulla linea ferroviaria Mosca-Rjazan'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "791463", "revid": "110157", "url": "https://it.wikipedia.org/wiki?curid=791463", "title": "A Night at the Opera Tour", "text": "A Night at the Opera Tour fu la quarta tourn\u00e9e del gruppo rock britannico Queen, svoltasi tra il 1975 e il 1976 e legata alla promozione del loro quarto album, \"A Night at the Opera\". Successivo al \"Sheer Heart Attack Tour\", questo tour precedette il \"Summer Gigs\", che si tenne nel 1976.\nLo show del 24 dicembre 1975 all'Hammersmith Odeon di Londra venne filmato dalle telecamere della BBC ed \u00e8 considerato uno dei pi\u00f9 bei concerti dei Queen. Nel 2009, Brian May ha annunciato dal suo sito ufficiale che prossimamente ne verr\u00e0 tratto un DVD."}
{"id": "791464", "revid": "2122884", "url": "https://it.wikipedia.org/wiki?curid=791464", "title": "Andrea De Nisco", "text": "Biografia.\nDoppiatore di programmi TV, film, cartoni animati e videogiochi, autore e regista teatrale, ha iniziato la propria attivit\u00e0 nel 1983; vive e lavora a Milano. \u00c8 la voce di molti programmi Mediaset, Rai e Sky.\n\u00c8 una delle voci delle principali reti televisive nazionali in programmi quali TERRA!, Domenica Live, Confessione Reporter, Il Presidente, La strada dei miracoli, e nel passato di \"Target\", \"Verissimo\", \"Alle falde del Kilimangiaro\", \"Overland\", \"La macchina del tempo\", \"L'infedele\", \"Ciak Speciale Cinema\" e per i servizi dei telegiornali delle emittenti Mediaset.\n\u00c8 la voce di alcuni spot televisivi, radiofonici e la voce di molti siti web e video corporate."}
{"id": "791469", "revid": "28406", "url": "https://it.wikipedia.org/wiki?curid=791469", "title": "Mur\u0101d II", "text": ""}
{"id": "791470", "revid": "474175", "url": "https://it.wikipedia.org/wiki?curid=791470", "title": "Sacro Monte del Santuario di Sant'Anna di Montrigone", "text": "Il Sacro Monte del Santuario di Sant'Anna di Montrigone \u00e8 un complesso architettonico religioso sito a Borgosesia, in provincia di Vercelli.\nDeve considerarsi parte di quel sistema di Sacri Monti prealpini che caratterizz\u00f2, particolarmente nel XVI e XVII secolo, il grande afflato di religiosit\u00e0 popolare che si espresse tra Piemonte e Lombardia.\nStoria e profilo artistico.\nL'altura di Montrigone - l'antico Monte Rigone sul quale ancora nel XIV secolo si ergeva un castello dei conti di Biandrate, poi distrutto da una rivolta di popolo contro i gravami imposti dai feudatari - \u00e8 oggi inglobata nel territorio urbano di Borgosesia \nPercorrendo la salita che, in mezzo ai pini, porta al Santuario di Sant'Anna si incontrano le 14 edicole, stazioni della \"Salita al Calvario\" (erette nel 1753 e affrescate dal pittore valsesiano Lorenzo Peracino), cos\u00ec che il sito potrebbe essere incluso tra i complessi devozionali dedicate alla \"Via Crucis\". Entrando nel santuario si incontrano sei cappelle dedicate, ognuna, ad un episodio della \"Vita della Vergine\", e popolate da un complessivo di circa 150 statue in terracotta policroma; alle cappelle si aggiunge, come in una sorta di cappella del Paradiso (evocante quella del Sacro Monte di Crea), la decorazione fittile della cupola con la \"Assunzione di Maria\" \nLa decisione di costruire un santuario in cima all'altura di Montrigone (inizialmente dedicato alla Madonna delle Grazie, San Rocco e San Marco) fu assunta dai fedeli di Borgosesia trascinati dall'impegno organizzativo e finanziario che un mugnaio del borgo, Gian Battista Daij detto \"Paniga\", si assunse in prima persona. Si onorava in tal modo un voto fatto dalla comunit\u00e0 locale durante la terribile peste del 1629-31.\nLa realizzazione dei gruppi statuari all'interno del santuario, e di quelli poi aggiunti sotto gli archi esterni, nelle nicchie scavate nella roccia (con le scene di \"Cristo Morto\", \"Maddalena Penitente\" e \"San Giovanni Battista\"), mostra quale rilevanza, come modello di arte sacra capace di coinvolgere emotivamente i fedeli, dovessero avere a quel tempo, in tutta la diocesi di Novara, le cappelle costruite sopra la parete di Varallo. Non a caso il complesso di Montrigone venne definito anche \"porta del Sacro Monte di Varallo\".\n\u00c8 assai probabile che il progetto della chiesa - avente per altro una struttura assai semplice (vedi foto)- sia opera di Giovanni d'Enrico, architetto e grande plasticatore, artefice dei lavori che in quegli anni si erano realizzati a Varallo. Si sa con certezza che a lui, ormai ottantenne, fu anche affidata la realizzazione dei gruppi statuari delle cappelle. \nPer eseguire tale commessa, Giovanni si trasfer\u00ec a Borgosesia (1640) assieme alla sua bottega, diretta ormai dal suo allievo Giacomo Ferro, a quel tempo suo socio; vi lavoravano anche i fratelli di questi Giovanni ed Antonio. \n\u00c8 verosimile che Giovanni d'Enrico si limitasse a quel tempo ai compiti di ideazione e disegno delle scene. Le statue mostrano alcune essenzialit\u00e0 e ruvidit\u00e0 stilistiche che ne dichiarano forse una qualche fretta esecutiva. Tuttavia, in alcuni volti ed in alcuni gesti di forte intensit\u00e0 espressiva - particolarmente nelle cappelle dell\"'Annunciazione\" e della \"Visitazione\" - \u00e8 possibile cogliere la mano del maestro, e finanche l'impronta artistica lasciata in Valsesia da Gaudenzio Ferrari."}
{"id": "791471", "revid": "287204", "url": "https://it.wikipedia.org/wiki?curid=791471", "title": "Copa Am\u00e9rica 1975", "text": "La Copa Am\u00e9rica 1975 fu la trentesima edizione del massimo torneo sudamericano per nazionali.\nL'avvento della \"Copa Am\u00e9rica\": le novit\u00e0.\nDopo ben 8 anni dall'ultima edizione tornava dunque la manifestazione sudamericana, in una forma del tutto rinnovata. Nella conferenza CONMEBOL di Bogot\u00e0 del 17 marzo 1972 venne infatti disposta la nuova formula comprendente gironi eliminatori, semifinali e finale. Nessun Paese avrebbe organizzato il torneo, ma le partite si sarebbero tutte disputate in match di andata e ritorno (compresa la finale).\nPer la prima volta tutte le 10 nazionali presero parte alla Copa Am\u00e9rica. Ad eccezione dell'Uruguay, le altre 9 contendenti furono divise in 3 gironi all'italiana con gare di andata e ritorno da 3 squadre ciascuno. Le squadre vincitrici si sarebbero qualificate alle semifinali, dove fu automaticamente promosso l'Uruguay, in quanto squadra campione in carica. Anche in tal caso le 4 squadre si sarebbero affrontate in gare di andata e ritorno: le vincenti avrebbero dato luogo alla finale, anch'essa doppia sfida di andata e ritorno.\nLa composizione dei gruppi iniziali fu la seguente:\nGruppo A\nGruppo B\nGruppo C\nFase a eliminazione diretta.\nSemifinali.\nRitorno.\nPer\u00f9 qualificato in semifinale in seguito a sorteggio.\nClassifica marcatori.\n4 gol\n3 gol\n2 gol\n1 gol\nAutoreti"}
{"id": "791472", "revid": "110157", "url": "https://it.wikipedia.org/wiki?curid=791472", "title": "Sheer Heart Attack Tour", "text": "Sheer Heart Attack Tour fu la tourn\u00e9e del gruppo rock britannico Queen, svoltasi tra il 1974 e il 1975 e legata alla promozione del loro album \"Sheer Heart Attack\". Successivo al \"Queen II Tour\", questo tour precedette l\"'A Night at the Opera Tour\", che si tenne tra il 1975 e il 1976."}
{"id": "791473", "revid": "71155", "url": "https://it.wikipedia.org/wiki?curid=791473", "title": "Calderoli", "text": ""}
{"id": "791474", "revid": "1718925", "url": "https://it.wikipedia.org/wiki?curid=791474", "title": "Guilty Conscience", "text": "Guilty Conscience \u00e8 un singolo del rapper statunitense Eminem, il terzo estratto dal suo secondo album in studio, \"The Slim Shady LP\" il 18 maggio del 1999.\nIl 28 febbraio 2018, la RIAA lo certifica singolo d'oro per il mezzo milione di unit\u00e0 distribuite nel mercato statunitense.\nLa canzone.\nLa canzone, eseguita insieme a Dr. Dre, mentore di Eminem, ebbe successo notevole e si basava su una sfida all'ultima rima tra i due rapper, che recitavano le parti del buono e del cattivo nel cervello di una persona (un po' come l'\"angioletto\" e il \"diavoletto\" in alcuni cartoni animati). Dr. Dre \u00e8 nel ruolo dell'angelo, Eminem in quello del diavolo. Vi sono anche parentesi non rappate ed effetti sonori che descrivono parecchi scenari di vita quotidiana, e che rendono il contrasto pi\u00f9 realistico creando tensione e curiosit\u00e0. Eminem ha scritto sia i suoi versi che quelli del suo collega.\nIl testo.\nIl primo verso della canzone parla di Eddie, un ventitreenne in fin di vita che sta per rapinare un negozio di liquori. Dre riesce a convincere il ragazzo a non compiere la rapina, mentre Eminem cerca invano di indurlo a commettere il misfatto e di andare anche da una sua zia, sotto falsa identit\u00e0 perch\u00e9 nessun testimone lo riconosca. Inoltre cerca di giustificare il reato con la povert\u00e0 della famiglia di Eddie. Dre avverte il giovane che i testimoni lo segnaleranno alla polizia, e che ai giornali lo bolleranno come \"ricercato di prim'ordine\". Cos\u00ec dice in un verso: \"\"Se le cose andranno come si pensa, l'intero vicinato ti riconoscer\u00e0 e ti denuncer\u00e0\".\" Nella versione non editata, Eminem cerca andare di indurre Eddie ad assassinare il negoziante (che Dre reputa \"pi\u00f9 vecchio di George Burns\").\nNel secondo verso si parla di Stan, ventunenne che trattiene sulle scale una ragazza di 15 anni durante un festino. Eminem lo convince a violentarla, malgrado le proteste di Dre. Quest'ultimo avverte Stan che finir\u00e0 in galera per stupro, e cita anche il film \"Kids\" (1995). Nella versione editata di \"Guilty Conscience\" l'episodio viene reso meno crudo, e il rapper di Detroit suggerisce al ragazzo di lasciare la quindicenne sulla porta di casa (riferimento ad \"Animal House\").\nIl terzo verso cita il ventinovenne Grady, un muratore che torna a casa e scopre che sua moglie sta a letto con un altro uomo. Nella versione non editata, Eminem consiglia a Grady di uccidere brutalmente la donna. Quando si mette in mezzo Dre, il suo collega dice all'uomo di lasciare la moglie e di portarsi via i figli. Inoltre parla del passato di Dr. Dre nel gruppo gangsta rap NWA, e lo accusa di ipocrisia dicendo: \"\"Mr. Dre, Mr. NWA, Mr. A.K. direttamente da Compton, voi tutti agite in meglio. Come diavolo fai a consigliare a quest'uomo di non essere violento\"?\" . Alla fine Dre condivide l'idea di Grady, di uccidere la moglie e il suo amante. Questo finale fu lasciato anche nella versione tagliata della canzone, provocando alcune controversie.\nIl brano contiene un campionamento da \"Go Home Pigs\" di Ronald Stein, dalla colonna sonora di \"Getting Straight\". Questo campionamento non fu tagliato, e perci\u00f2 Eminem fu citato in tribunale.\n\"Guilty Conscience\" fa anche parte della raccolta \"\" (2005). Sottofondo e ritornello del video stanno solo nella versione censurata, ma il narratore rimane lo stesso.\nIl video.\nIl video per \"Guilty Conscience\" ha un sottofondo non stop con un ritornello registrato, oltre che un narratore diverso. La versione su MTV elimin\u00f2 la scena finale dell'assassinio e la convert\u00ec in un litigio feroce senza soluzione tra i due rapper."}
{"id": "791477", "revid": "1793900", "url": "https://it.wikipedia.org/wiki?curid=791477", "title": "Mauretania Sitifense", "text": ""}
{"id": "791478", "revid": "129534", "url": "https://it.wikipedia.org/wiki?curid=791478", "title": "Professor Krantz", "text": ""}
{"id": "791480", "revid": "56818", "url": "https://it.wikipedia.org/wiki?curid=791480", "title": "Amerindia", "text": ""}
{"id": "791496", "revid": "287204", "url": "https://it.wikipedia.org/wiki?curid=791496", "title": "Queen + Paul Rodgers Tour 2005", "text": ""}
{"id": "791501", "revid": "287204", "url": "https://it.wikipedia.org/wiki?curid=791501", "title": "Queen + Paul Rodgers Tour 2006", "text": ""}
{"id": "791516", "revid": "324090", "url": "https://it.wikipedia.org/wiki?curid=791516", "title": "Tate Modern", "text": "La Tate Modern \u00e8 un museo che fa parte del complesso Tate del Regno Unito gli altri musei del sistema sono la Tate Britain, Tate Liverpool e Tate St Ives. Si trova a Londra, nella zona di Bankside; \u00e8 ospitato in una ex centrale elettrica. \u00c8 dedicato all'arte moderna internazionale.\nLa Tate Modern \u00e8 il museo d'arte moderna pi\u00f9 visitato al mondo e si stima che ogni anno attiri oltre 5 milioni e mezzo di visitatori.\nQuasi tutte le esposizioni sono gratuite.\nEdificio.\nIl museo si trova in quella che un tempo era la centrale termoelettrica di Bankside. L'edificio, con una ciminiera alta 99,06\u00a0m e una larghezza di 200\u00a0m fu costruito in pi\u00f9 fasi tra il 1947 e il 1963. La centrale fu chiusa nel 1981 quando il crescente prezzo del petrolio la rese antieconomica. Dopo un lungo periodo di abbandono, nel 1995 la direzione della Tate Gallery affid\u00f2 allo studio di architetti svizzero Herzog &amp; de Meuron la riconversione dell'edificio a spazio museale. La Tate Modern venne inaugurata il 12 maggio 2000. Esiste un collegamento fluviale, effettuato con un'apposita imbarcazione tra la Tate Modern e la Tate Britain per i visitatori dei due musei. A causa del sovraffollamento del museo, ne \u00e8 stata prevista un'espansione. Sul lato meridionale dell'edificio \u00e8 stato realizzato un volume piramidale di vetro e mattoni progettato sempre dallo studio Herzog &amp; de Meuron, che ha incrementato la superficie espositiva del 60%. L'opera ha avuto un costo di circa 260 milioni di sterline ed \u00e8 stata terminata nel 2016.\nEsposizione.\nLa collezione permanente della Tate Modern \u00e8 esposta al terzo e al quinto piano dell'edificio, al secondo e al quarto vi sono mostre temporanee. La Sala delle Turbine, un tempo ospitava i generatori elettrici della centrale, ha un'altezza pari a un edificio di sette piani e una superficie di 3.400\u00a0m\u00b2; viene utilizzata tra ottobre e marzo per esporre opere appositamente commissionate ad artisti contemporanei. Questa iniziativa, sponsorizzata dalla Unilever inizialmente doveva durare per i primi cinque anni dall'apertura del museo ma la popolarit\u00e0 riscossa dall'iniziativa ha provocato una sua estensione sino al 2008.\nAll'apertura del museo nel 2000, le collezioni non erano esposte in ordine cronologico ma in quattro gruppi tematici: \"Storia/Memoria/Societ\u00e0\", \"Nudo/Azione/Corpo\", \"Paesaggio/Materia/Ambiente\" e \"Natura Morta/Oggetti/Vita Reale\". Le ragioni dietro questa scelta vanno ricercate nella mancanza di opere di alcuni periodi storici. Nel maggio 2006 \u00e8 stata variata la disposizione, favorendo approfondimenti su particolari correnti artistiche dell'arte del XX secolo.\nEsposizioni temporanee.\nTurbine Hall.\nLa Turbine Hall \u00e8 alta cinque piani ed ha una superficie di 3.400 metri quadrati. Quest'ampio spazio viene utilizzato per esporre temporaneamente i lavori di alcuni artisti, solitamente attivi alla Tate Modern durante il periodo tra marzo e ottobre. La lista degli artisti con relative esposizioni dal 2000 ad oggi \u00e8 la seguente:\nNel 2013 la Hyundai ha firmato un contratto decennale del valore di 5 milioni di Pound per sponsorizzare le mostre nella Turbine Hall per un periodo di dieci anni. Le opere esposte sono le seguenti:\nThe Tanks.\n\"The Tanks\", che si trovano al livello 0 dell'edificio, sono tre grandi serbatoi di petrolio sotterranei, spazi comunicanti e camere laterali che un tempo venivano impiegate dagli addetti della centrale e che sono state in seguito ristrutturate per l'uso della galleria.\nProject Space.\nIl \"Progetto Spazio\" \u00e8 una galleria non molto grande che si trova sul lato nord dell'edificio di livello 1 ed ospita mostre di arte contemporanea, in collaborazione con altre organizzazioni internazionali.\nAccesso e dintorni.\nLa stazione pi\u00f9 vicina alla Tate Modern \u00e8 quella di Blackfriars mediante la sua entrata al lato sud. Altre stazioni nelle vicinanze sono quelle di Southwark, di St. Paul's e di Mansion House. I lampioni che vanno dalla stazione di Southwark alla Tate Modern sono tutti colorati di arancione per indicare ai passanti la strada per raggiungere il museo.\nLa zona del museo \u00e8 collegata con la sponda opposta del Tamigi dal ponte pedonale Millennium Bridge."}
{"id": "791521", "revid": "399", "url": "https://it.wikipedia.org/wiki?curid=791521", "title": "Interscope Records", "text": "La Interscope Records \u00e8 un'etichetta discografica statunitense, appartenente al gruppo Interscope-Geffen-A&amp;M che a sua volta \u00e8 di propriet\u00e0 della Universal Music Group.\nStoria dell'azienda.\nGli inizi.\nFu fondata nel 1989 da Jimmy Iovine e Ted Field, con supporto finanziario della Atlantic Records (che allora la controllava al 50%). Prima della sua creazione faceva parte della sussidiaria East West Records.\nIl primo artista in etichetta fu il rapper ispanico Gerardo, che nella primavera nel 1991 distribu\u00ec il fortunato singolo \"Rico Suave\". In quell'anno cominciarono i primi successi dell'etichetta: uno degli album di sua provenienza, l'esordio del gruppo Marky Mark and the Funky Bunch, che all'inizio del 1992 fu premiato con un disco di platino. La Interscope scrittur\u00f2 anche 2Pac, i Primus, i No Doubt e i Nine Inch Nails. Inoltre edit\u00f2 nel 1992 un disco di Bad4Good, \"Refugee\", che per\u00f2 non vendette molte copie.\nDeath Row Records.\nAnche se la Interscope sembrava essere inizialmente di basso profilo per le poche pubblicazioni, and\u00f2 gi\u00e0 incontro a critiche per le sue produzioni hip hop non prese molto sul serio. Ci\u00f2 cambi\u00f2 nel 1992, quando Iovine forn\u00ec aiuti finanziari a Suge Knight e Dr. Dre per creare la Death Row Records, che distribu\u00ec i propri album insieme alla Interscope. Le due etichette pubblicarono insieme \"The Chronic\", primo album solista di Dr. Dre, distribuito dalla Priority Records a dicembre. Nel 1993 fu premiato con 3 dischi di platino; alla fine dello stesso anno la Interscope pubblic\u00f2 anche \"Doggystyle\", primo album di Snoop Dogg.\nLe due aziende divennero tra le pi\u00f9 importanti nel settore discografico, sia insieme che da sole. Tuttavia cominci\u00f2 anche ad essere ampiamente criticata, per il crescente interesse per il gangsta rap. Incitata da alcuni gruppi di attivisti, la Time Warner (gemella della Interscope) si rifiut\u00f2 di distribuire \"Dogg Food\", di Tha Dogg Pound e registrato per la Death Row originariamente per il 1995. La pubblicazione fu cos\u00ec sospesa, mentre la Death Row e la Interscope firmarono con la Priority Records per distribuire quell'album.\nLa controversia tra Death Row e Interscope rese gli azionisti di Time Warner nervosi al punto che nel tardo 1995 la compagnia vendette tutta la sua parte della Interscope Records alla MCA Music Entertainment (dopo rinominata Universal Music Group). Non volendo scontrarsi con i fatti che tormentavano Time Warner, la MCA inizialmente rifiut\u00f2 di distribuire molte delle pubblicazioni della Death Row, tra le quali \"All Eyez on Me\", l'atteso album di debutto per la Death Row di Tupac Shakur. Ci\u00f2 fece s\u00ec che la Death Row e la Interscope dovessero trovare un accordo con la Island Records per pubblicare questo particolare album al di fuori della loro casa.\nLa Death Row inizi\u00f2 a collassare nel 1996 dopo la morte di Tupac Shakur, l'incarcerazione di Knight e la sua separazione da Dr. Dre. Nell'agosto del 1997 la Interscope (sotto pressione della Universal Music Group) decise di svendere tutta la sua partecipazione nell'etichetta. Tuttavia continuano ad unire le forze per gli album postumi di Tupac Shakur."}
{"id": "791524", "revid": "73447", "url": "https://it.wikipedia.org/wiki?curid=791524", "title": "Interscope", "text": ""}
{"id": "791525", "revid": "154639", "url": "https://it.wikipedia.org/wiki?curid=791525", "title": "Atteggiamenti proposizionali", "text": "In filosofia gli atteggiamenti proposizionali sono espressi da quegli enunciati contenenti verbi epistemici come \u201ccredere\u201d, \u201csapere\u201d ecc. Questi enunciati, che sono del tipo \u201cR crede che p\u201d, vengono generalmente analizzati come un rapporto tra il soggetto di credenza R e la proposizione espressa da p.\nGli atteggiamenti proposizionali in Frege.\nPer Frege le proposizioni incassate in enunciati del genere hanno come significato non un valore di verit\u00e0 (come ci si aspetterebbe, dato che gli enunciati per Frege denotano valori di verit\u00e0) bens\u00ec un pensiero o concetto. In un contesto del tipo:\nCorisco = uomo mascherato\nSi tratta quindi di una contraddizione di R? Frege ritiene che R possa pensare ci\u00f2 perch\u00e9 gli enunciati sorretti da \u201ccrede che\u201d denotano differenti pensieri. Quindi termini che hanno lo stesso riferimento, posso cessare di essere coreferenziali in contesti non abituali. Per Frege l'equivalenza di enunciati del tipo \u201cR crede che p\u201d e \u201cR crede che q\u201d dipende dall'identit\u00e0 tra i pensieri espressi da p e q. Tuttavia Frege non d\u00e0 un criterio preciso per l'identit\u00e0 dei pensieri.\nGli atteggiamenti proposizionali in Carnap.\nCarnap, dal canto suo, introduce i concetti di Intensione ed Estensione, ispirato dalla dicotomia senso/significato usata da Frege (anche se c'\u00e8 da dire che l'equiparazione non \u00e8 esatta). Con l'introduzione del concetto di Mondi Possibili, Carnap riesce a fornire una spiegazione pi\u00f9 esauriente di quella di Frege per gli atteggiamenti proposizionali. L'intensione di un'espressione \u00e8 una funzione che associa valori di verit\u00e0 a mondi possibili, mentre l'Estensione \u00e8 l'insieme delle cose denotate dall'espressione (quindi o oggetti e persone concrete o classi o valori di verit\u00e0): il criterio di identit\u00e0 per p e q che ne desumiamo, quindi, consiste, per le proposizioni, nell'avere la stessa intensione ovvero la stessa funzione che denota gli stessi valori di verit\u00e0 negli stessi mondi possibili. Tuttavia questa impostazione non prevede il problema della cosiddetta \u201conniscienza logica\u201d. Se ci pensiamo infatti tutte le tautologie hanno la stessa intensione (sono valide in tutti i mondi possibili) e quindi ne deriverebbe che se R. crede a una tautologia crede allo stesso tempo a tutte le tautologie, cio\u00e8 conoscerebbe tutta le leggi della matematica: questa cosa stride apertamente con l'esperienza, dato che gli studiosi scoprono continuamente nuove formule matematiche. Per ovviare a questo problema Carnap decide di introdurre la nozione di \u201cisomorfismo intensionale\u201d: due enunciati sono equivalenti tra loro se sono costruiti nella stessa maniera a partire da componenti primitivi L-equivalenti (logicamente equivalenti) tra loro. Per fare un esempio \u201c5+2=7\u201d \u00e8 intensionalmente isomorfo a \u201cV+II=VII\u201d. In questo modo il problema dell'onniscienza logica \u00e8 risolto, tuttavia si lascia spazio al cosiddetto Puzzle di Mates: si pu\u00f2 dare una situazione in cui \u201cR crede che Pericle sia greco\u201d e \u201cR non crede che Pericle sia elleno\u201d. Nonostante che greco ed elleno siano intensionalmente isomorfi, il parlante pu\u00f2 affermare la seconda frase. Carnap dice che in questo modo R dimostra solo la sua parziale incompetenza linguistica, ed ecco che entra in scena il Puzzle: siano p e q intensionalmente isomorfe, \u201cChiunque crede che p crede che p\u201d e \u201cChiunque crede che p crede che q\u201d sono enunciati la cui verit\u00e0 \u00e8 diversa e, mentre nel primo caso non si discute del fatto che sia vera, nel secondo si pu\u00f2 muovere le proprie perplessit\u00e0 filosofiche senza che la nostra sia ignoranza linguistica.\nQuine e gli atteggiamenti proposizionali.\nGli enunciati di credenza rappresentano un grosso scoglio per la semantica formale anche per un altro motivo. Negli anni 50 Quine applica agli atteggiamenti proposizionali le recenti scoperte in ambito di logica modale quantificata. Equiparando i verbi epistemici agli operatori modali (necessit\u00e0 e possibilit\u00e0), Quine rileva un nuovo tipo di interpretazione possibile per gli enunciati di credenza con quantificatore interno. Se fino ad ora i verbi epistemici sono stati visti come una relazione a due posti che aveva come argomenti il soggetto di credenza e la proposizione creduta, adesso Quine evidenzia la possibilit\u00e0 di leggere questi enunciati anche come una relazione a 3: il soggetto di credenza, il termine individuale e l'intensione della predicazione attribuita al termine. Le due interpretazioni avranno 2 forme logiche (trascrizioni in linguaggio logico) differenti:\n($x) | (R crede che x sia una spia) RELAZIONE A 3\nR crede che ($x) | (x \u00e8 una spia) RELAZIONE A 2\nLa prima delle due forme logiche si chiama \u201cde re\u201d, la seconda \u201cde dicto\u201d. La lettura \u201cde re\u201d si chiama trasparente, quella \u201cde dicto\u201d si chiama opaca. Nel primo caso c'\u00e8 intimit\u00e0 epistemica tra il soggetto di credenza ed x. A questo punto Quine solleva grossi dubbi sulla possibilit\u00e0 di quantificare all'interno dei contesti di atteggiamento. Supponiamo di analizzare questa frase in termini carnapiani: se R crede qualcosa di un x sotto un modo di presentazione, allora lo dovr\u00e0 credere in tutti i modi di presentazione. Diamo il seguente contesto:\nR crede dell'uomo dal cappello marrone che \u00e8 una spia\nR non crede dell'uomo dai capelli grigi che \u00e8 una spia\nuomo dal cappello marrone = uomo dai capelli grigi\nProprio per la trasparenza per\u00f2 ne deriva che:\nR crede dell'uomo dai capelli grigi che \u00e8 una spia\nTuttavia R non accetter\u00e0 mai di dare il proprio assenso ad una frase del genere. Quine, per risolvere questo problema, propone prima di sbarazzarsi delle intensioni, poi addirittura di non applicare la logica agli atteggiamenti proposizionali.\nLa logica epistemica di Hintikka.\nQuesta impossibilit\u00e0 di quantificare all'interno degli enunciati di credenza dipende dal fatto che in essi i termini individuali non si riferiscono direttamente agli oggetti, ma piuttosto ad un modo di denotarli. A questo proposito Hintikka propone di distinguere due tipi di termini individuali: i designatori rigidi (che denotano sempre l'oggetto) e quelli che in mondi diversi denotano oggetti diversi (come la maggior parte delle descrizioni definite come \u201cl'uomo dai capelli grigi\u201d). Anche Hintikka considera i verbi epistemici, come Quine, alla stregua di operatori modali. Il \"credere\" (ma anche il \"sapere\") descrive classi di mondi, quelli in cui le credenze sono vere: dato un mondo m ogni classe di mondi descritti dalle credenze verr\u00e0 definito come insiemi di mondi \u201cepistemicamente accessibili\u201d da parte del soggetto di credenza. Bench\u00e9 a questo approccio si ripresenti il problema dell'onniscienza logica, possiamo affermare che i termini individuali usati nella situazione precedente sono designatori rigidi nello spazio epistemico di R. Cio\u00e8, \u201cl'uomo dai capelli grigi\u201d e \u201cl'uomo dal cappello marrone\u201d nei mondi epistemicamente accessibili a R sono effettivamente due entit\u00e0 differenti. \u00c8 difficile che il mondo reale entri a far parte dei mondi espistemicamente accessibili dal momento che spesso si credono molte cose false: potremmo immaginare altre circostanze in cui due abitanti del mondo reale vengono fusi assieme nello spazio epistemico del soggetto. Le intensioni dunque possono essere salvate solo al prezzo di introdurre una logica non standard degli atteggiamenti proposizionali (una logica epistemica).\nGli atteggiamenti proposizionali in Kripke.\nNel 1970 un altro filosofo, Saul Kripke, propone la teoria del riferimento diretto. Questa teoria cestina le intensioni e si lancia contro le teorie cosiddette \u201cdescrittiviste\u201d (quelle cio\u00e8 che, muovendo da Frege, vedevano il significato di termini individuali \u201cmediato\u201d da una sorta di descrizione). Ecco quindi che, alla luce della teoria kripkiana, vengono ad assumere un ruolo problematico, per gli atteggiamenti proposizionali, anche i nomi propri. Prendiamo:\nR crede che Cicerone denunci\u00f2 Catilina\nR crede che Tullio denunci\u00f2 Catilina\nSe, come nella teoria di Kripke, i nomi propri sono designatori rigidi privi di contenuto descrittivo sembrerebbe impossibile attribuire loro significati (e quindi valori di verit\u00e0) distinti. Tuttavia, dice Kripke, si possono avere situazioni in cui il soggetto di credenza non d\u00e0 l'assenso ad uno dei due enunciati di credenza letti in maniera opaca. Una possibile soluzione consiste invece nel separare l'analisi semantica degli atteggiamenti proposizionali da altri aspetti come quelli relativi allo stato cognitivo del soggetto: alla semantica, in pratica, non deve interessare se R. d\u00e0 l'assenso o meno a determinati enunciati."}
{"id": "791527", "revid": "1543377", "url": "https://it.wikipedia.org/wiki?curid=791527", "title": "Lago Delio", "text": "Il lago Delio o lago d'Elio (\"lagh Dei\" in lombardo occidentale) \u00e8 uno specchio lacustre naturale in provincia di Varese nel comune di Maccagno con Pino e Veddasca al confine con il comune di Tronzano Lago Maggiore.\nGeografia.\nL'origine del lago \u00e8 di escavazione glaciale, tuttavia l'intervento umano con la successiva costruzione di due dighe di contenimento ha cambiato di molto l'aspetto originario del lago. \nIl lago si trova equidistante (10 km circa) tra Maccagno e il confine italo-svizzero. \u00c8 raggiungibile da Maccagno tramite la strada provinciale 5.\nStoria.\nUn primo sbarramento sul lago fu realizzato nel 1911. Sulla base di questi lavori furono poi realizzati negli anni sessanta due nuovi sbarramenti che innalzarono ulteriormente il livello del lago. L'invaso cos\u00ec creato \u00e8 utilizzato per la produzione di energia elettrica tramite la Centrale idroelettrica di Roncovalgrande."}
{"id": "791534", "revid": "122803859", "url": "https://it.wikipedia.org/wiki?curid=791534", "title": "Shady Records", "text": "Shady Records \u00e8 un'etichetta discografica statunitense specializzata in musica hip hop, fondata dal rapper Eminem e dal suo amico e manager Paul Rosenberg nel 1999.\nStoria.\n1999-2004: Fondazione e successo.\nNel 1999, dopo il successo dell'album \"The Slim Shady LP\", Eminem ha l'occasione di fondare la propria etichetta dal nome \"Shady Records\" insieme al suo amico e manager Paul Rosenberg: i due trovano un punto d'incontro tra la volont\u00e0 del primo di lanciare il proprio gruppo, i D12 a cui per\u00f2 l'etichetta di Dr. Dre (la Aftermath, con cui Eminem \u00e8 sotto contratto) non \u00e8 interessata, e da quella del secondo di lanciare un'etichetta tutta sua. \nIl primo lavoro che viene pubblicato (in collaborazione con Aftermath) \u00e8 \"The Marshall Mathers LP\", nel 2000, secondo disco solista di Eminem. Nel 2001 invece esce l'album di debutto dei D12, dal titolo \"Devil's Night\".\nNegli anni successivi Eminem si concentra sempre di pi\u00f9 sulla produzione dei beat, cosa che lo porta a mettere sotto contratto altri rapper quali 50 Cent e Obie Trice. L'attesissimo album di debutto di 50 Cent, \"Get Rich or Die Tryin\"' (uscito nel febbraio 2003, in collaborazione con Aftermath), \u00e8 un successo planetario che vende pi\u00f9 di tre milioni di copie nell'anno di uscita. Il disco d'esordio di Obie Trice, \"Cheers\", \u00e8 pubblicato nel settembre dello stesso anno e ottiene buoni riscontri.\nI rapper del roster Shady Records compaiono anche nella colonna sonora del film \"8 Mile\" e sui primi due capitoli della saga di mixtape \"Invasion\", pubblicati da DJ Green Lantern, anch'egli entrato a far parte dell'etichetta.\n2004-2010: declino.\nNegli anni successivi, la Shady Records inizia a perdere terreno per via di vari fattori.\nIl 2004 \u00e8 da molti considerato l'inizio del declino artistico di Eminem, che a causa dell'abuso di sostanze stupefacenti appare lontano dai fasti del passato sia sul secondo disco dei D-12, \"D-12 World\", che sul suo quarto lavoro solista, \"Encore\". Lo stesso rapper di Detroit \u00e8 molto critico con s\u00e9 stesso nel raccontare questa fase, dicendo che per colpa delle droghe ha perso circa 5 anni di carriera dal 2004 in poi. Inoltre l'omicidio del amico Proof, membro dei D-12, di fatto porta allo sfaldamento del gruppo.\n50 Cent riesce a bissare il successo dell'esordio con il disco \"The Massacre\" e fonda la propria etichetta, la G-Unit records, ma le faide con altri rapper gli creano qualche problema: il suo contenzioso con Jadakiss porta all'allontanamento di DJ Green Lantern dalla Shady Records, mentre i rapporti burrascosi con The Game portano quest'ultimo a troncare i rapporti con la G-Unit Records appena esce il suo disco d'esordio.\nAlcuni nuovi artisti vengono inseriti nella scuderia, come Stat Quo, Cashis e Bobby Creek, mentre The Alchemist diventa il dj ufficiale di Eminem. L'intero collettivo compare sulla compilation del 2006 \"Eminem Presentes: The Re-Up\", ma \u00e8 il canto del cigno di questa prima era della Shady Records: tutti gli artisti, negli anni successivi, abbandonano l'etichetta, alcuni dei quali a seguito di rapporti burrascosi con Eminem e senza produrre alcunch\u00e9 di rilevante.\n2010-2017: Shady 2.0.\nUna volta abbandonate le droghe, nel 2010 Eminem annuncia di voler rifondare la Shady Records in occasione del lancio del suo disco \"Recovery\". Inizia cos\u00ec a lavorare con il gruppo Slaughterhouse (formato da Joell Ortiz, Joe Budden, Crooked I), con Royce da 5'9\" e Yelawolf.\nIl nuovo corso dell'etichetta \u00e8 ufficialmente presentato ai BET Awards del 2011, con la posse track \"2.0 Boys\" a cui prendono parte tutti gli artisti del collettivo. Nello stesso anno vengono pubblicati \"Hell: The Sequel\" dei Bad Meets Evil, duo formato da Eminem e Royce da 5'9\", e \"Radioactive\" di Yelawolf. L'anno successivo gli Slaughterhouse pubblicano \"Welcome to Our House\".\nNel 2013 escono \"Trunk Muzik Returns\" di Yelawolf e \"The Marshall Mathers LP 2\" di Eminem, mentre l'anno successivo Eminem decide di lanciare la compilation Shady XV per celebrare i 15 anni dell'etichetta, composta da due dischi contenenti hit del passato e inediti. Nel 2015 Yelawolf ottiene un ottimo successo con il disco \"Love Story\".\nNegli anni successivi per\u00f2 sorgono nuovamente problemi interni all'etichetta: il rapporto difficile tra Eminem e Joe Budden porta a uno stallo nei lavori degli Slaughterhouse, che poco dopo si sciolgono, mentre Yelawolf annuncia che abbandoner\u00e0 la Shady Records dopo la pubblicazione di \"Trunk Muzik III\", decretando la fine della Shady Records 2.0.\n2017-presente.\nEminem riesce a tenere in piedi l'etichetta inaugurando una terza era, mettendo sotto contratto Boogie, rapper di Compton, e i rapper di Buffalo Westside Gunn e Conway, membri del collettivo Griselda Records. Nell'ottobre 2017 Eminem presenta i suoi nuovi artisti con un'esibizione ai BET Hip Hop Awards.\nIl 25 gennaio 2019 esce il primo album di Boogie sotto questa etichetta con partecipazioni da parte di J.i.d., 6lack, Eminem e altri.\nDiscografia.\nArtisti Vari:\nEminem:\nD-12\n50 Cent:\nObie Trice:\nDJ Green Lantern:\nCashis\nBad Meets Evil\nYelawolf:\nSlaughterhouse:\nBoogie:"}
{"id": "791538", "revid": "729019", "url": "https://it.wikipedia.org/wiki?curid=791538", "title": "Battaglia di Ravenna (432)", "text": "La battaglia di Ravenna, anche nota come battaglia di Rimini fu uno scontro tra forze dell'Impero romano avvenuto nel 432. A capo dei due eserciti erano i due pi\u00f9 forti ed influenti capi militari dell'epoca, Ezio e il \"comes\" Bonifacio. Bonifacio vinse la battaglia, ma fu ferito e mor\u00ec pochi giorni dopo, lasciando campo a Ezio."}
{"id": "791551", "revid": "339392", "url": "https://it.wikipedia.org/wiki?curid=791551", "title": "Riazor", "text": ""}
{"id": "791558", "revid": "1728", "url": "https://it.wikipedia.org/wiki?curid=791558", "title": "Argentoratum", "text": ""}
{"id": "791559", "revid": "1718925", "url": "https://it.wikipedia.org/wiki?curid=791559", "title": "Aftermath Entertainment", "text": "L'Aftermath Entertainment \u00e8 un'etichetta discografica statunitense, specializzata in musica hip hop e fondata da Dr. Dre nel 1996. Opera come una sussidiaria della Universal Music Group, attraverso la Interscope Records.\nStoria dell'azienda.\nSubito dopo aver lasciato la guida della Death Row Records, Dr. Dre fond\u00f2 la Aftermath Entertainment. La Interscope Records lo aiut\u00f2 a distribuire nel 1996 l'album \"Dr. Dre Presents the Aftermath\", sotto questa etichetta. In passato aveva scritturato anche Dawn Robinson, ex cantante degli En Vouge. Dopo lo scioglimento dei The Firm, Dr. Dre segnal\u00f2 Eminem a Jimmy Iovine, capo della Interscope. Cos\u00ec Eminem firm\u00f2 per entrambi e pubblic\u00f2 nel 1999 \"The Slim Shady LP\". Con la Aftermath, Dr. Dre ha prodotto anche i lavori di 50 Cent.\nAltri importanti artisti Aftermath sono stati il cantante R&amp;B Truth Hurts, l'MC underground The Last Emperor, i rapper West Coast Hittman e King Tee e il veterano Rakim. Per problemi legali Truth Hurts ha lasciato l'etichetta, mentre Rakim se n'\u00e8 andato dopo che il suo album di ritorno non \u00e8 stato pubblicato per problemi di produzione. Gli altri se sono andati per motivi simili. Pi\u00f9 di recente Scott Storch, Hi-Tek, Mike Elizondo, Denaun Porter, Mel-Man e Sha Money XL sono stati produttori affiliati con la Aftermath. Dr. Dre collabor\u00f2 nel 2004 con The Game, e poi lo scrittur\u00f2 sotto una joint-venture con la G-Unit Records di 50 Cent. Dopo che nel 2005 era uscito il primo album di The Game inizi\u00f2 uno screzio con 50 Cent, e il rapper fu costretto ad andarsene per evitare ulteriori tensioni con la Aftermath. Da allora The Game collabora con la Geffen Records.\nArtisti sotto contratto.\nLa Interscope Records conferma che Dr. Dre, Eminem, Busta Rhymes, Eve e Kendrick Lamar sono gli artisti ufficialmente sotto contratto con la Aftermath. Altri importanti musicisti in etichetta sono Raekwon, Bishop Lamont, G.A.G.E., Joell Ortiz e Marsha Ambrosius. 50 Cent \u00e8 uscito dall'etichetta nel 2014, cos\u00ec come Stat Quo."}
{"id": "791567", "revid": "110157", "url": "https://it.wikipedia.org/wiki?curid=791567", "title": "Ancogna", "text": "Il torrente Ancogna \u00e8 un corso d'acqua della provincia di Bergamo. \nNasce dalla Cima di Piazzo, nelle Alpi Orobie e confluisce dopo 5\u00a0km da destra nel torrente Stabina a Forno Nuovo, frazione di Valtorta, in Val Brembana. Percorre la Valle di Ancogno ed \u00e8 interamente compreso nel territorio comunale di Valtorta."}
{"id": "791579", "revid": "695564", "url": "https://it.wikipedia.org/wiki?curid=791579", "title": "NME (disambiguazione)", "text": ""}
{"id": "791583", "revid": "38671", "url": "https://it.wikipedia.org/wiki?curid=791583", "title": "Egee", "text": ""}
{"id": "791586", "revid": "124908459", "url": "https://it.wikipedia.org/wiki?curid=791586", "title": "Battaglia di Strasburgo", "text": "La battaglia di Strasburgo, nota anche come battaglia di Argentoratum dal nome latino di Strasburgo, fu combattuta nell'agosto 357 tra l'esercito dell'Impero romano guidato dal cesare Giuliano e la confederazione delle trib\u00f9 degli Alemanni guidate dal re supremo Cnodomario.\nLo scontro di Strasburgo costituisce il momento decisivo al culmine della campagna condotta da Giuliano tra il 355 e il 357 per debellare le incursioni dei barbari in Gallia e ripristinare la linea difensiva dei forti romani lungo il Reno, che era stata gravemente danneggiata durante la guerra civile del 350-353 tra l'usurpatore Magnenzio e l'imperatore Costanzo II. Pur affrontando un nemico tre volte pi\u00f9 numeroso, i soldati di Giuliano ottennero una vittoria completa soffrendo perdite trascurabili, e dopo un duro scontro giunsero a respingere gli Alemanni oltre il Reno, dopo aver inflitto loro gravi perdite. L'esercito di manovra di Giuliano, il suo \"comitatus\", era piccolo ma molto ben addestrato: la battaglia fu vinta grazie alla forza e alla resistenza della fanteria romana, la quale fu in grado di sopperire a una pessima prestazione della cavalleria. Negli anni successivi a questa vittoria, Giuliano pot\u00e9 riparare e rinforzare le guarnigioni dei forti sul Reno e imporre la condizione di tributari alle trib\u00f9 germaniche al di l\u00e0 del confine.\nFonti.\nLa fonte pi\u00f9 dettagliata e affidabile per la campagna gallica di Giuliano (355-360) e per la battaglia di Strasburgo sono le \"Res gestae\" (\"Storie\") di Ammiano Marcellino, uno storico vissuto nell'epoca in cui si svolsero i fatti. Ammiano era un soldato di carriera greco, che entr\u00f2 nell'esercito romano nel 350 e vi serv\u00ec almeno fino al 363. Inquadrato come \"protector domesticus\" (ufficiale superiore cadetto), serv\u00ec nello stato maggiore del \"magister equitum\" Ursicino e poi sotto Giuliano stesso nella sua campagna sasanide. Fece esperienza anche sul fronte gallico, in quanto fu coinvolto nella soppressione della ribellione di Claudio Silvano nel 355. La sua esperienza negli stati maggiori degli eserciti dell'epoca fanno di lui una fonte affidabile e preziosa dal punto di vista militare, ma occorre tener presente che egli fu un grande ammiratore di Giuliano, fatto che si riflette nella tendenza all'elogio riscontrabile nella sua narrazione, laddove egli eccede nelle lodi per le azioni di Giuliano o proclama aperta ostilit\u00e0 verso i nemici di quest'ultimo.\nIl retore Libanio, altro contemporaneo ai fatti di Strasburgo, pronunci\u00f2 un'orazione funebre per Giuliano nel 363: il suo discorso contiene alcuni particolari che mancano nella descrizione di Ammiano, informazioni che Libanio acquis\u00ec da collaboratori dell'imperatore. Ma l'opera di Libanio, proprio in quanto elogio delle azioni di Giuliano, non \u00e8 un racconto storico e la sua affidabilit\u00e0 per quanto riguarda gli eventi della campagna \u00e8 limitata: in caso di contrasto, gli storici ritengono pi\u00f9 affidabile la versione di Ammiano.\nNel tardo V secolo, lo storico Zosimo compose una cronaca, intitolata \"Storia nuova\", in cui descrive sia la campagna di Giuliano che la battaglia di Strasburgo: si tratta tuttavia di un resoconto sommario che aggiunge poco al racconto di Ammiano. La rilevanza dell'opera di Zosimo \u00e8 dovuta al fatto che essa contiene una descrizione della rivolta di Magnenzio (350-353), fatto narrato in una porzione perduta dell'opera di Ammiano, che rimarrebbe altrimenti priva di testimonianze documentarie.\nAntefatti.\nAlemanni.\nDurante il III secolo, le piccole trib\u00f9 della frammentata \"Germania libera\" (la Germania al di l\u00e0 delle frontiere imperiali) si coagularono in tre confederazioni vaste e blande: i Franchi nella Germania nord-occidentale, gli Alemanni nella Germania sud-occidentale e i Burgundi in quella centrale. Nonostante le frequenti lotte intestine che le caratterizzavano, queste nuove confederazioni avevano la capacit\u00e0 di mobilitare forze militari ben pi\u00f9 vaste che in precedenza, e potevano eventualmente costituire una seria minaccia per i territori l'Impero romano.\nLa confederazione delle trib\u00f9 alemanniche ebbe origine nella valle del Meno, nella Germania centrale, per poi spostarsi negli \"Agri decumates\" (pressappoco corrispondenti al moderno stato del Baden-W\u00fcrttemberg in Germania sud-occidentale), una regione che aveva fatto parte per 150 anni della provincia romana della Germania superiore e che era stata abbandonata dai Romani nel III secolo. Qui, sulla sponda orientale del Reno, gli Alemanni fondarono una serie di comunit\u00e0 note come \"pagi\", ovvero aree distinti geograficamente, di estensione e numero incerto, che probabilmente cambiarono col tempo. Pi\u00f9 \"pagi\" formavano, normalmente combinati a coppie, dei regni (\"regna\"), che si ritiene fossero permanenti ed ereditari. Lo storico romano Ammiano Marcellino descrive i sovrani alemannici con vari termini: \"reges excelsiores ante alios\" (\"re eccelsi\"), \"reges proximi\" (\"re del vicinato\"), \"reguli\" (\"piccoli re\") e \"regales\" (\"principi\"). Forse si tratta di una gerarchia formale, o forse si tratta di definizioni che si sovrappongono. Pare che nel 357 ci fossero due re eccelsi (Cnodomario e Vestralpo), che forse fungevano da \"presidenti\" della confederazione, e altri 5/6 \"reges\"; i territori della confederazione si stendevano lungo il Reno. \u00c8 possibile che i \"reguli\" fossero i sovrani di uno dei due \"pagi\" che formavano un \"regnum\". Dal punto di vista sociale, al di sotto della famiglia reale si situavano i nobili (chiamati \"optimates\" dai Romani) e i guerrieri (detti \"armati\" dai Romani), questi ultimi divisi nella classe dei guerrieri professionali e nella leva degli uomini liberi. Ciascun nobile era in grado di radunare circa 50 guerrieri.\nLe stime degli storici riguardo alla popolazione germanica totale in \u00abAlemannia\u00bb si aggirano intorno alle 120.000\u2013150.000 persone, una cifra molto piccola in rapporto ai circa 10 milioni che abitavano la Gallia. A questa discrepanza numerica faceva da contraltare il fatto che la societ\u00e0 alemannica cos\u00ec com'era, attraversata dalle continue lotte tra i vari \"clan\" che la componevano, costituiva una fonte di validi \"armati\"; si stima che in totale gli Alemanni fossero in grado di mobilitare sino a 30-40.000 guerrieri.\nInvasione della Gallia.\nAll'inizio dell'anno 350, l'Impero romano era governato da due figli di Costantino I: l'augusto Costante I regnava sull'Occidente, mentre Costanzo II era signore dell'Oriente. Nel mese di gennaio Costante fu per\u00f2 rovesciato e ucciso dall'usurpatore Magnenzio, un \"laetus\" originario della Gallia che era diventato \"comes\" (\"comandante\") delle legioni degli \"Herculiani\" e degli \"Ioviani\". Non appena Costanzo seppe della ribellione e dell'usurpazione del trono d'Occidente, decise di muovere contro Magnenzio. A tale scopo cess\u00f2 immediatamente le ostilit\u00e0 con i Sasanidi dello sci\u00e0 Sapore II, con i quali era da tempo impegnato in una lunga guerra, e dopo aver stipulato con essi una tregua condusse il proprio \"comitatus\" in Illiria dove assunse anche il comando del \"comitatus\" locale, trovandosi cos\u00ec alla testa di un esercito di circa 60.000 uomini. Nel frattempo Magnenzio raccolse un esercito composto dal \"comitatus\" della Gallia e probabilmente da alcuni \"foederati\" franchi e sassoni e marci\u00f2 sull'Illirico per attaccare Costanzo.\nQueste grandi mobilitazioni di truppe fecer\u00f2 s\u00ec che le migliori truppe romane risultassero impegnate nella guerra civile, lasciando cos\u00ec sguarnite le regioni di frontiera dell'impero. I Franchi e gli Alemanni stanziati sulla frontiera del Reno colsero questa opportunit\u00e0 per sconfinare e travolgere gran parte della Gallia orientale e della Rezia. Libanio afferma che essi furono istigati a compiere questa invasione da alcune lettere inviate da Costanzo, il cui scopo sarebbe stato quello di creare un diversivo alle spalle di Magnenzio. I barbari conquistarono molti dei forti romani lungo il Reno, distrussero le fortificazioni romane e stabilirono dei campi permanenti sulla riva destra del fiume, utilizzandoli come basi per le incursioni durante i quattro anni della guerra civile (350-353). Si stima che in questo periodo oltre 20.000 cittadini romani furono rapiti e ridotti in schiavit\u00f9; Libanio afferma che questi furono obbligati a coltivare le terre degli Alemanni, cosa che permise ai guerrieri barbari, liberi dagli impegni stagionali della mietitura, di eseguire incursioni in Gallia in gruppi pi\u00f9 numerosi.\nNel frattempo la gran parte del \"comitatus\" delle Gallie e quasi met\u00e0 delle forze illiriche furono distrutte nella guerra civile: nella battaglia di Mursa Maggiore in Pannonia (351), una delle pi\u00f9 sanguinose dell'intera storia romana, Magnenzio perse circa 24.000 uomini (quasi due terzi del suo esercito), mentre Costanzo, seppur vittorioso, pag\u00f2 un tributo ancora pi\u00f9 alto nel numero dei caduti (circa 30.000 uomini); lo scontro finale nella battaglia di Mons Seleucus, che concise con la vittoria finale di Costanzo, miet\u00e9 ulteriori vittime tra le file degli eserciti romani. Ci\u00f2 fece s\u00ec che al termine della guerra civile l'esercito imperiale si ritrovasse in una situazione di grande difficolt\u00e0: le gravi perdite di fanteria altamente addestrata non potevano essere facilmente o rapidamente ripianate, ma bisognava comunque far fronte alla minaccia sasanide in Oriente. Per questo l'imperatore Costanzo dovette costituire un significativo \"comitatus\" in Oriente: questo fatto, unito allo stanziamento del \"comitatus\" personale dell'imperatore presso Milano e alla ricostituzione delle forze militari in Illiria, per forza di cose lasciava poche truppe a disposizione per coprire le esigenze militari della Gallia.\nCostanzo riusc\u00ec a spingere gli Alemanni fuori dalla Rezia nel 354, stringendo un'alleanza con i re dell'Alemannia meridionale, Vadomario e Gundomado. L'anno successivo tuttavia il \"magister equitum\" della Gallia Claudio Silvano mise in atto una breve ribellione; in seguito a questo episodio Costanzo si convinse dell'opportunit\u00e0 di nominare un membro della dinastia costantiniana a capo dei territori d'Occidente, per potere a sua volta meglio concentrarsi sul dominio dell'Oriente. Per questo motivo l'imperatore nomin\u00f2 suo cugino Giuliano cesare d'Occidente, e gli confer\u00ec il comando nominale delle forze romane in Gallia, ivi incluso un \"comitatus\" di entit\u00e0 ridotta. All'epoca della sua nomina a cesare Giuliano aveva 23 anni e nessun'esperienza militare, avendo fino a quel momento studiato filosofia ad Atene, costituendo quindi un candidato poco plausibile per il ruolo di comandante degli eserciti d'occidente. Costanzo non aveva per\u00f2 altra scelta, in quanto Giuliano era l'unico maschio della dinastia costantiniana sopravvissuto alle purghe volute da Costanzo stesso e dai suoi fratelli per timore di rivolte. Con stupore di molti suoi contemporanei, Giuliano si rivel\u00f2 essere un comandante militare di rare capacit\u00e0.\nIl compito affidato a Giuliano era estremamente difficile. La guerra civile aveva lasciato la Gallia nel caos, mentre la linea difensiva sul Reno era collassata per ampi tratti. Secondo Ammiano Marcellino, i Franchi avevano assaltato \"Colonia Agrippina\" (Colonia) e l'avevano rasa al suolo; \"Mogontiacum\" (Magonza), \"Borbetomagus\" (Worms), \"Nemetae Vangionum\" (Spira), \"Tabernae\" (Saverne), \"Saliso\" (Brumat) e \"Argentorate\" (Strasburgo) erano tutte in mani germaniche. Solo tre teste di ponte sul Reno erano ancora in mano romana: un'unica torre nei pressi di Colonia e due forti, uno a \"Rigodunum\" (Remagen) e uno a \"Confluentes\" (Coblenza). Grossi gruppi di barbari attraversavano indisturbati la Gallia orientale dandosi a saccheggi che raggiunsero persino i territori vicini alla Senna. Stando a quanto narrato da Ammiano Marcellino, i gruppi di predoni erano cos\u00ec numerosi e cos\u00ec grandi che le imboscate costituivano una seria minaccia anche per unit\u00e0 militari molto numerose: lo storico narra che l'aver percorso una strada costeggiata dai boschi a capo di una forza di 8000 uomini fin nel cuore della Gallia fu un'impresa che valse a Silvano, il \"magister equitum\" di Giuliano, l'attributo di uomo coraggioso. Nel contempo, le forze a disposizione di Giuliano erano in confronto assai limitate. Il \"comitatus\" gallico di Giuliano, che contava su un ridotto numero di effettivi dopo le battaglie della guerra civile, era costituito da appena 13.000 uomini, appena un terzo della forza messa in campo da Magnenzio a Mursa Maggiore. Per di pi\u00f9 i \"limitanei\" (le truppe frontaliere), che in origine erano stati posti a guardia dei confini lungo il Reno, erano stati gravemente decimati dopo la caduta dei loro forti in mani germaniche, e le poche truppe sopravvissute all'invasione erano state ritirate dalle frontiere per proteggere le citt\u00e0 interne della Gallia. Simili condizioni parevano pregiudicare in partenza il buon esito di qualunque tentativo di confronto militare con i barbari, al punto tale che Marcellino narra come i cinici alla corte di Costanzo speculassero sul fatto che l'imperatore doveva aver volutamente assegnato al proprio cugino un compito impossibile in modo da liberarsi di un possibile pretendente al trono.\nManovre di avvicinamento alla battaglia.\nGiuliano pass\u00f2 l'inverno del 355/356 a \"Vienna\" (Vienne), con il suo esercito. All'inizio della stagione militare del 356 port\u00f2 a termine con successo una rischiosa spedizione, che lo port\u00f2 a percorrere una strada che attraversava una folta foresta, correndo il rischio di cadere in un'imboscata da parte di bande di barbari, pur di portare un contingente di cavalleria in aiuto di \"Augustodunum\" (Autun), che stava subendo l'attacco di un grosso contingente di barbari. L'impresa ebbe buon esito e gli assedianti barbari, sorpresi dall'arrivo del cesare, fuggirono. A questo punto Giuliano raccolse l'intero esercito a \"Remi\" (Reims) sotto il comando del proprio \"magister equitum\" Marcello. Da l\u00ec si mosse per riprendere la principale citt\u00e0 del basso Reno, \"Colonia Agrippina\" (Colonia), e la relativa fortezza fluviale costruita da Costantino I dall'altra parte del Reno a \"Divitia\" (Deutz, oggi un quartiere di Colonia). Dopo aver sconfitto un notevole contingente germanico che aveva teso loro un'imboscata, gli uomini di Giuliano presero Colonia. Il cesare stipul\u00f2 allora una pace con i Franchi, gesto che gli permise da un lato di creare una divisione tra le coalizioni barbare, e dall'altro di concentrare le proprie forze contro gli Alemanni.\nPer l'inverno 356/357, Giuliano scelse di acquartierare il proprio esercito a \"Senones\" (Sens), vicino a Parigi, anche se si cur\u00f2 di distribuire alcune truppe nelle citt\u00e0 vicine per ridurre l'impatto sulla cittadina della presenza dei soldati. Saputo che l'accampamento di Giuliano poteva contare su un numero limitato di soldati, un grosso gruppo di Alemanni mise sotto assedio Senones. Le forze di Giuliano furono in grado di resistere per un mese, trascorso il quale i Germani si allontanarono, ma i soldati romani erano talmente pochi che non poterono arrischiarsi a uscire dalla citt\u00e0 per inseguire i nemici. Il \"magister equitum\" Marcello, che si trovava nella vicina Reims, non forn\u00ec alcun aiuto al cesare (il che gli valse molte critiche nel resoconto di Ammiano Marcellino), e fu in seguito rimosso dalla carica di \"magister equitum\" per ordine di Costanzo e sostituito con Severo, un ufficiale ritenuto maggiormente compatibile con la mentalit\u00e0 di Giuliano.\nAlla corte di Costanzo a \"Mediolanum\" (Milano) si predispose la campagna militare del 357, che mirava a intrappolare gli Alemanni nella Gallia orientale con una manovra a tenaglia: secondo i piani, Giuliano avrebbe dovuto muovere il suo esercito da Reims verso oriente, mentre la gran parte del \"comitatus\" italico di Costanzo, 25.000 uomini sotto il comando del \"magister peditum\" Barbazione, sarebbe stato inviato ad \"Augusta Rauracorum\" (Augst) in Rezia; l'auspicio era riuscire ad accerchiare e distruggere le forze barbare nella parte meridionale della \"Germania prima\", nella moderna Alsazia. Di fronte alla minaccia costituita dalla manovra romana, gli Alemanni invece che ritirarsi oltre il Reno reagirono invadendo in forze la valle del Rodano e tentando di prendere la principale citt\u00e0 della zona, \"Lugdunum\" (Lione): solo la robustezza delle mura cittadine e la resistenza opposta dalla guarnigione, probabilmente composta da \"limitanei\", respinsero l'attacco degli Alemanni. A questo punto, pur avendo raccolto un grosso bottino dalle razzie operate nella zona, le forze alemanniche si ritrovarono intrappolate nella Gallia interna, perch\u00e9 la loro via di fuga diretta verso il Reno era bloccata dagli eserciti romani. Stando ai resoconti, i gruppi di \"armati\" che tentarono l'attraversamento nel settore sotto il controllo delle armate di Giuliano furono tutti intercettati e distrutti da squadroni di cavalleria inviati dal cesare a preparare imboscate lungo tre strade principali. Nel settore di Barbazione invece, per volere del \"magister equitum\" Cella i comandanti di cavalleria Bainobaude e Valentiniano (il futuro imperatore Valentiniano I) non avevano ricevuto l'autorizzazione a predisporre imboscate per intercettare i nemici, permettendo cos\u00ec ad alcuni gruppi di Alemanni di transitare senza troppi problemi. Fu cos\u00ec che parte delle armate germaniche fugg\u00ec l'accerchiamento, pur inseguiti dalle truppe di Giuliano, che sorpresero un gruppo di \"armati\" mentre attraversava il Reno (la siccit\u00e0 estiva rendeva possibile il guado del fiume) uccidendone molti. I Germani stanziati sull'altra sponda del fiume non opposero resistenza al cesare, ma si rifugiarono nelle foreste e nelle paludi, permettendo a Giuliano di bruciare i loro villaggi e i raccolti non ancora mietuti: alla fine i Germani furono obbligati a chiedere la pace.\nConclusa questa manovra, Giuliano si dedic\u00f2 alla ricostruzione della fortezza di Saverne, che era stata distrutta dagli Alemanni. La posizione della fortezza, a cavallo della strada \"Mettis\" (Metz)-\"Argentoratum\" (Strasburgo), nel punto in cui la strada penetrava tra le montagne dei Vosgi nell'Alsazia settentrionale, permetteva a chi la occupava di controllare la valle del Reno. Mentre i lavori di ricostruzione procedevano, l'esercito di Barbazione fu attaccato appena fuori dal campo di Severo da un grosso contingente di barbari. Invece di combattere, gli uomini di Barbazione fuggirono e furono inseguiti fino ad Augst. A questo punto, sebbene gli Alemanni non fossero stati n\u00e9 scacciati dall'Alsazia n\u00e9 tanto meno sconfitti, Barbazione ritir\u00f2 completamente il suo esercito dalla Gallia senza chiedere il permesso a Giuliano, e invi\u00f2 le proprie truppe negli accampamenti invernali in Italia. Il \"magister peditum\" di Costanzo aveva infatti fino a quel momento collaborato malvolentieri con Giuliano, che rimase esposto agli attacchi nemici mentre era al comando di soli 13.000 uomini.\nStando alle cronache, la confederazione degli Alemanni era in quel momento sotto la direzione di due re eccellenti, Cnodomario e Vestralpo, il primo dei quali era soprannominato \"Gigas\" (\"il gigante\") dai Romani, e del quale si dice che fosse di altezza, forza ed energia prodigiose. Ammiano Marcellino lo descrive \"di aspetto formidabile quando indossava l'armatura completa da parata e il proprio elmo lampeggiante\" (probabilmente rivestito di foglie d'oro). Lo stesso cronista attribuisce a Cnodomario la paternit\u00e0 della strategia di invasione della Gallia, sui cui territori gli Alemanni vantavano il diritto di conquista dopo anni di occupazione, con Cnodomario stesso che affermava di possedere lettere dell'imperatore Costanzo che garantivano il diritto ai barbari di occupare tali terre.\nPer questi motivi Cnodomario non poteva ignorare l'opera di fortificazione di Saverne da parte di Giuliano, dal momento che questa interferiva con la sua capacit\u00e0 di controllare i territori dell'Alsazia e soprattutto bloccava la sua principale via d'accesso alla Gallia interna. Stando alle cronache, Cnodomario era stato sorpreso e scoraggiato dalla vittoriosa campagna di Giuliano nel 355-357, ma era stato rincuorato dal proprio successo su Barbazione e dalle informazioni ottenute da un disertore, secondo cui il ritiro di Barbazione aveva lasciato Giuliano al comando di una forza relativamente piccola. Avendo gi\u00e0 sconfitto sul campo due \"magistri equitum\" romani (Decenzio e Barbazione), Cnodomario aveva perso la tradizionale paura dei barbari di affrontare i Romani in battaglie campali.\nA questo punto, i principali re degli Alemanni ordinarono una mobilitazione di massa per tutte le trib\u00f9 della confederazione, allo scopo di raccogliere tutte le formazioni sparse in un unico esercito; nel far ci\u00f2 poterono contare su rinforzi tempestivi provenienti dalle due trib\u00f9 alemanniche prossime alla Rezia, nonostante tali trib\u00f9 fossero state ricondotte alla pace da Costanzo nel 355. Ci\u00f2 avvenne perch\u00e9 i loro capi furono spodestati con un colpo di Stato dai propri \"optimates\": Gundomado fu ucciso e Vadomario fu obbligato a rompere il trattato di pace e unirsi a Cnodomario. Questi ottenne anche il supporto da altre trib\u00f9 non alemanniche, in parte come resa di favori passati, in parte dietro pagamento. Il risultato finale fu che a Strasburgo sul Reno, a circa 32\u00a0km a sud-est di Saverne, gli Alemanni raccolsero una forza totale di circa 35.000 uomini. Convinti di poter sconfiggere Giuliano in ragione della propria superiorit\u00e0 numerica, gli Alemanni tentarono di provocare il cesare inviando un \"ultimatum\" ad evacuare immediatamente l'Alsazia: lo scopo era spingere i romani a dare battaglia in campo aperto.\nGiuliano si trovava ora di fronte a una scelta da ponderare. La condotta pi\u00f9 sicura era quella di ignorare la sfida di Cnodomario, mantenere le proprie truppe nelle basi fortificate, richiedere rinforzi ed attenderli, se necessario fino alla stagione militare dell'anno dopo. Ma questa soluzione presentava due problemi principali: da un lato il recente comportamento di Barbazione e del \"comitatus\" imperiale, che rendevano incerti sia l'arrivo dei rinforzi che la loro qualit\u00e0, e dall'altro la certezza che una posizione attendista da parte dei romani avrebbe esposto la Gallia a un'invasione di massa dei Germani proprio durante la stagione della mietitura. L'altra alternativa era uno scontro campale con Cnodomario, opzione caldeggiata dal prefetto del pretorio per la Gallia Florenzio, secondo il quale c'erano buone probabilit\u00e0 che i romani uscissero vittoriosi da uno scontro che poteva risultare decisivo per la situazione della Gallia, poich\u00e9 permetteva di affrontare e vincere il grosso delle forze barbare finalmente concentrate tutte in un solo luogo, invece che divise in innumerevoli bande sparse per tutto il territorio, come loro solito. Si trattava di un'opzione rischiosa perch\u00e9, sebbene i Romani avessero quasi sempre vinto le battaglie in campo aperto contro i barbari in virt\u00f9 della propria superiorit\u00e0 in materia di equipaggiamento, organizzazione e addestramento, questa volta essi si trovavano in netta inferiorit\u00e0 numerica. Cionondimeno Giuliano decise di concedere la battaglia a Cnodomario, senza attendere altri rinforzi.\nBattaglia.\nAvversari a confronto.\nSecondo quanto raccontato da Ammiano Marcellino, un disertore aveva informato Cnodomario che Giuliano aveva 13.000 uomini con s\u00e9 a Saverne: non \u00e8 per\u00f2 chiaro se avesse raccolto altri uomini per la battaglia. \u00c8 possibile che la divisione di Severo non sia inclusa in quel conto in quanto, come raccontato in occasione della rotta di Barbazione, i suoi uomini occupavano un campo differente dal grosso delle forze. Libanio afferma che Giuliano avesse 15.000 uomini; se questo fosse vero, gli ulteriori 2000 uomini potrebbero essere quelli del contingente di Severo. Inoltre Giuliano potrebbe essere stato in grado di richiamare alcune unit\u00e0 di \"limitanei\" per aiutarlo; Zosimo afferma che al suo arrivo in Gallia, Giuliano inizi\u00f2 una vasta leva: si tratt\u00f2 probabilmente di uno sforzo volto a ricostituire le unit\u00e0 di \"limitanei\" molto indebolite negli anni dell'anarchia, piuttosto che rafforzare le unit\u00e0 del suo \"comitatus\".\nAllo stesso tempo si \u00e8 detto che la stima di 35.000 Alemanni fatta da Ammiano fosse esagerata e che in realt\u00e0 essi fossero appena 15.000, tanti quanti i Romani; questa stima \u00e8 basata su ipotesi speculative, tra cui quella che assume che la dimensione media di una banda di incursori alemanni (800 uomini) rappresentasse il contingente massimo esprimibile da un singolo \"pagus\". La stima di 35.000 uomini \u00e8 invece compatibile con altre due indicazioni date da Ammiano in relazione ad eserciti alemannici: un contingente di 40.000 uomini nel 378 e un esercito del 366 diviso in tre parti, una delle quali forte di 10.000 uomini.\nL'esercito di Giuliano, sebbene di dimensioni ridotte, comprendeva alcune delle migliori unit\u00e0 dell'esercito romano tardo imperiale, con una notevole reputazione militare: si trattava infatti di unit\u00e0 di \"palatini\", i migliori soldati romani. Una percentuale notevole delle truppe erano di origine barbarica, per lo pi\u00f9 germanica: l'analisi dei nomi tramandati di ufficiali e soldati delle unit\u00e0 di \"auxilia palatina\" suggerisce che i barbari costituivano da un terzo a met\u00e0 degli effettivi, contro una stima del 25% riguardo all'intero esercito tardo imperiale. Di questi molti erano probabilmente Alemanni, ma la storia delle campagne galliche mostra che le sue truppe barbariche erano fieramente leali ed affidabili. Se \u00e8 vero che vi furono casi isolati di disertori germanici che passarono al nemico, anche per motivi di solidariet\u00e0 etnica\u00a0\u2013 Ammiano racconta solo di un ufficiale, il quale avvis\u00f2 i membri della propria trib\u00f9 che Giuliano stava pianificando una campagna contro di loro \u2013 la maggior parte dei soldati barbari tra le file romane mostrarono di essere estremamente leali alle proprie unit\u00e0, come dimostrato dalla rapidit\u00e0 con cui le truppe di Giuliano ingaggiarono il nemico e dalla determinazione con la quale combatterono la battaglia: tre dei quattro \"tribuni\" caduti in battaglia a Strasburgo avevano nomi barbarici.\nLe forze di Cnodomario erano molto meno omogenee in fatto di qualit\u00e0. I suoi uomini migliori erano i professionisti del seguito dei \"regales\" (la classe di rango regale, detti \"ringgivers\" dai Germani). Si trattava principalmente di \"berserkr\" e combattenti con la spada dai capelli lunghi, ben equipaggiati dai loro ricchi padroni; allo scopo di garantirsi una rilevante velocit\u00e0, indossavano intenzionalmente poca armatura, mentre i \"berserkr\" portavano gli scudi sulle spalle per usare la spada a due mani. La maggior parte degli uomini erano reclute con poco addestramento, che, come tutte le forze germaniche dell'epoca, facevano affidamento su un equipaggiamento leggero e sulla velocit\u00e0.\nL'equipaggiamento romano era prodotto in massa nelle \"fabricae\" statali, che mettevano insieme avanzate tecnologie di forgiatura e abili artigiani. Le armi romane erano fabbricate con acciaio prodotto internamente, come il \"chalbys noricus\", il quale, sebbene di qualit\u00e0 inferiore all'acciaio prodotto in quel periodo in Asia centrale e in Cina, era notevolmente superiore al ferro non forgiato. Di contro, la tecnologia della forgiatura e gli artigiani esperti erano molto pi\u00f9 rari nella \"Germania libera\", sebbene vi siano prove che la produzione e standardizzazione dell'equipaggiamento erano notevolmente aumentate dall'epoca del Principato; anche l'uso dell'acciaio era noto in \"Germania libera\", dove si producevano \"spathae\" e stocchi in acciaio flessibile. Ma la produzione alemannica di prodotti forgiati sofisticati, come armature di metallo, elmetti e spade, era sicuramente su scala inferiore a quella dei Romani. Armi semplici come asce e coltelli erano spesso realizzati in ferro non forgiato. La protezione delle truppe romane era ottenuta tramite armature metalliche, normalmente una \"lorica hamata\" (armatura a maglia), ed elmetti, oltre agli scudi. Al contrario, gli unici a possedere armatura ed elmetto tra gli Alemanni erano solo gli appartenenti alle classi sociali superiori: la gran parte dei fanti alemannici avevano solo uno scudo, ma nessun'armatura o elmetto.\nLe armi da mano del fante romano erano l\"hasta\" (lancia), la \"spatha\" (spada) e il \"pumnal\" (pugnale). Tra gli Alemanni l'arma preferita era la lancia, mentre le spade erano probabilmente meno comuni: certamente le avevano gli \"optimates\" (i nobili) e i \"ringgivers\". L'armamento degli Alemanni meno facoltosi non \u00e8 chiaro: Ammiano Marcellino lascia intendere che molti fanti alemanni portavano la spada, mentre coloro che non l'avevano erano armati di \"scramasax\" (coltelli lunghi e appuntiti) e asce.\nPer quanto riguarda le armi da lancio a corto raggio, il fante romano portava o una lancia lunga oppure due o tre giavellotti corti (\"lanceae\") e mezza dozzina di \"plumbatae\" (dardi a mano), per una gittata efficace di circa 30\u00a0m. Ammiano riporta un gran numero di armi da lancio usate dagli Alamanni durante la battaglia: \"spicula\" (un lungo giavellotto simile al \"pilum\", anche noto come angone), \"verruta missilia\" (lance corte) e \"ferratae arundines\" (probabilmente dardi e \"francische\", asce da lancio). Tutto considerato, pare che non vi fossero grandi differenze tra i due contendenti per quanto riguarda le armi da lancio. Ammiano racconta che i fanti romani furono obbligati a tenere gli scudi sopra le loro teste per gran parte del tempo a causa della quantit\u00e0 di dardi e lance che pioveva su di loro.\nUn aspetto che Ammiano tralascia di descrivere riguarda l'armamento da lancio lungo, ma \u00e8 estremamente probabile che vi fossero arcieri da entrambe le parti. Ammiano ricorda la presenza tra i Romani di una vessillazione di \"equites sagittarii\" (arcieri a cavallo), ed \u00e8 probabile che vi fosse almeno un'unit\u00e0 di arcieri a piedi, probabilmente un \"auxilium\" di \"sagittarii\", per un totale di circa 1000 arcieri romani; inoltre alcune delle unit\u00e0 di fanti avevano tra i propri ranghi anche degli arcieri. L'arco romano era l'arco composito ricurvo originario dell'Asia centrale: si trattava di un'arma sofisticata, compatta e potente. Anche gli Alemanni usavano archi, la maggior parte dei quali erano peggiori dell'arco composito, ma con un'eccezione, l'arco lungo di tasso. Alto come un uomo, poteva lanciare frecce con una forza tale da perforare le armature. Il suo lungo raggio lo rendeva ideale per scagliare frecce al di sopra delle proprie linee di fanteria, ma la sua dimensione lo rendeva ingombrante negli scontri diretti o per l'uso a cavallo, per il quale, invece, l'arco composito era ideale. Tradizionalmente si \u00e8 ritenuta trascurabile la capacit\u00e0 arcieristica dei Germani del Reno, a causa del commento dello scrittore del VI secolo Agazia che i Franchi non sapevano come usare gli archi, ma questa conclusione \u00e8 contraddetta sia dai ritrovamenti archeologici che da Ammiano stesso. Quindi l'equipaggiamento del soldato romano del IV secolo era ancora superiore a quello dei suoi nemici, anche se la differenza non era pi\u00f9 cos\u00ec marcata come nei secoli precedenti.\nLa cavalleria romana godeva di una chiara supremazia su quella di Cnodomario in fatto di armature e addestramento, ma era inferiore per numero e velocit\u00e0 (si stima che ci fossero 3000 cavalieri). Oltre alla cavalleria leggera usata dai Germani, i Romani impiegavano cavalieri con corazze a maglie e cavalieri con armatura pesante, detti \"cataphracti\" o \"clibanarii\" (i termini sembrano intercambiabili), completamente coperti da armature a squame o a fasce e armati con una lancia lunga e pesante, il \"contus\", e con una spada; Ammiano cita almeno due unit\u00e0 di catafratti, dunque questi costituivano almeno un terzo della cavalleria romana (circa 1000 cavalieri). Il numero dei cavalieri alemannici non \u00e8 noto, ma probabilmente costituivano una piccola parte dell'esercito di Cnodomario, in quanto i territori degli Alemanni erano occupati da foreste fitte ed erano inadatti all'allevamento in massa di cavalli. La maggior parte dei cavalieri alemanni erano i nobili e i membri del loro seguito, in quanto solo i ricchi potevano permettersi di mantenere un cavallo da guerra, e difficilmente costituivano pi\u00f9 di un quinto di tutto l'esercito (7000 cavalieri), mentre probabilmente erano arcora di meno. Malgrado ci\u00f2, la cavalleria alemannica era probabilmente sensibilmente pi\u00f9 numerosa di quella romana. Riguardo al loro armamento, la cavalleria nobile di Cnodomario era probabilmente armata con spade, ma non possedeva armature metalliche, cosa che li rendeva probabilmente vulnerabili nello scontro corpo a corpo con la cavalleria romana, in particolare con i catafratti; \u00e8 tuttavia possibile che alcuni cavalieri indossassero armature catturate al nemico.\nI soldati romani erano professionisti, continuamente addestrati nelle tecniche di combattimento e per eseguire manovre di gruppo. Il loro vantaggio principale negli scontri campali era quello di combattere in formazione, che permetteva loro di mantenere la posizione ad intervalli regolari e di rimpiazzare i soldati caduti, cosa che permetteva all'unit\u00e0 di mantenere la propria forma e consistenza mentre eseguiva manovre o ingaggiava il nemico. Ci sono invece solo pochi indizi per manovre di gruppo da parte degli Alemanni, sebbene i combattenti professionisti al seguito dei nobili fossero probabilmente in grado di eseguirne una: Ammiano racconta di un \"globus\" (una massa) dei migliori guerrieri che si mosse insieme al culmine della battaglia e fece breccia nella linea romana. Oltre ai soldati professionisti gi\u00e0 menzionati, molti Alemanni avevano probabilmente servito in passato nell'esercito romano, ricevendone l'addestramento, ma la maggior parte degli uomini di Cnodomario erano stati richiamati per una leva temporanea e il loro addestramento era limitato. Secondo Ammiano furono obbligati a fare affidamento su una rozza spinta frontale per sfondare la linea nemica semplicemente grazie al peso dei numeri, mentre non misero in difficolt\u00e0 gli esperti soldati romani nella fase finale della battaglia, un prolungato combattimento ravvicinato.\nPer contrastare l'inferiorit\u00e0 tattica delle sue truppe, Cnodomario fece un uso attento della conformazione del campo di battaglia e di alcuni stratagemmi. A Strasburgo il fianco destro del suo esercito era protetto da una zona ricoperta da arbusti e interrotta da fossi naturali, in cui la cavalleria non poteva manovrare; Cnodomario fece disporre alcuni guerrieri nascosti nei fossi per preparare un'imboscata, probabilmente contro l'ala sinistra romana. Per fronteggiare la minaccia dei catafratti romani sulla sua ala sinistra, Cnodomario ordin\u00f2 ad alcuni fanti armati alla leggera di mischiarsi ai cavalieri: durante lo scontro con la cavalleria romana, i fanti avrebbero dovuto strisciare sotto i cavalli romani e colpirli sul ventre, in modo che i cavalieri cadessero con le proprie montature e, impacciati dalle armature, fossero facile vittima dei loro nemici.\nIl problema principale di Giuliano era quello di annullare il vantaggio numerico dei Germani. Poich\u00e9 questo vantaggio rendeva probabile che le formazioni romane fossero sfondate in uno o pi\u00f9 punti semplicemente dalla preponderanza nemica, Giuliano fece schierare le sue truppe su due linee parallele molto distanziate; in questo modo le truppe della seconda linea sarebbero potute facilmente accorrere in soccorso delle unit\u00e0 di prima linea che si fossero trovate in difficolt\u00e0, mentre l'intera seconda linea avrebbe funto da riserva nel caso la prima fosse interamente collassata. Infine Giuliano dispose probabilmente una piccola unit\u00e0 separata sul proprio fianco sinistro, sotto il comando del suo \"magister equitum\" Severo, a fronteggiare il bosco al di l\u00e0 della strada; probabilmente serviva a difendersi da una possibile sortita germanica da quel lato, anche se Ammiano sembra suggerire che Severo avesse l'ordine di avanzare nel bosco. Infine, il piano di Giuliano prevedeva che la cavalleria romana mettesse in fuga quella germanica e circondasse da dietro la fanteria nemica.\nOrdine di battaglia romano.\nLa composizione dell'esercito di Giuliano a Strasburgo pu\u00f2 essere ricostruita solo parzialmente. Ammiano Marcellino fa il nome di solo cinque unit\u00e0 nel racconto della battaglia, ma altri brani sulla campagna gallica di Giuliano e nel testo di Zosimo menzionano altre unit\u00e0 del \"comitatus\" di Giuliano che erano verosimilmente presenti a Strasburgo.\nIn questa epoca un \"comitatus\" era probabilmente composto da solo tre tipi di unit\u00e0 e tutte del massimo grado, quello di unit\u00e0 di \"palatini\": si trattava di \"vexillationes\" di cavalleria e \"legiones\" e \"auxilia\" di fanteria. Vi \u00e8 molta incertezza riguardo alla dimensione delle unit\u00e0 militari romane durante il tardo impero: ufficialmente le \"vexillationes\" e le \"legiones\" avevano 800 e 1200 uomini rispettivamente, ma gli effettivi registrati sono rispettivamente 400 e 800; si pu\u00f2 allora assumere un valore medio tra questi estremi e stimare 500 cavalieri per le \"vexillationes\" e 1000 fanti per le \"legiones palatinae\". Anche la forza degli \"auxilia palatina\" \u00e8 oggetto di dibattito, in quanto potevano essere della stessa dimensione delle \"legiones\" o grandi la met\u00e0; la seconda possibilit\u00e0 pare la pi\u00f9 probabile in accordo con le ricerche svolte, anche in considerazione del fatto che se gli \"auxilia\" avessero avuto la stessa dimensione di una \"legio\" non sarebbe stato necessario distinguerle.\nLe fonti riportano le seguenti unit\u00e0 all'interno del \"comitatus\" di Giuliano (con l'asterisco si indicano le unit\u00e0 nominate da Ammiano nel racconto della battaglia di Strasburgo):\nLe legioni degli \"Ioviani\" e degli \"Herculiani\" e gli \"equites Dalmatae\" non sono menzionati dalle fonti al servizio di Giuliano, ma come parte del \"comitatus\" gallico sotto Magnenzio, e furono dunque probabilmente ereditati da Giuliano. Se tutte queste unit\u00e0 furono presenti a Strasburgo, l'ordine di battaglia romano lascerebbe fuori 1500 uomini: \u00e8 quindi probabile che le fonti non riportino tre unit\u00e0 di \"auxilia\", di cui almeno una di \"sagittarii\" (arcieri), senza i quali un \"comitatus\" sarebbe stato incompleto. In totale, quindi, \u00e8 verosimile che l'esercito di Giuliano a Strasburgo fosse composto da cinque \"legiones palatinae\" e dieci \"auxilia palatina\" di fanteria e sei \"vexillationes\" di cavalleria.\nPer quanto riguarda la cavalleria, Ammiano menziona solo \"cataphracti\" nel suo racconto della battaglia, i quali costituivano certamente il tipo di unit\u00e0 pi\u00f9 adatte per effettuare una carica di sfondamento; una conferma dell'impiego di questi uomini \u00e8 la morte di ben due \"tribuni\" (comandanti di unit\u00e0) dei catafratti nello scontro, che testimoniano la presenza di almeno due \"vexillationes\" di catafratti. \u00c8 per\u00f2 praticamente certo che i catafratti costituivano solo una parte del contingente montato a disposizione di Giuliano, in quanto nell'esercito romano tardo imperiale, solo il 15% delle unit\u00e0 di cavalleria erano catafratti pesanti. Altrove Ammiano Marcellino e Zosimo raccontano che Giuliano aveva sotto il suo comando un'unit\u00e0 di \"Gentiles\" e una di \"scutarii\": si trattava di unit\u00e0 di cavalleria parzialmente corazzata, la quale costituiva la maggioranza (61%) della cavalleria tardo imperiale e che era molto adatta per il combattimento ravvicinato. Si fa anche menzione di due unit\u00e0 di cavalleria leggera, senza corazza e destinata alla schermaglia e all'inseguimento, gli \"equites Dalmatae\" e gli \"equites sagittartii\" (arcieri a cavallo). Lo scenario pi\u00f9 probabile \u00e8 che tutte queste unit\u00e0 fossero presenti a Strasburgo, con due \"vexillationes\" ciascuna di cavalleria leggera, normale e pesante. A questi Giuliano aggiungeva la propria scorta personale di 200 cavalieri scelti, probabilmente un distaccamento di una delle \"scholae\" di Costanzo, le unit\u00e0 di cavalleria di \u00e9lite composte da 500 uomini che fungevano da guardia imperiale a cavallo.\nPer quanto riguarda le linee su cui erano disposte le unit\u00e0 romane sul campo, Ammiano fornisce poche informazioni: afferma che il fianco destro di ciascuna linea, anteriore e posteriore, era tenuto da un'unit\u00e0 di \"auxilia\", mentre al centro della linea di riserva c'era la legione dei \"Primani\". Sebbene Goldsworthy assuma che le due linee fossero numericamente uguali, questa informazione non \u00e8 fornita dalle fonti ed \u00e8 ugualmente possibile che la linea di riserva fosse numericamente inferiore alla prima linea. Libanio afferma che le legioni erano disposte al centro della linea; questa informazione \u00e8 compatibile con la posizione dei \"Primani\" data da Ammiano. Una disposizione verosimile e compatibile con le informazioni frammentarie date dalle fonti potrebbe essere la seguente: in prima linea due \"auxilia\" a sinistra, tre \"legiones\" al centro, due \"auxilia\" (i \"Cornuti\" e i \"Brachiati\") sul fianco destro, per un totale di 5000 uomini; in seconda linea tre \"auxilia\" sul fianco sinistro, la \"legio\" dei \"Primani\" al centro, altre tre \"auxilia\" (tra cui i \"Reges\" e i \"Batavi\") a destra, per un totale di 4000 uomini; la \"legio\" restante (altri 1000 uomini) sarebbe stata al comando di Severo e collocata a sinistra.\nUn'importante fonte sulle unit\u00e0 dell'esercito romano tardo imperiale \u00e8 la \"Notitia dignitatum\", un elenco delle cariche civili e militari della fine del IV-inizi del V secolo, la cui redazione, per quanto riguarda la parte occidentale dell'impero, \u00e8 comunemente fatta risalire agli anni 420; lo scarso dettaglio con cui le fonti identificano le unit\u00e0 che combatterono con Giuliano a Strasburgo rende difficile metterle in corrispondenza con le unit\u00e0 registrate nella \"Notitia\". Per quanto riguarda le unit\u00e0 di cavalleria, la difficolt\u00e0 risiede nel fatto che le fonti non specificano i numeri delle unit\u00e0 presenti a Strasburgo, mentre nella \"Notitia\" sono elencate diverse unit\u00e0 di \"equites Dalmatae\" e di \"equites sagittarii\". Le unit\u00e0 di fanteria riportate nella \"Notitia\" sono invece divise in coppie: ciascuna unit\u00e0 \u00e8 infatti divisa in due parti, una di \"seniores\" e l'altra di \"iuniores\"; questa divisione, avvenuta in un momento imprecisato, \u00e8 attestata gi\u00e0 nel 356 (\"Iovii Cornutes seniores\"), ma se era gi\u00e0 avvenuta al tempo di Giuliano, comunque Ammiano non specifica se le unit\u00e0 che nomina fossero \"seniores\" o \"iuniores\", rendendo impossibile l'identificazione con la \"Notitia\".\nMalgrado ci\u00f2, \u00e8 possibile identificare, con un buon grado di sicurezza, alcune unit\u00e0 della \"Notitia\" come quelle che combatterono a Strasburgo, o quanto meno come loro \"discendenti\". Ammiano parla di un'unit\u00e0 di cavalleria che definisce \"Gentiles\", forse una \"vexillatio palatina\"; se questa unit\u00e0 fu poi tramutata in una \"schola\", potrebbe essere identificata con la \"schola Gentilium\" posta al comando dell'imperatore d'Occidente nella \"Notitia\". Le altre unit\u00e0 di cavalleria presenti a Strasburgo potrebbero essere identificate con la vessillazione di \"equites VIII Dalmatae\" (\"8\u00ba cavalleria dalmata\") a disposizione del \"magister equitum Galliarum\" e con quelle di \"equites cataphractarii iuniores\" e di \"equites scutarii Aureliaci\" (\"cavalieri muniti di scudo di Aureliano\", il cui nome derivava probabilmente dall'imperatore Aureliano, che govern\u00f2 nel 270-5), poste sotto il comando del \"comes Britanniarum\", le cui unit\u00e0 provenivano probabilmente dal \"comitatus\" gallico. Per quanto riguarda la fanteria, il \"magister equitum\" di Gallia comandava gli \"auxilia palatina\" \"Brachiati iuniores\" e \"Batavi iuniores\", mentre il \"comes Britanniarum\" aveva sotto il proprio comando la legione dei \"Primani iuniores\". Nel \"comitatus\" del \"Magister peditum\" d'Italia sono invece comprese le seguenti unit\u00e0 \"seniores\": le \"legiones\" degli \"Ioviani\", \"Herculiani\", \"Pannoniciani\" e \"Moesiaci\" (queste ultime due potrebbero essere le due legioni mesiche citate da Ammiano); gli \"auxilia palatina\" dei \"Cornuti\", \"Brachiati\", \"Petulantes\", \"Celtae\", \"Heruli\" e \"Batavi\"; l'esercito italico comprendeva anche la \"legio comitatensis\" dei \"Regii\". Quest'ultima \u00e8 identificata da Goldsworthy come l'unit\u00e0 dei \"Reges\" citata da Ammiano, ma, oltre al nome differente, i \"Reges\" erano un \"auxilium palatinum\", non una legione.\nForze alemanniche.\nA Strasburgo erano presenti nove \"reges\" (\"re\") alemannici: Cnodomario e suo nipote Serapione, Vestralpo, Urius, Ursicinus, Hortarius, Suomarius e i due che avevano rotto il trattato di pace con i Romani, Vadomario e il suo collega. Ciascuno di loro aveva sotto di s\u00e9 due \"pagi\", per un totale di diciotto \"pagi\". Se si assume che i soldati non alemannici erano un quarto del totale, i soldati alemannici a Strasburgo erano quindi circa 26.000, per una media di 1500 per \"pagus\". Considerata la stima di 135.000 per la popolazione totale degli Alemanni, il 20% circa di un \"pagus\" sarebbe stato presente a Strasburgo, una percentuale realistica per una popolazione barbarica.\nSvolgimento.\nUn disertore appartenente agli \"Scutarii\" inform\u00f2 Cnodomario del piano di Giuliano di marciare su Strasburgo. Il sovrano degli Alemanni ebbe allora il vantaggio di scegliere il campo di battaglia, che fu una gentile collina coperta di campi di grano a poche miglia dal Reno. Libanio afferma che su un lato era presente un corso d'acqua elevato (probabilmente un acquedotto o un canale), costruito su una palude, ma questa affermazione pare incompatibile con il racconto di Ammiano, che descrive il luogo della battaglia come posto in posizione elevata e potrebbe essere un dettaglio proveniente da un'altra battaglia di Giuliano. Il sito della battaglia \u00e8 individuato dall'affermazione di Ammiano che l'esercito di Giuliano marci\u00f2 21 miglia (32\u00a0km) da Saverne lungo la strada Metz-Strasburgo. Una prima teoria identifica il sito con il villaggio di Oberhausbergen, posto a 3\u00a0km a nord-ovest di Strasburgo, 1\u00a0km a nord della strada romana (la moderna D228): in tal caso i Romani avrebbero fronteggiato gli Alemanni sulla sommit\u00e0 della collina di Oberhausbergen, con la strada alle loro spalle. Ma il sito potrebbe essere stato invece quello di Koenigshoffen, un suburbio occidentale della moderna Strasburgo che si trova a cavallo della strada romana.\nLa stagione militare era gi\u00e0 avanzata, in quanto Giuliano aveva impiegato molto tempo a ricostruire Saverna, ma era ancora estate, in quanto le giornate erano calde e il grano maturo nei campi: probabilmente era agosto. L'esercito di Giuliano aveva marciato da Strasburgo durante il mattino, giungendo in vista del nemico intorno a mezzogiorno. Cnodomario, allertato dai suoi esploratori dell'arrivo dell'esercito romano, mosse il proprio esercito dalla base, posta dinanzi alle mura diruite di Strasburgo al campo di battaglia che aveva scelto.\nA poca distanza dal campo di battaglia, Giuliano ordin\u00f2 al suo esercito di arrestarsi e di riposare. Preoccupato che i suoi uomini potessero essere troppo stanchi per la lunga marcia sotto il sole cocente, propose di costruire un campo e rimandare lo scontro al giorno successivo, ma i suoi ufficiali e i suoi uomini furono contrari e chiesero a gran voce di essere condotti alla battaglia quello stesso giorno; Giuliano, che si vantava di agire in base al consenso, accett\u00f2 la loro proposta. Il fatto che i soldati romani potessero anche solo considerare la possibilit\u00e0 di combattere una battaglia che si prospettava molto difficile dopo una marcia di 20 miglia in assetto da battaglia \u00e8 una testimonianza della loro resistenza.\nAvanzando lungo la strada fino al campo di battaglia, i Romani trovarono l'esercito germanico gi\u00e0 disposto sul campo, probabilmente disposto in una densa massa sulla sommit\u00e0 della collina, in modo da ottenere il vantaggio di combattere in discesa. L'ala sinistra germanica era tenuta da Cnodomario e dalla sua cavalleria, mentre l'ala destra da suo nipote Serapione (il cui nome greco era stato scelto dal padre ellenofilo), il quale era ancora un adolescente, ma che aveva gi\u00e0 dimostrato di essere un comandante militare all'altezza dello zio. Il resto del contingente era sotto cinque grandi sovrani e dieci re minori. Tra le sterpaglie sul fianco destro germanico erano i Germani nascosti da Cnodomario e pronti all'imboscata. La fanteria romana si dispose su due linee, con la cavalleria (circa 3000 uomini) sul fianco destro; a sinistra si trovava il distaccamento di Severo.\nNon appena i due eserciti furono schierati, un clamore sorse dalle linee germaniche, che chiedevano rumorosamente che Cnodomario e il suo gruppo di comandanti scendessero da cavallo e conducessero il grosso dei guerrieri appiedati germanici dalla prima linea; Cnodomario e i suoi uomini eseguirono immediatamente. Nel far ci\u00f2, Cnodomario rinunci\u00f2 al controllo strategico della battaglia in quanto, intrappolato al centro dello scontro, non aveva possibilit\u00e0 di sapere cosa accadeva in altri settori. Giuliano, invece, mantenne per tutto lo scontro una posizione separata, protetto dalla sua scorta, e fu quindi in grado di reagire agli eventi su tutto l'arco del fronte, come nel caso della rotta iniziale della sua cavalleria. Non \u00e8 chiaro dove fosse esattamente collocato il comandante romano, anche se probabilmente si pose nello spazio tra le due linee romane.\nLa cavalleria romana ingaggi\u00f2 i cavalieri germanici, ma lo stratagemma di Cnodomario ebbe un notevole successo: i fanti che aveva inframmezzato riuscirono a far cadere i cavalli dei Romani e ad uccidere i catafratti ormai a terra. Sconcertati da questa tattica, la cavalleria romana si fece cogliere dal panico e abbandon\u00f2 il campo; nella loro fuga, i catafratti andarono a infrangersi nella fanteria romana sul fianco destro, la quale resse all'urto solo grazie alla disciplina degli \"auxilia palatina\" dei \"Cornuti\" e dei \"Brachiati\". La cavalleria romana si rifugi\u00f2 dietro alle linee della fanteria, dove Giuliano and\u00f2 personalmente a raccoglierla e a riformarne i ranghi. Zosimo afferma che una vessillazione di catafratti si rifiut\u00f2 di tornare a combattere e che dopo la battaglia Giuliano li obblig\u00f2 a vestirsi da donna per punizione (una punizione cos\u00ec lieve per un'infrazione che nell'esercito romano era tradizionalmente sanzionata con la decimazione fu probabilmente dovuta alla notevole scarsit\u00e0 di truppe a disposizione del cesare). La rotta della cavalleria romana port\u00f2 al primo momento critico della battaglia, in quanto la prima linea romana si trov\u00f2 col fianco destro esposto agli assalti della vittoriosa cavalleria germanica: malgrado la situazione difficile, e grazie al rinforzo dei \"Reges\" e dei \"Batavi\" che avanzarono dalla seconda linea a dare manforte ai loro compagni, il fianco destro romano tenne la posizione fino al ritorno della cavalleria romana, che fu in grado di diminuire la pressione nemica.\nNel frattempo, all'ala sinistra romana, Severo trattenne le sue truppe dall'avanzare sul terreno scosceso, forse avendo subodorato l'imboscata dei Germani. Libanio riporta una versione totalmente differente, affermando che i Romani caricarono i nemici spingendoli fuori dai loro nascondigli, ma la versione di Ammiano sembra maggiormente verosimile, in quanto i Romani non avrebbero tratto nessun beneficio dall'infilarsi direttamente in una trappola pronta a scattare. Ammiano non riporta altri movimenti in questo settore, ma \u00e8 probabile che gli Alemanni nascosti alla fine abbiano perso la pazienza e siano usciti dalla boscaglia per caricare l'unit\u00e0 di Severo, solo per essere respinti dalle sue truppe esperte.\nAl centro del fronte, i guerrieri germanici appiedati caricarono ripetutamente e frontalmente i ranghi serrati dei Romani, contando di romperli semplicemente grazie alla loro superiorit\u00e0 numerica, ma la prima linea romana tenne la propria posizione per lungo tempo, infliggendo grosse perdite ai Germani che si gettavano senza posa sulle lance romane ammassate. Ad un certo punto un gruppo di capi germanici e di alcuni dei loro migliori guerrieri formarono una densa massa e, lasciati passare dalle prime file alemanniche, caricarono i Romani. Probabilmente si trattava di una formazione barbarica detta \"hogshead\" (\"barile\"), un cuneo protetto da guerrieri con corazza disposti sull'esterno. Con uno sforzo disperato riuscirono a perforare la prima linea romana; la situazione si era fatta potenzialmente disastrosa per i Romani, ma, malgrado fosse stata tagliata in due, la prima linea romana non collass\u00f2, in quanto le esperte unit\u00e0 l\u00ec disposte riuscirono a mantenere le due ali separate in formazione.\nUn gran numero di Germani si rivers\u00f2 attraverso la breccia e caric\u00f2 il centro della seconda linea romana, l\u00ec dove si trovava la legione di \"\u00e9lite\" dei \"Primani\", la quale fu in grado di arrestare l'attacco nemico e di contrattaccare, mettendo in fuga quanti erano riusciti a sfondare. Presumibilmente la breccia nella prima linea fu richiusa, o con la congiunzione delle due ali separate della stessa linea o con l'avanzamento dei \"Primani\" dalla seconda (Ammiano non specifica quale sia stato il caso). La prima linea romana, che si era estesa sul fianco sinistro con l'avanzamento del fianco sinistro della seconda linea (e presumibilmente con l'unit\u00e0 vittoriosa di Severo), inizi\u00f2 a respingere i Germani, flettendone le due ali all'indietro. A questo punto i Germani erano gi\u00e0 demoralizzati dalla scarsit\u00e0 dei loro successi e dal gran numero di perdite subite; il grosso del loro esercito era intrappolato dalla mezzaluna sempre pi\u00f9 accentuata dell'esercito romano; le ali germaniche erano metodicamente decimate, mentre le truppe poste al centro erano compresse al punto di non poter muoversi. Alla fine, la pressione sempre maggiore esercitata dai Romani caus\u00f2 il collasso della linea germanica: mentre il panico si diffondeva tra i loro ranghi, gli Alemanni ruppero la formazione e si volsero alla fuga. Molti non corsero abbastanza velocemente e, inseguiti lungo tutto il tratto che conduceva al Reno dalla cavalleria e dalla fanteria romane, furono uccisi mentre fuggivano. Un gran numero tent\u00f2 di attraversare a nuoto il fiume, ma molti annegarono, colpiti dalle frecce romane o appesantiti dalle loro armature.\nAmmiano racconta che 6000 Germani morirono sul campo di battaglia e sul tratto che lo divideva dal fiume, mentre Libanio stima queste vittime in 8000; altre migliaia di Alemanni trovarono la morte per affogamento mentre tentavano l'attraversamento del fiume. \u00c8 probabile che circa un terzo dell'esercito germanico per\u00ec nello scontro, ma pare che la maggior parte dei soldati riusc\u00ec a fuggire, compresi i sei \"reges\" che accompagnavano Cnodomario. I Romani persero solo 243 uomini e quattro \"tribuni\" (\"comandanti di unit\u00e0\"; si trattava di Bainobaude, Laipsone, Innocenzo e uno sconosciuto), due dei quali erano comandanti dei catafratti. Cnodomario e la sua scorta di 200 uomini tentarono di fuggire raggiungendo alcune barche, preparate a questa evenienza nei pressi delle rovine del forte romano di \"Concordia\" (Lauterbourg), circa 40\u00a0km a valle di Strasburgo, ma furono spinti da uno squadrone di cavalleria romana in un boschetto sulla riva del Reno e l\u00ec, circondati, si arresero. Portato alla presenza di Giuliano, al quale chiese piet\u00e0, Cnodomario fu inviato a Milano alla corte di Costanzo II, per poi morire, non molto tempo pi\u00f9 tardi, in un campo per prigionieri barbari presso Roma.\nDopo la battaglia Giuliano fu acclamato augusto (imperatore) dalle sue truppe, ma egli rifiut\u00f2 con veemenza il titolo che poteva essergli concesso legalmente solo dall'augusto in carica, Costanzo; considerata la spietatezza dell'imperatore nell'eliminare potenziali concorrenti al trono, la cautela di Giuliano in questa occasione \u00e8 comprensibile.\nEventi successivi alla battaglia.\nA seguito della vittoria a Strasburgo, Giuliano raccolse tutti gli Alemanni che si erano stanziati in Alsazia e li espulse dal territorio dell'impero.\nLa battaglia fu il momento decisivo dello sforzo di Giuliano per restaurare la frontiera del Reno: fino a quel momento Giuliano era stato costretto a combattere principalmente all'interno della Gallia, lasciando l'iniziativa ai Germani che rincorreva tra un'incursione e l'altra, mentre la regione, una delle province fondamentali dell'impero, subiva danni economici enormi. A partire dalla campagna del 358, Giuliano fu invece in grado di portare guerra al nemico nel suo territorio, anno dopo anno invadendo le terre al di l\u00e0 del Reno, devastandole e terrorizzando le trib\u00f9 barbariche, che furono spesso costrette ad accettare la condizione di tributari. Allo stesso tempo fu in grado di incrementare sensibilmente lo stato di preparazione delle difese frontaliere romane, riparando i forti danneggiati e ripristinando le guarnigioni travolte dalle incursioni nemiche.\nGi\u00e0 nel 357, Giuliano fece seguire alla battaglia di Strasburgo un'incursione in territorio alemannico, al di l\u00e0 del Reno; dopo aver devastato in lungo e in largo quelle terre, si concentr\u00f2 sulla ricostruzione di un forte negli \"Agri decumates\" originariamente costruito da Traiano all'inizio del II secolo. Infine concesse ai timorosi barbari una tregua di dieci mesi.\nNel 358 Giuliano si occup\u00f2 inizialmente delle trib\u00f9 dei Franchi, attraversando il Reno e obbligando i Salii e i Camavi alla resa e a divenire \"tributarii\", per poi ricostruire tre importanti forti sulla bassa Mosa. Infine torn\u00f2 ad occuparsi degli Alemanni, attraversando il Reno a Mogontiacum (Magonza) e obbligando alla resa i nuovi grandi re Ortario e Surmario.\nNel 359 il cesare ricostru\u00ec sette forti e mura cittadine nel medio Reno, tra cui quelle di \"Bonna\" (Bonn) e \"Bingium\" (Bingen), obbligando i suoi recenti tributari alemannici a fornire forza lavoro e materiale da costruzione. Attravers\u00f2 poi il Reno, marci\u00f2 attraverso il territorio dei tributari e devast\u00f2 le terre degli altri re che avevano combattuto a Strasburgo, tra cui Welstralp: tutti furono obbligati a sottomettersi e a riconsegnare le migliaia di civili romani che avevano rapito e ridotto in schiavit\u00f9 durante gli anni delle incursioni.\nNel 360, la sua ultima stagione militare in Gallia, Giuliano fu ancora una volta proclamato augusto dalle sue truppe e ancora rifiut\u00f2, ma questa volta le truppe insistettero, minacciando di rivoltarsi contro Costanzo II. Allarmato, ma anche intimamente lusingato, Giuliano scrisse una lettera apologetica a Costanzo, spiegandogli per quale motivo aveva ritenuto necessario piegarsi alle richieste dei suoi soldati e chiedendo la ratifica imperiale; Costanzo, per\u00f2, rifiut\u00f2, chiedendo a Giuliano di tornare al rango di cesare. Giuliano ignor\u00f2 l'ordine, ma, allo scopo di provare la propria buona fede e anche per mantenere occupate le proprie truppe sul punto di ammutinarsi, attravers\u00f2 ancora una volta il Reno e attacc\u00f2 gli Attuarii, una trib\u00f9 della confederazione dei Franchi. L'anno successivo i due imperatori marciarono l'uno contro l'altro per dirimere la situazione, ma l'improvvisa morte di Costanzo in Asia minore risparmi\u00f2 all'impero un'ulteriore guerra civile.\nDivenuto unico imperatore (361-363), Giuliano soccombette alla \"sindrome di Alessandro Magno\", come i suoi predecessori Traiano e Settimio Severo, e decise di emulare il sovrano macedone e conquistare l'impero persiano. Abbandonando l'efficace ma poco prestigiosa strategia di Costanzo, Giuliano invase la Mesopotamia alla testa di un esercito di 65.000 uomini, ma la campagna, inizialmente vittoriosa, si concluse con la sua morte e la ritirata dell'esercito romano indebolito da grandi perdite. Sebbene la gran parte delle unit\u00e0 che combatterono nella campagna sasanide di Giuliano provenissero dal \"comitatus\" orientale e da quello imperiale, \u00e8 verosimile che anche il \"comitatus\" dell'Illirico e della Gallia fosse stato privato di truppe per rafforzare le truppe destinate all'invasione: il risultato fu che nel 366 la Gallia fu ancora una volta oggetto delle incursioni delle orde di Alemanni e che il faticoso lavoro di restaurazione di Giuliano fu disfatto. Per questo motivo il nuovo imperatore, Valentiniano I, dovette passare anni praticamente a ripetere la campagna gallica di Giuliano."}
{"id": "791587", "revid": "63716", "url": "https://it.wikipedia.org/wiki?curid=791587", "title": "Qin Shi Huangdi", "text": ""}
{"id": "791590", "revid": "123476781", "url": "https://it.wikipedia.org/wiki?curid=791590", "title": "Role Model", "text": "Role Model \u00e8 un singolo di Eminem estratto dal suo secondo album in studio, \"The Slim Shady LP\" (1999). \u00c8 stato rilasciato il 17 agosto 1999 come singolo.\nLa canzone.\nLa canzone \u00e8 stata anche inserita nel CD bonus \"Stan's Mixtape\", da \"\" (2005).\nQui Eminem contesta la sua stessa posizione come \"modello di ruolo\", con versi come: \"Io schiaffeggio le donne, mangio funghi e vado in overdose\" e \"Avvolgo una corda intorno al mio pene e salto da un albero\". Inoltre ripete \"non vorrai certo crescere come me\", e alla fine dice \"forse vuoi crescere e diventare un anticonformista, proprio come me\". Pur non essendo stato pubblicato come un singolo vero e proprio, la sua versione editata e il video ebbero estesa trasmissione in radio e tv.\nIl video.\nIl video offre uno spunto simile a quello per \"My Name Is\", ma pi\u00f9 oscuro.\nInizia con alcuni che introducono Eminem in procinto di fare una magia in stile Harry Houdini in un film muto. Altre scene mostrano Eminem nei panni di un prete, ufficiale di polizia e un personaggio da cartone animato che picchia Foghorn Leghorn."}
{"id": "791595", "revid": "767487", "url": "https://it.wikipedia.org/wiki?curid=791595", "title": "Paul Butterfield", "text": "\u00c8 stato uno dei primi esponenti bianchi del \"Chicago Blues\". Il suo stile incisivo, rivoluzionario e senza tempo \u00e8 un punto di riferimento per grandi armonicisti moderni come Mark Ford e Andy Just.\nSebbene sia stato uno dei musicisti pi\u00f9 significativi del suo tempo, e pur avendo suonato con personaggi come Jimi Hendrix, John Mayall, Eric Clapton, Stevie Ray Vaughan, Muddy Waters e Bob Dylan, \u00e8 un artista relativamente poco conosciuto dal grande pubblico.\nBiografia.\nFiglio di un avvocato, dopo aver studiato flauto da giovane, svilupp\u00f2 un amore per l'armonica blues, e a lui si un\u00ec uno studente di fisica dell'Universit\u00e0 di Chicago, Elvin Bishop, anch'egli amante del blues. I due riuscirono ad entrare nel giro di grandi musicisti blues come Muddy Waters, Howlin' Wolf, e Junior Wells.\nButterfield e Bishop formeranno presto un gruppo insieme a Jerome Arnold, Sam Lay (entrambi della band di Howlin' Wolf) e Mark Naftalin. Su consiglio del loro produttore discografico, i quattro aggiunsero alla band il promettente chitarrista Mike Bloomfield, il cui lavoro ispir\u00f2 l'allora ragazzino Robben Ford.\nNel 1963, avverr\u00e0 un fatto mai accaduto prima, e cio\u00e8 che il gruppo formato da Butterfield, che includeva anche elementi di colore, diventer\u00e0 il gruppo di casa al club \"Big John's\"\" di Chicago, club notoriamente frequentato da americani bianchi.\nLa Paul Butterfield Blues Band.\nLa ormai consolidata Paul Butterfield Blues Band nel 1965 registra il primo album discografico, con composizioni proprie e classici, suonati fedelmente al \"Chicago Blues style\" tradizionale, seppur con introduzioni stilistiche nuove ed affascinanti. Diventano conosciuti nell'ambiente folk e blues; accompagnano infatti Bob Dylan al Newport Folk Festival nella famosa svolta elettrica, e l\u00ec si trovano a contatto con leggende del blues come Son House.\nNel 1966 il batterista Sam Lay lascia il gruppo (\u00e8 uscito nel 1995 un album contenente registrazioni di classici blues con la band originaria, \"The Lost Elektra Sessions\"), per far posto a Billy Davenport, dal tocco pi\u00f9 jazzistico. Con Davenport registrano \"East-West\", album in cui Butterfield e compagni sperimentano un nuovo sound, che strizza l'occhio a sonorit\u00e0 esotiche e meno blues. Significativi sono pezzi come \"Work Song\" e \"East-West\", entrambi strumentali.\nL'anno successivo, un nuovo cambio di formazione avviene nella \"band\": Mike Bloomfield se ne va per fondare gli Electric Flag con Nick Gravenites e Buddy Miles, e si ritrover\u00e0 a suonare poi con Dr. John (Mac Rebennack) e Al Cooper; alla \"band\" di Butterfield si aggiunge una sezione di fiati, per emulare il sound del suo idolo Junior Parker.\nNello stesso anno esce \"The Resurrection of Pigboy Crabshaw\", dove Butterfield si concentra soprattutto sul canto, prediligendo un suono di armonica acustico.\nL'era dei pop festival.\nCon la stessa formazione suona al Monterey Pop Festival (1967); nel 1969 partecipa al festival di Woodstock, e in quello stesso anno si rincontra con Bloomfield e Sam Lay per registrare con Muddy Waters l'album \"Fathers &amp; Sons\", con Otis Spann al piano e Donald Duck Dunn al basso.\nPassati alcuni anni, cambia nuovamente formazione e con i Better Days registra 2 album nel 1973. Nel 1976 suona con The Band al loro concerto d'addio immortalato nel film \"The Last Waltz\".\nGli anni seguenti vedono Butterfield apparire in programmi televisivi e interviste; suona infatti con B.B. King, Eric Clapton, Stevie Ray Vaughan e tanti altri nel concerto \"B.B.King: Blues Session\".\nL'anno prima della sua morte esce il disco \"The Legendary Paul Butterfield Rides Again\" .\nButterfield viene trovato morto nella sua casa di North Hollywood, il 4 maggio 1987, all'et\u00e0 di 44 anni."}
{"id": "791597", "revid": "76204", "url": "https://it.wikipedia.org/wiki?curid=791597", "title": "Arcidiocesi di Changanacherry", "text": ""}
{"id": "791598", "revid": "76204", "url": "https://it.wikipedia.org/wiki?curid=791598", "title": "Arcidiocesi di Changanasserry", "text": ""}
{"id": "791603", "revid": "286641", "url": "https://it.wikipedia.org/wiki?curid=791603", "title": "Sinfonia Manfred", "text": "La Sinfonia \"Manfred\" in si minore, Op. 58 di P\u00ebtr Il'i\u010d \u010cajkovskij, composta nel 1885, \u00e8 una sinfonia a programma, basata sull'omonimo dramma in versi, pubblicato nel 1817, di George Gordon Byron. \u00c8 l'unica delle sinfonie completate da \u010cajkovskij a non essere numerata, cronologicamente venne composta tra la quarta e la quinta. \nStoria della composizione.\nNell'inverno 1867-68 il compositore francese Hector Berlioz, durante un suo viaggio in Russia, diresse la sua sinfonia a programma \"Aroldo in Italia\". Quel lavoro basato su un'opera di Byron, autore allora molto in voga in Russia, impression\u00f2 notevolmente il pubblico e stuzzic\u00f2 molti musicisti russi. Il critico Vladimir Stasov scrisse un programma per un seguito dell\"'Aroldo\", basato su un altro poema di Byron, \"Manfred\" e lo invi\u00f2 al compositore Milij Balakirev, che, non essendo interessato all'idea, lo trasmise a Berlioz, il quale per\u00f2 declin\u00f2 la proposta, a causa dell'et\u00e0 avanzata e della cattiva salute, e risped\u00ec il programma a Balakirev. Dopo poco pi\u00f9 di un anno Berlioz mor\u00ec e, a partire dal 1872, Balakirev ebbe una crisi personale che lo allontan\u00f2 dagli ambienti musicali per diverso tempo. Nel 1881 \u010cajkovskij e Balakirev iniziarono uno scambio epistolare, nel quale quest'ultimo trasmise a \u010cajkovskij il programma di Stasov, proponendogli la composizione di una sinfonia basata su di esso. Inizialmente il compositore non mostr\u00f2 particolare interesse all'idea, l'insistenza di Balakirev per\u00f2 lo spinse a rileggere il poema di Byron durante un soggiorno a Davos, proprio sulle Alpi dove esso era ambientato: al suo rientro in Russia \u010cajkovskij revision\u00f2 l'abbozzo che Balakirev aveva tratto dal programma di Stasov e inizi\u00f2 a comporre il primo movimento. Invece di seguire pedissequamente le istruzioni di Balakirev, \u010cajkovskij scrisse la sinfonia secondo il suo stile. Inizialmente, la consider\u00f2 una delle sue migliori composizioni, ma pochi anni dopo volle distruggere la partitura, anche se quell'intenzione non fu mai realizzata. La sinfonia \"Manfred\" venne eseguita per la prima volta a Mosca l'11 marzo 1886, diretta da Max Erdmannsd\u00f6rfer e fu dedicata a Milij Balakirev.\nStruttura della composizione.\nLa sinfonia \u00e8 formata da quattro movimenti, ciascuno dei quali riporta all'inizio della partitura delle brevi note di programma. \nI. Lento lugubre (si minore).\nL'incarnazione musicale di queste note programmatiche \u00e8 costituita da cinque ampi episodi intervallati da quattro pause. Un primo tema meditabondo, brevemente disarmonico, costruisce una musica sia spaziosa che monolitica. Un secondo tema conduce al secondo episodio, arrivando al climax pi\u00f9 forte che \u010cajkovskij abbia mai scritto. La musica nel terzo episodio sembra pi\u00f9 calma, mentre il quarto rappresenta l'apparizione di Astarte. Il quinto episodio culmina in un climax frenetico e si conclude con una serie di bruschi accordi.\nII. Vivace con spirito (si minore).\nGli sforzi di \u010cajkovskij nell'esplorare nuove possibilit\u00e0 di scrittura musicale gli permisero di presentare la sua musica con nuovi colori e contrasti pi\u00f9 raffinati. In questo scherzo, sembra che sia l'orchestrazione a creare la musica, come se \u010cajkovskij avesse pensato direttamente in colori e trame, facendone il punto focale. Semplicemente, non c'\u00e8 melodia e la base armonica e poco definita, creando un mondo affascinante, fragile e magico. Ci\u00f2 diventa chiaro quando una vera melodia lirica entra nella sezione centrale del movimento. \nIII. Andante con moto (sol maggiore).\nQuesta \"pastorale\" si apre con una siciliana, seguita dal richiamo a tre note di un cacciatore. Ritorna il tema iniziale. Si sente una breve e vivace danza contadina, seguita da uno scatto violento, prima che ritorni il tema iniziale pastorale pi\u00f9 ampio e in una partitura pi\u00f9 piena e decorativa. Il cacciatore suona il suo corno; la musica svanisce. \nIV. Allegro con fuoco (si minore - re bemolle maggiore - si maggiore).\nMolti critici considerano il finale fatalmente imperfetto, ma il problema non sta tanto nella musica quanto nel programma. Fino a questo punto \u010cajkovskij \u00e8 riuscito bene a conciliare i requisiti extramusicali di ogni movimento con la musica stessa. Ora, tuttavia, il programma prende il sopravvento, iniziando con una fuga, che \u00e8 per sua natura accademica e non drammatica, per rappresentare la scoperta di Manfred da parte dell'orda infernale tra di loro. Il risultato, sebbene per molti versi sembri una ricapitolazione condensata della seconda met\u00e0 del primo movimento, diventa un pezzo frammentato e interrotto, che termina con un corale raffigurante la morte di Manfred. "}
{"id": "791608", "revid": "181699", "url": "https://it.wikipedia.org/wiki?curid=791608", "title": "Ass Like That", "text": "Ass Like That (nella versione censurata A** Like That, Like That o Butt Like That) \u00e8 il titolo di una canzone di Eminem. Fa parte del suo quinto album in studio, \"Encore\" (2004).\nIl 28 febbraio 2018, la RIAA lo certifica singolo di platino per il milione di unit\u00e0 vendute nel mercato statunitense.\nLa canzone.\n\u00c8 stata pubblicata come singolo nel 2005.\nIn essa Eminem prende in giro quelle donne che, dotate di un \"sedere cos\u00ec\" (in lingua inglese appunto \"an ass like that\") e che fanno suonare alla sua \"verga\" \"duh do-ing do-ing do-ing\", riferimento all'erezione.\nLe donne in questione sono le popstar Jessica Simpson, Mary-Kate e Ashley Olsen, Britney Spears, Hilary Duff, JoJo (quindicenne all'epoca della canzone), Janet Jackson e Gwen Stefani.\nIl testo ironizza anche su R. Kelly, Pee-Wee Herman, Michael Jackson ed Arnold Schwarzenegger. Dr. Dre appare in un cameo alla fine della canzone, chiedendo ad Eminem \"\"Che diavolo ti prende\"?!\".\nIl video.\nIl video, girato e pubblicato nel 2005, mostra il rapper importunato dal noto pupazzo \"Triumph the Puppet Dog\". Vi sono incursioni dal \"mondo reale\" al \"mondo dei pupazzi\" e viceversa. Vi sono versioni a forma di peluche delle personalit\u00e0 prese in giro nella canzone, ma anche Nick Lachey, 50 Cent, Dr. Dre e i personaggi dal programma televisivo \"Crank Yankers\"."}
{"id": "791609", "revid": "15756", "url": "https://it.wikipedia.org/wiki?curid=791609", "title": "Dipendenza da Internet", "text": "La dipendenza da Internet, nota anche come internet dipendenza (in inglese Internet addiction disorder, in acronimo IAD), \u00e8 un disturbo da dipendenza legato ad utilizzo intensivo e ossessivo di internet in tutte le sue forme, dalla navigazione sui social, alla visualizzazione di filmati, al gioco online.\nIl termine \u00e8 stato coniato dal medico Ivan Goldberg nel 1995, il quale aveva per primo diffuso in rete un questionario diagnostico a scopo inizialmente goliardico e provocatorio. Nonostante l'intenzione puramente ironica del questionario diagnostico, la sua diffusione ha subito riscontrato forte interesse tra gli utenti e acceso discussioni tra i clinici, che si sono confrontati nell'avvalorare o nel contestare la teoria dell'esistenza della nuova psicopatologia del millennio.\nLa \"sindrome\" di dipendenza dalla rete presenta segni e sintomi paragonabili al gioco d'azzardo patologico, classificato secondo i criteri diagnostici di nosografia categoriale del \"DSM-IV\". Nel 2013 \u00e8 stata inserita nella Sessione III del \"DSM-5\" la proposta di classificazione dell'\"Internet Gaming Disorder\" tra i disturbi di Dipendenza Patologica; si tratta di una proposta di nosografia diagnostica che necessita quindi di ulteriori studi sperimentali prima della sua validazione, e che pertanto non pu\u00f2 essere utilizzata a fini legali o assicurativi. Diversi studiosi affermano tuttavia che la dipendenza da Internet non pu\u00f2 essere classificata come uno specifico disturbo psichiatrico, ma deve piuttosto essere considerata come un sintomo psicologico che pu\u00f2 manifestarsi nell'ambito di differenti quadri psicopatologici.\nTipi di dipendenza.\nLa dipendenza da Internet o \"Internet addiction\" \u00e8 in realt\u00e0 un termine piuttosto vasto che copre un'ampia gamma di comportamenti psicopatologici, le cui matrici comuni sembrano essere la disregolazione degli impulsi e la difficolt\u00e0 nel gestire stati emotivi dolorosi. La dipendenza da Internet e la dipendenza dal computer sono ormai inscindibilmente legate, tanto che i termini \"dipendenza online\" o \"dipendenza tecnologica\" vengono usati intercambiabilmente per indicare il fenomeno nel suo complesso.\nLa psicologa statunitense Kimberly Young fu la prima al mondo a ipotizzare l'esistenza di un disturbo psicopatologico legato all'abuso di internet, fondando nel 1995 il primo centro di studi e terapie per le dipendenze tecnologiche, il \"Center for Internet Addiction\". In un suo primo studio del 1998, la ricercatrice ha riadattato il questionario psicodiagnostico utilizzato in ambito clinico per la diagnosi della dipendenza da gioco d'azzardo patologico (GAP) secondo i criteri del DSM-IV, per indagare le diverse tipologie e i diversi livelli di gravit\u00e0 dell'uso disfunzionale della rete. Il campione di indagine comprendeva 496 soggetti, di cui 396 sono risultati \"Dipendenti\" e 100 \"Non-Dipendenti\", secondo i criteri da lei selezionati per identificare l'uso patologico da quello non patologico di internet. Tra i 396 soggetti \"Dipendenti\", 157 erano uomini e 239 donne. Il questionario diagnostico (\"Diagnostic Questionnaire\", DQ) della Young comprendeva nella sua prima forma 8 item a risposta dicotomica si/no; i soggetti che rispondevano affermativamente a cinque o pi\u00f9 item erano classificati come \"Dipendenti\". Le variabili indagate dal gruppo di ricerca della Young per appurare l'incidenza, il livello di gravit\u00e0 e la tipologia della sindrome da Dipendenza da Internet furono: 1) da quanto tempo il soggetto era utente di internet; 2) numero di ore di connessione a settimana; 3) tipologia di applicazioni maggiormente utilizzate; 4) in che misura e in quale ambito della vita quotidiana l'abuso di internet aveva avuto un'influenza negativa.\nDai risultati della sua ricerca, Kimberly Young ha individuato 5 specifiche tipologie di dipendenza online:\nLa Young ha successivamente perfezionato il suo questionario diagnostico con lo IAT (\"Internet Addiction Test\"), composto da 20 item diversi. che mirano a identificare coloro che fanno di Internet un uso prolungato (anche 40-50 ore a settimana) sino a trascurare gli affetti familiari, il lavoro, lo studio, le relazioni sociali e la propria persona (notti insonni, ansia, agitazione psicomotoria, depressione legata al fatto di essere off-line, sogni e fantasie riguardanti Internet).\nAlle domande si risponde scegliendo tra 5 modalit\u00e0 differenti: 1) rare volte; 2) occasionalmente; 3) piuttosto spesso; 4) spesso; 5) sempre.\nA seconda del punteggio ottenuto rispondendo a tutte le domande, il soggetto pu\u00f2 autovalutare il suo livello di dipendenza da Internet identificandosi in uno dei tre profili che corrispondono a tre range di risultati possibili: a) massimo controllo dell'uso di Internet; b) si evidenziano problemi relativi all'impatto che l'uso della Rete ha sulla vita del soggetto; c) la Rete causa importanti problemi di dipendenza.\nDipendenza da smartphone.\nUn capitolo a parte sembra costituito ormai dall'uso degli smartphone, che essendo portatili si prestano facilmente a un utilizzo compulsivo. Tuttavia non si pu\u00f2 parlare di dipendenza da smartphone in senso clinico, dato che non si tratta di un disturbo psichiatrico riconosciuto. La ricerca mostra per\u00f2 che molti utenti manifestano un \"uso problematico dello smartphone\", soprattutto legato al tempo eccessivo speso davanti allo schermo e alla tendenza a frammentare le attivit\u00e0 e fare troppe cose contemporaneamente. Recenti studi mostrano anche che l'uso problematico dello smartphone si distribuisce in maniera ineguale tra i giovani: chi ha minori risorse socio-economiche tende a farne un uso pi\u00f9 pervasivo e ad averne maggiori conseguenze negative.\nNel 2019, il giornalista francese Bruno Patino ha pubblicato \"La civilt\u00e0 del pesce rosso\" (La civilisation du poisson rouge) in cui argomenta che l'utilizzo degli smartphone \u00e8 strutturato in modo da provocare la consultazione compulsiva: lui stesso nel 2018 avrebbe consultato il suo smartphone 198.000 volte, cio\u00e8 542 volte al giorno, 30 volte all'ora e una volta ogni 3 ore di sonno. Questo avrebbe portato il tempo medio di attenzione a 9 secondi, cio\u00e8 solo 1 secondo di pi\u00f9 del pesce rosso. Secondo un'inchiesta, il 41% dei Francesi rinuncerebbe al sesso mattutino o serale\n piuttosto di privarsi dello smartphone: la proporzione della dipendenza da smartphone preoccupa psicologi, neurologi e medici.\nIn un comunicato stampa del 2018, la Apple ha dichiarato di essere consapevole del problema e di avere fornito alcuni strumenti in modo da disattivare le notifiche delle applicazioni su smartphone.\nNel suo libro \"Digital Minimalism\" Cal Newport, professore di informatica alla Georgetown University, propone una filosofia chiamata appunto \"minimalismo digitale\", con la quale propone un utilizzo pi\u00f9 sano di Internet e in particolare degli smartphone. Fra i suoi consigli, quelli di tentare una sconnessione totale dai social per la durata di un mese, senza avvisare i propri contatti, non usare lo smartphone come sveglia bens\u00ec usare una normale sveglia, non portare mai il cellulare addosso quando si \u00e8 in casa bens\u00ec tenerlo in un \"phone foyer\" per la ricarica.\nFattori di rischio e comorbilit\u00e0 psichiatriche.\nLe numerose ricerche epidemiologiche presenti in letteratura su questo disturbo riportano 4 fattori di rischio principali che potrebbero predisporre all'insorgere di psicopatologie legate all'uso di internet:\nNumerosi studi di ricerca sul campo confermano come la dipendenza da internet sia associata spesso ad altri disturbi psichiatrici, in particolar modo all'abuso di sostanze, alla sindrome da deficit dell'attenzione e dell'iperattivit\u00e0(ADHD), alla depressione, al disturbo d'ansia sociale, e al disturbo di personalit\u00e0 ossessivo-compulsivo.\nLa \"gabbia di Skinner\".\nOltre al fattore di vulnerabilit\u00e0 rappresentato dalla personalit\u00e0 pre-morbosa, le pi\u00f9 recenti teorie eziopatogeniche affermano che la Rete sia in grado, di per s\u00e9, di causare forte dipendenza anche nelle personalit\u00e0 non affette da alcun disturbo psichiatrico, in quanto essa fa sperimentare stati di onnipotenza in cui l'individuo sente di avere il pieno controllo sulla realt\u00e0 virtuale e sulle relazioni che intrattiene online.\nIn particolare, secondo diversi specialisti di tecnologia e informatica, il design degli smartphone e dei social media ricalcherebbe da vicino quello delle slot machine e sarebbe appositamente studiato per creare dipendenza, comportando conseguenze a livello cognitivo per es.sull'apprendimento\nQuesto tipo di condizionamento \u00e8 stato studiato da Burrhus Skinner nella famosa \"gabbia di Skinner\",in cui ha provocato un comportamento di dipendenza in un piccione.\nIl riferimento al piccione \u00e8 abbastanza noto nell'ambiente informatico, infatti \u00e8 stato ripreso come pubblicit\u00e0 negativa, per esempio da Xiaomi contro la Apple in riferimento al costo del suo iPhone\nSia Cal Newport che Bruno Patino insistono sul fatto che la ragione profonda della dipendenza da smartphone \u00e8 meno tecnologica e pi\u00f9 economica: in pratica le aziende produttrici sia di smartphone che di applicazioni (es. Facebook) hanno lavorato per anni per creare delle \"esche\" in modo da indurre l'utente a non staccarsi dal dispositivo, impiegando veri e propri \"ingegneri dell'attenzione\". Per esempio, la \"spia rossa\" di Facebook avrebbe dimostrato di essere molto pi\u00f9 efficace nell'attirare utenti invece della spunta blu, e sembra che malgrado i tentativi degli utenti di disabilitarla, questa si ripresenti. \u00c8 noto inoltre che Facebook negli ultimi 5 anni avrebbe impresso una forte accelerazione negli scambi grazie a specifici algoritmi per ottenere pi\u00f9 guadagni.\nQuesta pianificazione per distogliere l'attenzione dell'utente da quello che sta facendo e portarlo a visionare il contenuto proposto costituisce il \"capitale di attenzione\" che ogni azienda cerca di procurarsi. Si parla quindi di economia dell'attenzione (\"attention economy\")\nSegni e sintomi.\nNella fase iniziale della sindrome IAD, il soggetto avverte il bisogno di prolungare la sua connessione ad internet fino a 5-6 ore al giorno, fino a quando diventer\u00e0 per lui sempre pi\u00f9 difficile interrompere il collegamento. Nella fase pi\u00f9 avanzata, il soggetto subisce importanti disagi nella sua vita relazionale e lavorativa a causa delle numerose ore trascorse in rete, la quale diventa per lui una realt\u00e0 parallela che egli preferisce a quella della vita reale. Tra le primissime teorie relative al decorso della sindrome della Dipendenza da Internet, nel 1998 lo psichiatra italiano Cantelmi definisce la prima fase della patologia come \u201ctossicofilia\u201d, in cui il soggetto si impegna in un controllo man mano sempre pi\u00f9 ossessivo della sua mailbox e naviga spesso in molteplici siti web e forum come semplice osservatore (fase del \u201clurker\u201d), senza mai esporsi o interagire direttamente. In questa fase \u201cesplorativa\u201d, il soggetto non \u00e8 ancora un utente esperto della rete, anche se ne \u00e8 attirato. Nella seconda fase, definita da Cantelmi \u201ctossicomanica\u201d, avendo acquisito maggiori competenze sull\u2019uso della rete, il soggetto comincia progressivamente ad aumentare il numero di ore di connessione e a partecipare sempre pi\u00f9 attivamente a siti di discussione tra pi\u00f9 utenti, oppure a scambiare messaggi privati con un solo utente; nei momenti di disconnessione da internet, si manifestano sintomi ingravescenti di ansia, irritabilit\u00e0, aggressivit\u00e0, e irrequietezza. Nella fase pi\u00f9 acuta della dipendenza, il soggetto ha costruito un alter-ego virtuale (avatar) con cui interagisce con altri utenti all\u2019interno di giochi di ruolo ambientati in una realt\u00e0 virtuale. Egli perde progressivamente interesse per la sua vita reale e le relazioni, con grave compromissione della sfera lavorativa e affettiva. Le relazioni intrattenute online acquistano maggiore importanza di quelle reali. Secondo quanto osservato in alcuni quadri clinici, ulteriori sintomi psicopatologici legati alla dipendenza da internet possono essere, nella fase acuta, sintomi di dissociazione e depersonalizzazione, alterazione degli stati di coscienza e della memoria, dispercezioni, allucinazioni, deliri, sintomi di astinenza e di tolleranza\nLe persone maggiormente a rischio di contrarre questa forma di Dipendenza da Internet sono quelle con difficolt\u00e0 comunicative-relazionali. In questi casi la dipendenza costituisce un comportamento di evitamento attraverso cui il soggetto si rifugia nella rete per sfuggire alle sue problematiche esistenziali. Le relazioni che si instaurano attraverso la rete tendono ad essere idealizzate, e spesso restano tali, con l'intento di rispondere ai propri bisogni relazionali e affettivi. In questi contesti, inoltre, la persona spesso fornisce di s\u00e9 un'immagine idealizzata e irrealistica, utilizzando dei nickname che se da un lato mascherano la propria identit\u00e0, consentendo alla persona di sperimentare un anonimato spesso facilitatore, dall'altro le permettono anche di rivelare di s\u00e9 alcuni aspetti selezionati, come interessi e preferenze che possono trasparire dalla scelta di immagini e soprannomi.\nTonino Cantelmi attribuisce la diffusione del fenomeno IAD alla capacit\u00e0 della rete di soddisfare nell\u2019immediato molteplici bisogni dell\u2019individuo. Proprio sull\u2019individuazione della specificit\u00e0 di questi bisogni, Cantelmi ha costruito il primo questionario psicodiagnostico in Italia volto a riconoscere la particolare tipologia e il livello di gravit\u00e0 di internet addiction di cui soffre il soggetto (Uso e Abuso di Internet, questionario UADI).\nLa Dipendenza da Internet In Italia.\nIl contributo pi\u00f9 importante allo studio di questa nuova patologia in Italia si deve allo psichiatra Tonino Cantelmi, il quale fu il primo a diagnosticare l'Internet Addiction Disorder in quattro pazienti da lui seguiti (1998). Cantelmi presenta i risultati delle sue osservazioni cliniche nella relazione tenuta a Roma al III Convegno Nazionale ARFN (Associazione per la Ricerca e la Formazione Neuropsicosociale) nell\u2019aprile dello stesso anno. La relazione sulla scoperta della nuova psicopatologia del secondo millennio riceve immediatamente forte attenzione mediatica, che vede l\u2019opinione pubblica dividersi tra scettici e avvallatori della teoria neopatogena.\nSempre nello stesso anno, Cantelmi pubblica insieme al collaboratore Massimo Talli un articolo su Psicologia Contemporanea, in cui descrive il fenomeno gi\u00e0 conosciuto in America dal 1995 e formula le prime ipotesi eziopatogeniche e di comorbidit\u00e0 del disturbo. Successivamente, egli avvier\u00e0 diversi progetti di ricerca epidemiologica in Italia, che saranno la base per le sue numerose successive pubblicazioni sull\u2019argomento, oltre che per la costruzione e la validazione scientifica del suo strumento diagnostico UADI (Uso, Abuso e Dipendenza da Internet). Secondo lo psichiatra romano, non \u00e8 del tutto corretto accomunare il Gioco D\u2019azzardo Patologico e lo Shopping Compulsivo al disturbo da Dipendenza da Internet, in quanto quest\u2019ultimo ha una matrice fortemente relazionale forse anche pi\u00f9 significativa di quella della disregolazione degli impulsi.\nCantelmi rappresenta ancora oggi uno dei massimi esperti della sindrome IAD in Italia.\nDa novembre 2009 all'Ospedale Policlinico Il Gemelli \u00e8 stato aperto il primo ambulatorio ospedaliero italiano specializzato nella dipendenza da Internet.\nNel marzo 2014 c'\u00e8 stato a Milano il \"First International Congress on Internet Addiction Disorders\" organizzato dal centro ESC.\nIl 2 Dicembre 2017 c\u2019\u00e8 stato ad Ancona la \u201cPrima Giornata Nazionale sulle Dipendenze Tecnologiche\u201d organizzata dall\u2019Associazione Nazionale Dipendenze Tecnologiche e Cyberbullismo \u201cDi.Te.\u201d\nIl questionario psicodiagnostico UADI.\nIl primo strumento psicodiagnostico ad essere stato realizzato in Italia per la diagnosi del disturbo IAD \u00e8 la scala UADI (Uso, Abuso e Dipendenza da Internet), progettata e convalidata da Tonino Cantelmi e i suoi collabortatori nel 2001 su un campione di 241 soggetti (163 maschi e 78 femmine tra i 13 e i 57 anni), la maggior parte con titolo di studio di scuola media superiore. Tale scala \u00e8 composta da 80 item che indagano non solo il numero di ore trascorso in rete e il loro impatto sulla vita reale (come precedentemente proposto dal questionario della Young), ma anche i sintomi che il soggetto sperimenta nei momenti in cui \u00e8 on- e off-line, e il particolare sistema motivazionale attivato dall\u2019uso della rete; Cantelmi infatti riconosce il fattore che mantiene in essere la dipendenza nella capacit\u00e0 della rete di soddisfare molteplici bisogni dell\u2019individuo, in particolare quelli della scala di Maslow, quali il bisogno di relazionarsi con altri, il bisogno di appartenenza, il riconoscimento sociale, e l\u2019autorealizzazione. Sulla base della tipologia di sintomi e comportamenti indagati dagli 80 item della scala di Cantelmi \u00e8 stata condotta un\u2019analisi fattoriale che ha raggruppato la spiegazione del 40% della varianza tra soggetti normali e soggetti abusanti la rete entro 5 dimensioni principali: Evasione, Dissociazione, Impatto sulla vita Reale, la Sperimentazione, e la Dipendenza. La prima dimensione, l\u2019Evasione, fa riferimento al tentativo di fuga dalla realt\u00e0 degli utenti, che trovano in internet una compensazione o un sollievo dai problemi della vita quotidiana. La seconda variabile, la Dissociazione, indaga la presenza di sintomi dissociativi come dispercezioni, depersonalizzazione e derealizzazione, oltre che all\u2019estraneazione dal mondo reale. La variabile Impatto sulla Vita Reale \u00e8 una valutazione della misura in cui le ore trascorse in internet non abbiano gi\u00e0 danneggiato la vita sociale, relazionale, accademica o lavorativa del soggetto. La Sperimentazione si riferisce al bisogno di sperimentare nuove identit\u00e0 o versioni di Se stessi, anch\u2019esso soddisfatto dall\u2019anonimato della rete. La dimensione della Dipendenza indaga invece la presenza di sintomi legati all\u2019astinenza, quali il craving, la tolleranza, la compulsivit\u00e0 e l\u2019irrequietezza quando il soggetto \u00e8 offline.\nAi 241 soggetti della ricerca erano stati somministrati i test personologici Minnesota Multiphasic Personality Inventory 2 (MMPI-2) e Big Five Questionnaire (BFQ), al fine di indagare eventuali profili di personalit\u00e0 particolarmente correlati con l'abuso di internet"}
{"id": "791614", "revid": "108107", "url": "https://it.wikipedia.org/wiki?curid=791614", "title": "R.C. Lens", "text": ""}
{"id": "791619", "revid": "287204", "url": "https://it.wikipedia.org/wiki?curid=791619", "title": "Axoloto", "text": ""}
{"id": "791620", "revid": "287204", "url": "https://it.wikipedia.org/wiki?curid=791620", "title": "Maraiste", "text": ""}
{"id": "791621", "revid": "287204", "url": "https://it.wikipedia.org/wiki?curid=791621", "title": "Mentali", "text": ""}
{"id": "791622", "revid": "287204", "url": "https://it.wikipedia.org/wiki?curid=791622", "title": "Noctali", "text": ""}
{"id": "791623", "revid": "287204", "url": "https://it.wikipedia.org/wiki?curid=791623", "title": "Cornebre", "text": ""}
{"id": "791634", "revid": "287204", "url": "https://it.wikipedia.org/wiki?curid=791634", "title": "Roigada", "text": ""}
{"id": "791635", "revid": "287204", "url": "https://it.wikipedia.org/wiki?curid=791635", "title": "Feuforeve", "text": ""}
{"id": "791636", "revid": "22475", "url": "https://it.wikipedia.org/wiki?curid=791636", "title": "Zarbi", "text": ""}
{"id": "791638", "revid": "486946", "url": "https://it.wikipedia.org/wiki?curid=791638", "title": "ARPA Chieti", "text": ""}
{"id": "791639", "revid": "287204", "url": "https://it.wikipedia.org/wiki?curid=791639", "title": "Qulbutoke", "text": ""}
{"id": "791640", "revid": "287204", "url": "https://it.wikipedia.org/wiki?curid=791640", "title": "Pomdepic", "text": ""}
{"id": "791641", "revid": "287204", "url": "https://it.wikipedia.org/wiki?curid=791641", "title": "Insolourdo", "text": ""}
{"id": "791643", "revid": "339392", "url": "https://it.wikipedia.org/wiki?curid=791643", "title": "Palazzo Pubblico di San Marino", "text": ""}
{"id": "791647", "revid": "287204", "url": "https://it.wikipedia.org/wiki?curid=791647", "title": "Scorplane", "text": ""}
{"id": "791648", "revid": "287204", "url": "https://it.wikipedia.org/wiki?curid=791648", "title": "Cizayox", "text": ""}
{"id": "791649", "revid": "287204", "url": "https://it.wikipedia.org/wiki?curid=791649", "title": "Caratroc", "text": ""}
{"id": "791650", "revid": "161374", "url": "https://it.wikipedia.org/wiki?curid=791650", "title": "Strada Statale 20 del Colle di Tenda e Valle Roja", "text": ""}
{"id": "791651", "revid": "287204", "url": "https://it.wikipedia.org/wiki?curid=791651", "title": "Metal for Muthas", "text": "Metal for Muthas \u00e8 il nome di due raccolte heavy metal realizzate durante la New Wave of British Heavy Metal.\nLa prima raccolta \"Metal For Muthas (Volume I)\" usc\u00ec nel Febbraio 1980 per l'etichetta discografica Sanctuary Records. \nLa raccolta \u00e8 stata compilata dal DJ Neil Kay con una selezione del meglio degli allora debuttanti gruppi heavy metal britannici, fra cui spiccano gli Iron Maiden.\nLa raccolta \u00e8 considerata un'importante testimonianza dell'ascesa dell'heavy metal post-punk, anche se all'epoca le opinioni erano contrastanti. L'album originale raggiunse la 12\u00aa posizione in classifica degli LP britannici e divenne il presupposto per una tourn\u00e9e dei gruppi che avevano contribuito alla raccolta. Gli Iron Maiden, headliner del tour, divennero cos\u00ec strettamente legati alla Sanctuary Records, che prese il proprio nome dalla canzone della formazione britannica.\n\"Metal for Muthas\" fu seguita da una seconda raccolta dello stesso genere, \"Metal for Muthas (Volume II)\". La raccolta presentava artisti di minore rilievo della NWOBHM, tuttavia rimane esemplificativa della scena underground dell'heavy metal di fine anni settanta ed inizio anni ottanta."}
{"id": "791653", "revid": "287204", "url": "https://it.wikipedia.org/wiki?curid=791653", "title": "Scarhino", "text": ""}
{"id": "791654", "revid": "287204", "url": "https://it.wikipedia.org/wiki?curid=791654", "title": "Farfuret", "text": ""}
{"id": "791655", "revid": "287204", "url": "https://it.wikipedia.org/wiki?curid=791655", "title": "Limagna", "text": ""}
{"id": "791656", "revid": "287204", "url": "https://it.wikipedia.org/wiki?curid=791656", "title": "Volcaropod", "text": ""}
{"id": "791657", "revid": "287204", "url": "https://it.wikipedia.org/wiki?curid=791657", "title": "Marcacrin", "text": ""}
{"id": "791658", "revid": "287204", "url": "https://it.wikipedia.org/wiki?curid=791658", "title": "Cochignon", "text": ""}
{"id": "791661", "revid": "287204", "url": "https://it.wikipedia.org/wiki?curid=791661", "title": "Corayon", "text": ""}
{"id": "791662", "revid": "287204", "url": "https://it.wikipedia.org/wiki?curid=791662", "title": "Cadoizo", "text": ""}
{"id": "791663", "revid": "287204", "url": "https://it.wikipedia.org/wiki?curid=791663", "title": "Demanta", "text": ""}
{"id": "791664", "revid": "287204", "url": "https://it.wikipedia.org/wiki?curid=791664", "title": "Airmure", "text": ""}
{"id": "791665", "revid": "287204", "url": "https://it.wikipedia.org/wiki?curid=791665", "title": "Malosse", "text": ""}
{"id": "791666", "revid": "287204", "url": "https://it.wikipedia.org/wiki?curid=791666", "title": "Demolosse", "text": ""}
{"id": "791667", "revid": "599013", "url": "https://it.wikipedia.org/wiki?curid=791667", "title": "Vigne (Cesena)", "text": "Vigne (\"Al V\u00e9gni\", in dialetto romagnolo) \u00e8 una zona urbana di Cesena, situata a nord della stazione ferroviaria e appartenente al quartiere Cervese Sud. \u00c8 ironicamente definita tuttora con il soprannome \"Bronx\" dagli anni settanta, quando in essa si registravano alti tassi di microcriminalit\u00e0.\nStoria.\nIl nucleo centrale dell'abitato nasce tra il 1956 e il 1960 come quartiere popolare INA Casa su terreni, poco pi\u00f9 di sei ettari complessivi, precedentemente destinati alla coltivazione agricola. Il progetto \u00e8 opera dell'architetto Saul Bravetti, coadiuvato dai colleghi Ilario Fioravanti, Renato Marchisio e dall'ingegnere Giovanni Turchi. Si caratterizza per la disposizione irregolare degli edifici, collegati tra loro da un insieme di stretti vicoli pedonali e da un gran numero di piccole aree verdi.\nSport.\nLe Vigne vantano una propria formazione calcistica militante nel campionato di Seconda Categoria, il \"Gp Vigne\". Altre tre formazioni locali sono impegnate nei campionati cesenati Csi.\n\u00c8 inoltre attivo anche un Gruppo Ciclistico, il \"Gc Vigne\"."}
{"id": "791670", "revid": "287204", "url": "https://it.wikipedia.org/wiki?curid=791670", "title": "Hyporoi", "text": ""}
{"id": "791671", "revid": "287204", "url": "https://it.wikipedia.org/wiki?curid=791671", "title": "Cerfrousse", "text": ""}
{"id": "791672", "revid": "287204", "url": "https://it.wikipedia.org/wiki?curid=791672", "title": "Queulorior", "text": ""}
{"id": "791673", "revid": "287204", "url": "https://it.wikipedia.org/wiki?curid=791673", "title": "Debugant", "text": ""}
{"id": "791676", "revid": "506294", "url": "https://it.wikipedia.org/wiki?curid=791676", "title": "Murugan", "text": ""}
{"id": "791678", "revid": "481666", "url": "https://it.wikipedia.org/wiki?curid=791678", "title": "Betty Compson", "text": "Ebbe - ancora prima dell'avvento del sonoro - una buona carriera recitando in numerosi film. Uno dei suoi migliori film fu \"Docks of New York\" del 1928, in cui restitu\u00ec con una magistrale interpretazione \"dark\" l'ambientazione portuale newyorkese.\nFu candidata al Premio Oscar alla migliore attrice nell'edizione dell'aprile 1930 per la sua interpretazione del film \"Il re della piazza\" dove ricopriva il ruolo di Carrie.\nBiografia.\nRimasta orfana di padre quando era ancora in tenera et\u00e0, dovette abbandonare gli studi per badare a se stessa e alla madre. La sua prima scrittura nel mondo dello spettacolo la ottenne non come attrice ma quale violinista in un teatro di Salt Lake City. La Compson ha recitato in carriera a fianco di attori di rilievo, fra cui Erich von Stroheim, William Holden, ne \"Il fiume stanco\" (\"Weary River\" nell'originale) del 1929, diretta da Frank Lloyd, George Bancroft, Jack Oakie, che poi si rivedr\u00e0 ne \"Il grande dittatore\" al fianco di Charlie Chaplin, Gary Cooper, nel western \"The Spoilers\" del 1930, Olga Baclanova (\"I dannati dell'oceano\"), sotto la guida di Josef von Sternberg. Fu interprete, quando il cinema divenne \"sonoro\", tanto di film musicali quanto drammatici; ebbe il periodo di massimo splendore a fine anni 1920 quando recit\u00f2 - fra il 1928 ed il 1929 - in oltre una decina di pellicole (otto nel solo 1929). Nel 1928 interpret\u00f2 \"The Barker\", un film privo di sonoro in senso stretto ma arricchito dai primi dialoghi.\nIn realt\u00e0, il suo debutto nello \"show-biz\" fu folgorante: recit\u00f2 infatti in venticinque film nel solo anno 1916 (quindi all'et\u00e0 di appena diciannove anni). Quasi tutte queste pellicole erano una sorta di corti e non sono entrate nella filmografia ufficiale dell'attrice, ma il dato \u00e8 sufficiente a consegnarla alla storia del cinema.\nIl debutto vero avvenne tre anni dopo, nel 1919, quando interpret\u00f2 sotto la guida di George L. Tucker il ruolo di \"Rose\" in \"L'uomo del miracolo\". Il 1920 la vede alla guida di una propria compagnia di recitazione. Compson iniziava a Hollywood, presso gli studi Brunton, un nuovo progetto che l'avrebbe portata a diventare, a New York, anche produttrice dei suoi film. Doveva passare un solo anno perch\u00e9, nel 1921, vedesse la luce la sua prima produzione: \"Prisoners of Love\", in cui interpretava per la regia di Art Rosson il ruolo di \"Blanche Davis\".\nTra le pellicole da lei interpretate che registrarono maggiore successo si segnalano: \"Donna contro donna\", \"L'ombra bianca\" e \"Il signore e la signora Smith\" (a fianco di Carole Lombard e che fu, nel 1941, una delle sue ultime interpretazione di rilievo).\nL'addio al set di Compson avvenne con \"Here Comes Trouble\", del 1948. Da allora si dedic\u00f2 a sostenere il suo terzo marito, Silvius Jack Gall (morto nel 1962), in un progetto finanziario chiamato \"Ashtrays Unlimited\".\nEra stata sposata dal 1924 al 1930 al regista James Cruze e, successivamente, all'agente-produttore Irving Weinberg. Non ebbe figli e non si ha notizia di parenti che le siano sopravvissuti. Le sue spoglie riposano nel San Fernando Mission Cemetery di Mission Hills, Los Angeles.\nFilmografia.\nDi seguito sono elencati i film girati da Betty Compson dal 1915 al 1939 e negli anni quaranta. La filmografia - basata su IMDb - \u00e8 completa."}
{"id": "791684", "revid": "339392", "url": "https://it.wikipedia.org/wiki?curid=791684", "title": "Psalmer fr\u00e5n k\u00f6ket", "text": ""}
{"id": "791685", "revid": "287204", "url": "https://it.wikipedia.org/wiki?curid=791685", "title": "Lippouti", "text": ""}
{"id": "791686", "revid": "287204", "url": "https://it.wikipedia.org/wiki?curid=791686", "title": "Ecremeuh", "text": ""}
{"id": "791687", "revid": "287204", "url": "https://it.wikipedia.org/wiki?curid=791687", "title": "Leuphorie", "text": ""}
{"id": "791689", "revid": "287204", "url": "https://it.wikipedia.org/wiki?curid=791689", "title": "Embrylex", "text": ""}
{"id": "791690", "revid": "287204", "url": "https://it.wikipedia.org/wiki?curid=791690", "title": "Ymphect", "text": ""}
{"id": "791691", "revid": "287204", "url": "https://it.wikipedia.org/wiki?curid=791691", "title": "Tyranocif", "text": ""}
{"id": "791692", "revid": "287204", "url": "https://it.wikipedia.org/wiki?curid=791692", "title": "Arcko", "text": ""}
{"id": "791693", "revid": "287204", "url": "https://it.wikipedia.org/wiki?curid=791693", "title": "Massko", "text": ""}
{"id": "791694", "revid": "287204", "url": "https://it.wikipedia.org/wiki?curid=791694", "title": "Jungko", "text": ""}
{"id": "791696", "revid": "287204", "url": "https://it.wikipedia.org/wiki?curid=791696", "title": "Poussifeu", "text": ""}
{"id": "791697", "revid": "287204", "url": "https://it.wikipedia.org/wiki?curid=791697", "title": "Galifeu", "text": ""}
{"id": "791698", "revid": "287204", "url": "https://it.wikipedia.org/wiki?curid=791698", "title": "Brasegali", "text": ""}
{"id": "791699", "revid": "22475", "url": "https://it.wikipedia.org/wiki?curid=791699", "title": "Gobou", "text": ""}
{"id": "791700", "revid": "287204", "url": "https://it.wikipedia.org/wiki?curid=791700", "title": "Flobio", "text": ""}
{"id": "791701", "revid": "287204", "url": "https://it.wikipedia.org/wiki?curid=791701", "title": "Laggron", "text": ""}
{"id": "791705", "revid": "26417", "url": "https://it.wikipedia.org/wiki?curid=791705", "title": "Sa Razza Posse", "text": ""}
{"id": "791706", "revid": "110157", "url": "https://it.wikipedia.org/wiki?curid=791706", "title": "What the Fuck Is Wrong with You People?", "text": "What the Fuck Is Wrong With You People? \u00e8 il terzo LP dei Combichrist, uscito il 2 marzo 2007 in Europa (con l'etichetta Out of Line) e il 6 marzo in Nord America (etichetta Metropolis)."}
{"id": "791707", "revid": "38120", "url": "https://it.wikipedia.org/wiki?curid=791707", "title": "What the fuck is wrong with you people", "text": ""}
{"id": "791718", "revid": "74801", "url": "https://it.wikipedia.org/wiki?curid=791718", "title": "Peter North", "text": "Biografia.\nNato da padre canadese e madre portoricana, nel 1982 si trasferisce in California. Il suo ingresso nel mondo del porno \u00e8 all'et\u00e0 di 24 anni. Dopo una lunga gavetta, durante la quale con lo pseudonimo di Matt Ramsey gir\u00f2 anche pellicole di pornografia gay (film come \"Cousins\", \" A Matter of Size\", \"Like a horse\", \"The Company We Keep\" e \"The Bigger the Better\" del 1984), tra la met\u00e0 degli anni '80 e gli inizi dei '90 inizia a lavorare in produzioni pornografiche di alto livello, tra queste incontrer\u00e0 anche la sua futura moglie, Marine Cartier, un'attrice pornografica franco-tunisina, con cui ha girato un video.\nUn particolare che lo rende molto famoso sono le sue eiaculazioni estremamente copiose e potenti (anche un metro e mezzo di distanza), da cui derivano i soprannomi di \"\"Decoratore\", \"Idrante\", e \"Mr. Schizzo\", tuttavia \u00e8 conosciuto anche come \"cumalot\" che in italiano \u00e8 stato tradotto con l'espressione \"Signor mezzo litro\"\". \u00c8 stato il primo attore a capire le potenzialit\u00e0 del digitale e di Internet, e nella met\u00e0 degli anni '90 ha dato vita a una propria societ\u00e0 di produzione e ad uno dei primi siti dedicati a un singolo attore del genere porno."}
{"id": "791725", "revid": "297059", "url": "https://it.wikipedia.org/wiki?curid=791725", "title": "Diverticoli esofagei", "text": ""}
{"id": "791726", "revid": "116087623", "url": "https://it.wikipedia.org/wiki?curid=791726", "title": "Gradiente di concentrazione", "text": "In chimica, il gradiente di concentrazione \u00e8 il gradiente associato ad una differenza di concentrazione di una stessa specie chimica tra due volumi adiacenti, che si pu\u00f2 instaurare all'interfaccia tra due fasi, per esempio alle estremit\u00e0 di una membrana semipermeabile. Nel caso in cui la specie chimica in questione sia uno ione, si parla pi\u00f9 precisamente di gradiente ionico.\nTrasporto di materia associato a un gradiente di concentrazione.\nIl gradiente di concentrazione pu\u00f2 funzionare da salto motore per i meccanismi di trasporto di materia, generando un flusso di materia che si manifesta lungo la direzione in cui \u00e8 massima la variazione di concentrazione della specie che viene trasportata.\nLa prima legge di Fick permette di conoscere la velocit\u00e0 di scambio di materia (e quindi il flusso, nota l'area di scambio) mentre la seconda legge di Fick permette di conoscere la direzione del flusso.\nIn particolare la legge di Fick si esprime come:\nin cui:\nEquilibrio di concentrazioni.\nLe specie chimiche hanno una naturale tendenza a riequilibrare le loro concentrazioni in due soluzioni messe a contatto. Se \u00e8 possibile attraversare la membrana posta tra i due compartimenti, le specie tendono a migrare dalla soluzione dove sono pi\u00f9 concentrate a quella dove la loro concentrazione \u00e8 minore (lungo la direzione in cui si manifesta il gradiente di concentrazione). Se invece la membrana \u00e8 semipermeabile (cio\u00e8 lascia passare soltanto il solvente ma non il soluto), allora \u00e8 il solvente a muoversi dal compartimento dove la soluzione \u00e8 meno concentrata a quello dove la concentrazione \u00e8 maggiore, per cercare di diluire quest'ultima soluzione.\nRuolo in biologia.\nIl gradiente di concentrazione \u00e8 uno dei principali metodi di conversione di energia potenziale chimica in energia meccanica, e perci\u00f2 viene spesso sfruttato dagli organismi viventi per svolgere numerose funzioni biologiche, tra cui:"}
{"id": "791728", "revid": "119280065", "url": "https://it.wikipedia.org/wiki?curid=791728", "title": "Diffusione di materia", "text": "In chimica e fisica, la diffusione di materia (o semplicemente diffusione) \u00e8 un particolare fenomeno mediante il quale si ha trasporto di massa.\nInterdiffusione e autodiffusione.\nUn esempio di diffusione \u00e8 dato dalla diffusione di un gas in un altro gas o di un liquido in un altro liquido: in questo caso si parla anche di interdiffusione.\nSi ha il fenomeno di diffusione anche quando ad esempio, un gas ha densit\u00e0 diversa da un punto all'altro per cui le molecole di gas diffondono attraverso il gas stesso: si parla in questo caso di autodiffusione.\nClassificazione per meccanismo.\nEsistono pi\u00f9 meccanismi responsabili del fenomeno di diffusione; ciascun meccanismo \u00e8 modellizzato utilizzando differenti modelli matematici (cio\u00e8 differenti equazioni).\nAlcune tipologie di diffusione di materia sono:\nInoltre nel caso in cui siano presenti entrambi i meccanismi di diffusione molecolare e diffusione di Knudsen si parla di \"diffusione di transizione\".\nClassificazione per forza motrice.\nA seconda della forza spingente che determina la diffusione, questa pu\u00f2 essere distinta in:\nDiffusione ordinaria.\nUn esempio di diffusione ordinaria pu\u00f2 aversi in un sistema binario (cio\u00e8 costituito da due componenti) soluto-solvente (ovvero una soluzione), quando il soluto viene disciolto nel solvente.\nAd esempio si pu\u00f2 osservare il fenomeno della diffusione ordinaria introducendo un piccolo cristallo di permanganato di potassio (KMnO4) in un bicchiere contenente acqua. Il permanganato di potassio si comporter\u00e0 in questo caso da soluto, mentre l'acqua rappresenta il solvente. Il permanganato di potassio, inizialmente solido, sciogliendosi nell'acqua assume una colorazione rossastra, pi\u00f9 intensa (rosso vivo) nelle zone in cui \u00e8 presente con una concentrazione pi\u00f9 alta e meno intensa (rosata) nelle zone in cui \u00e8 presente con una concentrazione minore.\nSi osserva sperimentalmente che la macchia rossa si allarga gradualmente nel tempo, e con essa la zona colorata di rosso meno intenso che la circonda: a poco a poco la differenza fra le due diminuisce fino a che la soluzione assume un colore rosato uniforme. Dal punto di vista fisico, si \u00e8 avuto un fenomeno di diffusione dalla zona a concentrazione maggiore alle zone circostanti a concentrazione minore, ovvero si \u00e8 in presenza di diffusione ordinaria.\nIl tempo necessario perch\u00e9 la soluzione assuma un colore uniforme dipende dalla velocit\u00e0 di diffusione, ovvero dal coefficiente di diffusione del soluto nel solvente.\nDiffusione ai lati di una membrana.\nSe la concentrazione di massa ai lati di un setto poroso \u00e8 disuniforme (ovvero se si ha un gradiente di concentrazione), l'eccesso di massa diffonde spontaneamente dalla regione a concentrazione maggiore a quella a concentrazione minore.\nTrattazione teorica.\nNel caso dell'autodiffusione molecolare ordinaria si pu\u00f2 calcolare il numero di molecole che diffondono attraverso una superficie in un intervallo di tempo, ovvero il flusso di molecole. Sia formula_1 il numero di molecole che attraversa la superficie formula_2 nella direzione \"z\" nel tempo formula_3:\ndove:\nQuindi la diffusione ordinaria \u00e8 presente quando vi \u00e8 un gradiente di concentrazione diverso da zero. Se la temperatura \u00e8 costante, le molecole hanno la stessa energia, quindi il gradiente di concentrazione equivale all'esistenza di un gradiente di pressione (parziale nel caso di interdiffusione di gas).\nEffetto della temperatura.\nLa diffusione \u00e8 associata al moto casuale delle specie chimiche dovuto all'agitazione termica.\nAll'aumentare della temperatura il fenomeno dell'agitazione termica \u00e8 pi\u00f9 evidente, per cui il fenomeno della diffusione \u00e8 agevolato."}
{"id": "791729", "revid": "117331515", "url": "https://it.wikipedia.org/wiki?curid=791729", "title": "Roy Harper (personaggio)", "text": "Roy William Harper Jr. \u00e8 un personaggio dei fumetti DC Comics.\n\u00c8 stato per decenni il giovane assistente di Freccia Verde (come lo \u00e8, ad esempio, Robin per Batman), con il nome di Speedy I. La versione moderna ha assunto inizialmente l'identit\u00e0 di Arsenale, per poi aggregarsi alla JLA come Freccia Rossa.\nRoy/Speedy ha fatto parte dei Teen Titans, gruppo formato da tutte le \"spalle\" adolescenti dell'universo DC (Robin, Kid Flash, Wonder Girl e Aqualad) ed \u00e8 stato il primo personaggio dei fumetti a soffrire di tossicodipendenza; difatti Roy per molti anni ha combattuto con la dipendenza dall'eroina.\nRoy Harper ha poi vinto la sua battaglia con la droga, e nel fumetto \u00e8 divenuto padre di una bambina di nome Lian, nata da una relazione con una supercriminale.\nCaratteristiche del personaggio \u00e8 un carattere strafottente (che per\u00f2 usa per celare una certa insicurezza) e una fama da \"playboy\".\nBiografia.\nSpeedy.\nIl padre di Roy, Roy Harper Senior, era un ranger dell'Arizona molto amico di una trib\u00f9 di Navajo. Quando mor\u00ec cercando di spegnere un incendio in un bosco, il capo trib\u00f9, Arco Impavido (\"BraveBow\") decise di prendere il piccolo Roy con loro, crescendolo come suo figlio.\nRoy crebbe nella riserva con la trib\u00f9 Navajo, imparando a cavalcare e a tirare con l'arco, divenendo persino pi\u00f9 abile del suo maestro.\nDiventato adolescente Roy chiese in sposa una ragazza Navajo, ma gli venne proibito. Arco Impavido si convinse che il posto di Roy era tra gli uomini bianchi e chiese ad un suo caro amico, il miliardario Oliver Queen, di prendersene cura. Impressionato dall'abilit\u00e0 che il ragazzo aveva nel tiro con l'arco e, prendendo spunto da Batman e Robin, lo prese come spalla e gli insegn\u00f2 i trucchi per combattere il crimine. Soprannominato Speedy per la sua velocit\u00e0 nello scoccare frecce, Roy cominci\u00f2 con grande entusiasmo la sua nuova vita di giustiziere, unendosi anche ai Teen Titans del primo Robin (Dick Grayson).\nCol tempo per\u00f2, Roy cominci\u00f2 a sentirsi trascurato da Oliver, che tra i suoi impegni con la Justice League, con Black Canary II (Dinah Laurel Lance) e con Hal Jordan gli dedicava sempre meno tempo.\nQuando Ollie e Hal partirono per il loro viaggio attraverso l'America, Roy cadde in depressione e cominci\u00f2 a far uso di eroina: senza rendersene conto divenne un tossicodipendente, e fu solo grazie alle amorevoli cure di Dinah Laurel Lance (la seconda Black Canary), del suo grande amico Dick Grayson (Nightwing) e dell'amica Barbara Gordon (Batgirl) che Roy riusc\u00ec infine a disintossicarsi. Ollie, nel frattempo, si fece notare per la sua assenza, cosa che fer\u00ec molto Roy, che lo accus\u00f2 di essere un pessimo mentore. I due non si parlarono per anni, e occorse molto tempo prima di riconciliarsi. Roy e Ollie hanno appianato ogni divergenza e, sebbene Oliver abbia un figlio biologico (Connor Hawke) i due hanno un legame padre-figlio molto forte: lo stesso Connor considera Roy una sorta di fratello maggiore.\nArsenale.\nRoy si un\u00ec alla formazione dei Titans, assumendo il nome di \"Arsenal\"; durante questa permanenza conobbe Cheshire (Jade Nguyen), una supercriminale con la quale ebbe una relazione: frutto di quell'amore fu una bellissima bambina di nome Lian, che Roy sta crescendo con tanto amore, aiutato da Dinah Laurel Lance e dal redivivo Ollie (resuscitato da Parallax)\nSebbene in apparenza sia spavaldo, Roy \u00e8 stato a lungo un ragazzo molto insicuro e solo dopo la nascita di Lian sta cominciando a mostrare segni di maturit\u00e0, sebbene (al pari del suo mentore) non perde occasione per fare il cascamorto con le fanciulle.\nRagazzo in apparenza superficiale, Roy prova dei sentimenti molto profondi per i suoi cari: i Titans originali Dick Grayson, Wally West (Kid Flash), Donna Troy (Wondergirl) e Garth (il primo Aqualad; successivamente si far\u00e0 chiamare Tempest) sono per lui come fratelli, mentre \u00e8 immensa la gratitudine che Roy prova per Ollie (per lui come un padre), Dinah Laurel Lance (senza la quale non sarebbe uscito dalla sua tossicodipendenza) e Bruce Wayne (colui che gli ha insegnato ad essere senza paura).\nFreccia Rossa.\nRoy \u00e8 stato scelto per divenire un membro titolare della formazione della JLA, adottando il nome di Red Arrow in onore di Oliver Queen. Ha avuto una storia con la sua compagna di squadra Hawkgirl (Kendra Saunders). Le cose sembravano andare per il meglio per lui, quando a causa del criminale noto come Prometeus il suo mondo croll\u00f2: il criminale non solo gli ha mozzato il braccio in combattimento, ma ha causato un terremoto a Star City, in cui \u00e8 morta l'amata figlioletta di Roy, Lian.\nRoy, pieno di rabbia e dolore, desidera vendetta ma scopre che questa gli \u00e8 stata negata dal suo mentore Freccia Verde, che ha ucciso il criminale prima che lo trovasse lui. A causa di un'infezione alla ferita, Roy non pu\u00f2 usare permanentemente la protesi bionica preparatagli dall'amico Cyborg (Victor Stone), e deve ingerire grandi dosi di antidolorifici.\nNel pieno dello sconforto e della depressione, Roy ricade nel baratro dell'eroina, riprendendo a bucarsi. Fermato dal nuovo Batman (Dick Grayson) e grazie all'amica di sempre Barbara Gordon, Roy viene rinchiuso in una clinica per disintossicarsi. Ma la visione della figlia che chiede vendetta preme nella psiche di Roy, che fugge e si reca nel penitenziario per uccidere il complice di Prometeus, il criminale Electrocutioner, che lo aiut\u00f2 a causare il terremoto di Star City. L\u00ec trova Oliver, in attesa del processo, che cerca di impedirgli di commettere l'omicidio.\nRoy \u00e8 pieno di rabbia e riesce nel suo intento, nonostante l'intervento del suo mentore. Da quel momento Roy diventa un Red Arrow violento e sanguinario che scarica la sua rabbia sulla criminalit\u00e0.\nPoteri e abilit\u00e0.\nRoy Harper \u00e8 privo di superpoteri, ma al pari del suo maestro Green Arrow \u00e8 un arciere infallibile. La sua protesi bionica \u00e8 in grado di sparare vari tipi di raggi e impulsi energetici e possiede una forza sovrumana che permette a Roy di frantumare il granito a pugni. Diversamente da Oliver Queen, nei panni di Arsenal ha fatto uso anche di altre armi, come ad esempio pistole, boomerang, bastoni Eskrima e pugnali da lancio e possiede un costume fatto di Kevlar in grado di resistere ad armi da fuoco e a esplosioni. Roy possiede doti atletiche straordinarie in particolare velocit\u00e0, riflessi, destrezza e agilit\u00e0 e grande abilit\u00e0 come acrobata e grazie alla sua giovinezza Roy \u00e8 pi\u00f9 veloce di Oliver. Anche senza la sua protesi bionica Roy ha una forza fisica notevole grazie a duri allenamenti con cui pu\u00f2 spaccare in due un tavolo di legno con un colpo solo e sbattere un uomo contro un muro dando un calcio.\nAddestrato da Dinah Laurel Lance e successivamente dal suo migliore amico Dick Grayson, Roy \u00e8 un ottimo combattente, esperto di diverse arti marziali come le Mixed martial arts o la kickboxing \u00e8 anche abile nel parkour imparato a The Glades il quartiere pi\u00f9 duro di starling city. Grazie ai suoi eccezionali riflessi \u00e8 in grado di schivare proiettili (anche a breve distanza) e afferrare frecce lanciate anche dal suo mentore. Roy \u00e8 anche un maestro di Moo Gi Gong, che gli permette di usare qualsiasi oggetto come un'arma. Nei panni di Red Arrow oltre arco e frecce fa anche uso di Bastoni Eskrima, freccette, pugnali da lancio e pistole.\nRoy parla anche giapponese e russo."}
{"id": "791731", "revid": "1439131", "url": "https://it.wikipedia.org/wiki?curid=791731", "title": "Bentley Continental GT", "text": "La Bentley Continental GT \u00e8 una coup\u00e9 gran turismo 2+2 prodotta dalla Bentley dal maggio 2003. Nel 2011 ne \u00e8 stata presentata la seconda serie e nel 2018 la terza.\nContesto.\nNata per sostituire i vecchi modelli Bentley Continental R e T, la Continental GT \u00e8 il nuovo modello con il quale la Bentley, entrata a far parte del Gruppo Volkswagen, ha posto fine alla lunga dipendenza dalla casa inglese Rolls-Royce durata quasi settant'anni. \nLa nuova strategia aziendale, orientata alla volont\u00e0 di rinascita del proprio marchio, ha contribuito a ridefinire con determinazione nuovi parametri stilistici, creando una nuova e pi\u00f9 spiccata identit\u00e0 per i propri modelli di vetture.\nCaratteristiche tecniche.\nA differenza dei modelli che va a sostituire, basati sulla piattaforma Rolls-Royce Silver Spirit/Bentley Mulsanne, la Continental GT deriva dalla piattaforma Volkswagen \"D3\", utilizzata anche dalla Bentley Continental GTC, dalla Bentley Continental Flying Spur, dall'Audi A8 e dalla Volkswagen Phaeton.\nIl motore \u00e8 un 6 litri, 12 cilindri a W di 72\u00ba (due bancate a 90\u00ba, ciascuna con cilindri a V di 15\u00ba), sovralimentato da due turbocompressori, eroga una potenza di 560 CV a 6100 giri/min, e una coppia motrice di 650 Nm a 1600 giri/min.\nLa trazione \u00e8 a quattro ruote motrici, il cambio a sei rapporti \u00e8 automatico a controllo elettronico, con possibile utilizzo manuale sequenziale.\nVelocit\u00e0 massima 318\u00a0km/h e accelerazione 0-100\u00a0km/h in 4,8 secondi.\nBagagliaio 370\u00a0dm\u00b3, capacit\u00e0 serbatoio 90 litri.\nConsumo: urbano (26,2 litri/100\u00a0km), extra-urbano (11,9 litri/100\u00a0km), misto (17,1 litri/100\u00a0km).\nEmissione di CO2 (misto): 410\u00a0g/km.\nVersioni speciali.\nBentley Continental GT Speed.\nLa \"Speed\" \u00e8 una versione a prestazioni maggiorate della Continental GT. Era dotata di un propulsore W12 da 600\u00a0CV di potenza che permetteva la velocit\u00e0 massima di 326\u00a0km/h con accelerazione da 0 a 100\u00a0km/h in 4,5 secondi. La carrozzeria presentava varie prese d'aria per migliorare il raffreddamento del motore e furono inseriti nuovi pneumatici ad alte prestazioni con all'interno nuovi cerchi in lega da 20 pollici. L'impianto frenante era costituito da freni a disco carboceramici. L'impianto di scarico di serie venne sostituito da un modello sportivo con terminali in acciaio inox. Nella versione 2021 il motore W12 TSI da 6,0 litri eroga 650 CV spingendo la vettura ad una velocit\u00e0 massima di 335 km/h. Viene introdotto un sistema frenante in carboceramica di nuova concezione come optional e, per la prima volta su una Bentley, l\u2019uso di un differenziale posteriore elettronico (eLSD).\nBentley Continental GT Supersports.\nNel 2009, la Bentley ha presentato una versione speciale ad alte prestazioni della Continental GT, denominata \"Supersports\". Questa vettura, per ridurre l'impatto ambientale ed incrementare al contempo le prestazioni, impiega come propellente il bioetanolo E85. Per aumentare l'aderenza della vettura, sono stati introdotti dei nuovi pneumatici da 20\", misura che ha richiesto l'allargamento del passaruota di 25\u00a0mm. Gli interni sono stati rimaneggiati per accrescerne la sportivit\u00e0, in quanto sono stati eliminati i sedili posteriori e per la realizzazione sono stati usati materiali come carbonio, alcantara e pelle. Ci\u00f2 ha permesso un alleggerimento della vettura pari a 45\u00a0kg. Altri accorgimenti hanno ridotto il peso ad un totale di 2240\u00a0kg. Il propulsore dotato di turbocompressori \u00e8 in grado di erogare 630\u00a0CV a 6.000 giri/min con coppia sugli 800 Nm tra i 1.700 e 5.600 giri/min. Per aumentarne le prestazioni \u00e8 stato eseguito uno studio computerizzato della fluidodinamica che ha comportato una modifica del design del frontale per consentire un aumento del 10% della portata d'aria verso intercooler e radiatori anteriori e il miglioramento dei flussi aerodinamici. Cos\u00ec impostata, la vettura passa da 0 a 100\u00a0km/h in 3,9 secondi. Ulteriori miglioramenti sono stati apposti al cambio automatico a 6 rapporti modello ZF 6HP26 e alla trazione integrale permanente. L'impianto frenante \u00e8 costituito da 4 freni a disco in carboceramica uniti agli impianti di controllo guida ABS ed ESP.\nBentley Continental GTZ.\nAl salone automobilistico di Ginevra del 2008 la Bentley present\u00f2 una one-off della Continental GTC ricarrozzata dalla carrozzeria Zagato, la \"GTZ\". La parte meccanica, a differenza della carrozzeria, era la medesima del modello originale. Il modello gtz monta un motore V12 twin-turbo anteriore longitudinale da 6 litri ed utilizza un cambio a sei marce con trazione integrale e controllo trazione. da 0 a 100 in 4.5 secondi e con una velocit\u00e0 massima di 326km/h. Il prezzo si aggira intorno ai 500000 dollari. \nBentley Continental Flying Star Touring.\nNel 2010 la carrozzeria Touring ha presentato la one-off \"Flying Star\" della Continental. Utilizzando come base meccanica il modello coup\u00e9, la vettura si presenta come una shooting brake con il pianale di carico lungo due metri grazie ai sedili posteriori abbattibili e dalla capienza di 1200 litri.\nBentley Continental GT V8.\nLa \"V8\" \u00e8 una versione depotenziata della GT. Presentata nel 2012, era dotata di un propulsore V8 Twinturbo 4.0 dalla potenza di 500\u00a0CV con coppia di 600\u00a0Nm. Quest'ultimo era gestito da un cambio automatico ad otto rapporti. L'autonomina era di 800\u00a0km con un pieno. I cerchi erano da 20'.\nBentley Continental GT V8 S.\nNel 2013 \u00e8 stata introdotta la versione \"S\" della Continental GT V8. Era dotata di nuove sospensioni sportive ribassate e il propulsore V8 Twinturbo era stato potenziato a 521\u00a0CV di potenza, con coppia di 680\u00a0Nm. Quest'ultimo veniva gestito da un cambio automatico ZF ad otto marce. L'accelerazione avveniva in 4,5 secondi, con velocit\u00e0 massima di 309\u00a0km/h. L'aerodinamica ha subito diversi ritocchi per migliorare il flusso dell'aria e il raffreddamento delle componenti meccaniche.\nBentley Continental GT3-R.\nBasandosi sulla Continental GT3 da competizione, nel 2014 i tecnici dell'azienda inglese costruirono una versione stradale del mezzo in 300 esemplari, la \"GT3-R\". Il propulsore che la equipaggiava era un 4.0 twin-turbo V8 che sviluppava 572\u00a0CV di potenza con 700\u00a0Nm di coppia gestito da un cambio automatico ZF a otto rapporti. Ci\u00f2 permetteva il raggiungimento di una velocit\u00e0 massima di 273\u00a0km/h con accelerazione da 0 a 100\u00a0km/h in 3,6 secondi. Numerose componenti superflue sono state eliminate per alleggerire il peso del mezzo e sono state montate nuove sospensioni sportive irrigidite e nuovi cerchi forgiati da 21\" avvolti in pneumatici sportivi Pirelli. L'impianto frenante era costituito da freni a disco realizzati in CSiC (Carbon Silicon Carbide), mentre numerose componenti della GT3-R sono stati costruiti in fibra di carbonio.\nAttivit\u00e0 sportiva.\nNel 2013 la Continental GT \u00e8 stata iscritta a competizioni con specifiche FIA GT3. La vettura era stata alleggerita di 1000\u00a0kg rispetto al modello di serie e il suo propulsore V8 4.0 era stato elaborato per produrre una potenza di 600 CV. Quest'ultimo era gestito da un cambio Xtrac a sei marce con differenziale a slittamento limitato collegato ad un albero motore in fibra di carbonio. Il corpo vettura era stato aggiornato con un nuovo kit aerodinamico in carbonio per adattarsi alle nuove prestazioni del mezzo. L'impianto frenante era costituito da freni a disco in acciaio con pinza a sei pistoncini all'anteriore e quattro pistoncini al posteriore. L'attivit\u00e0 sportiva a livello mondiale \u00e8 proseguita con la partecipazione alla Blancpain Sprint Series."}
{"id": "791733", "revid": "1649409", "url": "https://it.wikipedia.org/wiki?curid=791733", "title": "Samora Machel", "text": " Rimase in carica dal 1975 fino alla propria morte, causata da un incidente aereo le cui cause sono tutt'oggi controverse. Gli succedette Joaquim Chissano, anch'egli membro del FRELIMO.\nBiografia.\nOrigini.\nMachel nacque nel villaggio di Chilembene, in una famiglia povera di contadini. I suoi genitori furono costretti dai portoghesi colonialisti a coltivare cotone, e soffrirono a lungo la fame. Pur passando gran parte del suo tempo a lavorare nei campi, il giovane Machel riusc\u00ec a frequentare una scuola cattolica e in seguito studi\u00f2 per diventare infermiere, riuscendo a trovare un impiego in un ospedale. Negli anni cinquanta, il terreno della sua famiglia fu confiscato e ceduto a coloni portoghesi; per sbarcare il lunario, i suoi dovettero andare a lavorare nelle miniere del Sudafrica, dove il fratello di Samora perse la vita in un incidente.\nL'ingresso nel FRELIMO.\nMachel fu attratto dal marxismo e inizi\u00f2 la propria attivit\u00e0 politica in ospedale, protestando per la diversa retribuzione degli infermieri bianchi e neri e per il modo in cui i neri poveri mozambicani venivano curati. In seguito avrebbe dichiarato a un reporter: \"al cane di un uomo ricco vengono dispensati pi\u00f9 vaccini, medicine e cure mediche che agli operai dal cui lavoro deriva il benessere dell'uomo ricco\". Nel 1962 Machel entr\u00f2 nel Fronte di Liberazione del Mozambico (FRELIMO), un'organizzazione politico-militare di matrice indipendentista e socialista. Nel 1963 fu addestrato militarmente e nel 1964 guid\u00f2 la prima azione di guerriglia del FRELIMO contro i portoghesi. Nel 1970 era gi\u00e0 comandante in capo dell'esercito del FRELIMO. Il suo principale obiettivo, dichiar\u00f2, era \"capire come trasformare la lotta armata in una rivoluzione\" e \"creare una nuova mentalit\u00e0 su cui costruire una nuova societ\u00e0\".\nIndipendenza.\nL'azione del FRELIMO indebol\u00ec progressivamente il potere coloniale e, dopo il colpo di Stato in Portogallo del 1974, i portoghesi lasciarono il Mozambico. Il governo rivoluzionario di Machel prese il potere e Machel divenne il primo presidente del Mozambico il 25 giugno 1975. L'azione politica di Machel fu subito apertamente marxista; le piantagioni furono nazionalizzate e vennero costruite scuole e ospedali per i contadini. Convinto internazionalista, Machel sostenne le forze rivoluzionarie che operavano in Rhodesia (odierno Zimbabwe) e Sudafrica. I governi bianchi di questi paesi risposero sostenendo un movimento di ribelli mozambicani chiamato RENAMO, che caus\u00f2 gravi danni al paese distruggendo scuole, ospedali, linee ferroviarie e centrali idroelettriche. L'economia del Mozambico, messa a dura prova dai conflitti interni, divenne sempre pi\u00f9 dipendente dal sostegno dell'Unione Sovietica. Nonostante questa situazione di crisi, Machel non perse il favore della popolazione, anche a causa delle atrocit\u00e0 commesse sovente dai guerriglieri della RENAMO ai danni della popolazione civile. Nel 1977 gli venne conferito il Premio Lenin per la pace.\nL'incidente.\nIl 19 ottobre 1986 Samora Machel fu coinvolto in un incidente aereo mentre rimpatriava da un meeting internazionale tenutosi in Zambia. Il velivolo su cui si trovava (un Tupolev Tu-134 di fabbricazione sovietica) precipit\u00f2 nei pressi del confine fra Mozambico, Swaziland e Sudafrica, sui monti Lebombo. Ci furono solo nove sopravvissuti; Machel e altre 24 persone (inclusi membri del governo) morirono. Diverse fonti sollevarono il sospetto che il regime del Sudafrica fosse coinvolto, ma le indagini (condotte congiuntamente da Sudafrica, Mozambico, l'Organizzazione internazionale dell'aviazione civile e l'Unione Sovietica) non giunsero mai a una prova conclusiva in merito, e solo la delegazione sovietica sostenne apertamente il coinvolgimento del Sudafrica. Il governo di Nelson Mandela, all'indomani della caduta del regime bianco dell'apartheid, riapr\u00ec le indagini nel contesto dei lavori della Commissione per la verit\u00e0 e la riconciliazione: anche in questo caso la questione non fu risolta. La vedova di Machel, Gra\u00e7a Machel, sta ancora portando avanti le ricerche (nel 1998, Gra\u00e7a Machel ha sposato Mandela, diventando first lady del Sudafrica dopo esserlo stata del Mozambico).\nRapporti internazionali.\nCome per Oliver Tambo, l'Italia ha stabilito con Samora Machel un forte legame, soprattutto negli anni settanta con la citt\u00e0 di Reggio Emilia. In occasione della prima \"Conferenza nazionale per la solidariet\u00e0 contro il colonialismo e l'imperialismo per la libert\u00e0 e l'indipendenza del Mozambico, Angola e Guinea-Bissau\", tenutasi il 24 e 25 marzo 1973 proprio a Reggio Emilia, Machel presenzi\u00f2 in veste di Presidente del FRELIMO. Quando Reggio Emilia invi\u00f2 la prima nave della solidariet\u00e0 \"Amanda\", Machel l'accolse con gratitudine al porto di Maputo, nel giugno del 1980. In tale occasione, disse:\u00abLa solidariet\u00e0 non \u00e8 un atto di carit\u00e0. \u00c8 cooperazione, \u00e8 aiuto reciproco fra popoli che lottano per il medesimo obiettivo. Questa nave porta la pace, porta la solidariet\u00e0 di tutto il popolo italiano per tutti i popoli.\u00bb Torn\u00f2 in visita ufficiale nella stessa citt\u00e0 emiliana nel 1981 come Presidente del Mozambico indipendente. Il 26 aprile 2015 gli \u00e8 stato intitolato un Parco del Capoluogo Reggiano."}
{"id": "791734", "revid": "339392", "url": "https://it.wikipedia.org/wiki?curid=791734", "title": "Frelimo", "text": ""}
{"id": "791735", "revid": "339392", "url": "https://it.wikipedia.org/wiki?curid=791735", "title": "FRELIMO", "text": ""}
{"id": "791738", "revid": "228587", "url": "https://it.wikipedia.org/wiki?curid=791738", "title": "Eupremio Carruezzo", "text": "Il nomignolo Tony gli fu messo ai tempi in cui milit\u00f2 nel Barletta, dal suo compagno di squadra Mauro Nardini, perch\u00e9 \"Eupremio\" risultava alquanto difficile da pronunciarsi.\nCarriera.\nGiocatore.\nCresciuto calcisticamente nella squadra della sua citt\u00e0, il , fece il suo esordio tra i professionisti a sedici anni, giocandovi in totale per due stagioni. Nel 1988 venne ceduto al , in Serie B, dove segn\u00f2 due reti in 17 gare.\nNella stagione 1989-1990 la punt\u00f2 sul ventunenne Carruezzo che, frenato da un grave infortunio, gioc\u00f2 11 partite segnando 3 reti, dando il suo contributo alla promozione dei granata in Serie B, categoria da dove mancavano da ben 23 anni. Nella stagione successiva, nel campionato cadetto, Carruezzo disput\u00f2 35 partite realizzando 5 gol.\nNel 1991 si trasfer\u00ec all', sempre in B, nelle cui file ottenne la promozione in Serie A. Tuttavia rimase in cadetteria per altre tre stagioni, vestendo le casacche di , di nuovo Ancona e , e totalizzando nel triennio 31 presenze e sei reti.\nNel 1994 scese di categoria ritrovando la Serie C1. Vi gioc\u00f2 per tre stagioni, una facendo ritorno a Barletta e due con il di Torre Annunziata. Con i campani, nel 1996-1997 disput\u00f2 la migliore di quelle tre stagioni, in cui vinse il titolo di capocannoniere con 18 reti, che portarono la sua squadra a disputare la finale play-off per la promozione in B, persa poi contro l'Ancona. Grazie alle 37 reti segnate durante la permanenza in C1, fu notato e ingaggiato dalla , in Serie B. Ma dopo pochi mesi di permanenza, in cui segn\u00f2 una rete in 5 gare, pass\u00f2 al Cagliari, sempre in cadetteria, nell'ambito di uno scambio che port\u00f2 Giacomo Banchelli a Reggio Emilia alla Reggiana.\nCon il club sardo, nonostante fosse chiuso dai compagni di reparto Roberto Muzzi e Dar\u00edo Silva, riusc\u00ec a collezionare 27 presenze e a mettere a segno tre reti, una delle quali si rivel\u00f2 fondamentale nel cammino dei rossobl\u00f9 verso la promozione in massima serie. In A scese in campo solo in 4 gare, a causa di una serie di infortuni. Nella sede del ritiro estivo gli fu diagnosticata una cardiomegalia, ma ottenne comunque l'abilitazione per l'attivit\u00e0 agonistica; dopo appena un giorno di allenamenti fu costretto a operarsi per un'ernia inguinale. Ritornato in campo, un infortunio mise fine alla sua tormentata stagione.\nNel 1999 ricominci\u00f2 dalla C1, passando al Livorno, dove segn\u00f2 12 gol di cui due nei derby regionali contro il Pisa. La stagione seguente fu ingaggiato dal , dove fu tra gli artefici della promozione lariana in B nel campionato 2000-2001.\nTrov\u00f2 per\u00f2 la sua dimensione ideale nella , di cui divent\u00f2 capitano, partecipando per due volte ai play-off di C1. Lasci\u00f2 la formazione rossonera nel luglio 2007, a ritiro estivo iniziato, per aggregarsi poco dopo al San Marino con cui disput\u00f2 l'annata 2007-2008, l'ultima prima del ritiro dall'agonismo.\nAllenatore e dirigente.\nDiviene agente FIFA nell'ottobre 2010. Sul finire del dicembre 2014 \u00e8 chiamato dal a sostituire Francesco Maglione e Antonio Obbedio, assumendo l'incarico di direttore sportivo. Nel luglio 2016 assume l'incarico di allenatore del Ponsacco, formazione toscana di Serie D, che lo esonera il 3 ottobre successivo. Il 19 giugno 2017 va a sedersi sulla panchina dell'Argentina Arma, venendo per\u00f2 sollevato dall'incarico il 26 settembre."}
