{"id": "884530", "revid": "899609", "url": "https://it.wikipedia.org/wiki?curid=884530", "title": "Universit\u00e0 di Southampton", "text": "L'Universit\u00e0 di Southampton \u00e8 un'universit\u00e0 situata nella citt\u00e0 di Southampton, nella costa meridionale del Regno Unito.\nStoria.\nL'Universit\u00e0 di Southampton ha origine come Hartley Institution, fondata nel 1862 per beneficenza da Henry Robertson Hartley. Alla sua morte lasci\u00f2 la somma di 103.000 sterline alla Southampton Corporation a condizione che fosse investita: \u00ab\"in modo da promuovere al meglio gli studi e l'avanzamento delle scienze di storia naturale, astronomia, antichit\u00e0, letteratura classica ed orientale nella citt\u00e0, ad esempio con la costruzione di una biblioteca pubblica, giardini botanici, osservatorio e collezioni ad oggetti relativi alle suddette scienze\"\u00bb.\nI funzionari cittadini custodirono i libri di Hartley in un edificio su High Street, nel centro cittadino; ci\u00f2 support\u00f2 la Hartle Institution, che divent\u00f2 college universitario nel 1902. Nel 1919 fu rinominata Hartley University College e successivamente University College Southampton. Fino al 1952 le lauree venivano rilasciate dalla Universit\u00e0 di Londra.\nEssendo i locali in High Street troppo piccoli, il college fu trasferito in una zona non urbanizzata, nell'area di Highfield. Bench\u00e9 il nuovo edificio principale fu formalmente aperto il 20 giugno 1914, lo scoppio della prima guerra mondiale avvenne prima dell'inizio delle lezioni. Gli edifici furono dunque utilizzati come ospedale militare. Per poter gestire il gran numero di feriti, furono costruite delle capanne di legno sul retro degli edifici. Il college continu\u00f2 ad utilizzare queste capanne anche dopo la guerra, successivamente sostituendole con edifici in mattoni. Con l'espansione continua, fu costruita una libreria universitaria e il complesso comprendente l'unione studentesca ed il refettorio.\nNel 1952, la regina concesse all'universit\u00e0 di Southampton il diritto di rilasciare lauree. Questo confer\u00ec il pieno status universitario e rese Southampton indipendente dall'universit\u00e0 di Londra. Si svilupp\u00f2 rapidamente nel corso degli anni sessanta, contemporaneamente alle cosiddette universit\u00e0 \"plate glass\", quali: l'Universit\u00e0 di Warwick, Universit\u00e0 di York, e l'universit\u00e0 dell'Anglia Orientale.\nNel 2005, un grande incendio distrusse parte del Mountbatten Building, che ospitava i laboratori di ricerca sulla fibra ottica e i laboratori di fabbricazione di circuiti integrati.\nStruttura.\nL'ateneo \u00e8 organizzato in cinque facolt\u00e0:\nGli edifici principali dell'universit\u00e0 sono situati in gran parte nel campus di Highfield, ma vi sono anche altri campus all'interno e all'esterno della citt\u00e0: Boldrewood, per le scienze biomediche; Southampton General Hospital, il centro oceanografico nazionale e l'Avenue Campus, che ospita la maggior parte dei corsi umanistici e di lingua. Nella vicina Winchester si trova la scuola d'arte.\nEdifici.\nI primi edifici del campus principale (Highfield) risalgono agli anni dieci; tuttavia, il centro del campus \u00e8 dominato da due grandi edifici degli anni trenta di Giles Gilbert Scott, in mattoni rossi, mentre il progetto originale degli anni cinquanta e la maggior parte dei restanti edifici sono di Basil Spence, in stile Mies van der Rohe. Un nuovo progetto per Highfield fu redatto nel 1998 da Rick Mather, che ha anche contribuito ai pi\u00f9 recenti edifici. Il campus mantiene un'area verde nella quale sono sparse sculture del XX secolo di Barbara Hepworth, FE McWilliams, Justin Knowles, Nick Pope e John Edwards.\nUnione studentesca.\nL'unione studentesca dell'universit\u00e0 (SUSU) si trova nei due edifici di fronte alla biblioteca Hartley. L'edificio ovest risale agli anni quaranta ed \u00e8 in mattoni rossi come la biblioteca; l'edificio principale fu costruito negli anni sessanta con il progetto di Basil Spence. Questo fu esteso con due night club e il cinema nel 2002. Nello stesso anno l'unione si distacc\u00f2 dall'organizzazione nazionale. L'unione ospita, inoltre, una stazione radio (SURGE) e pubblica un quotidiano, il Wessex Scene.\nResidenze universitarie.\nI due complessi principali sono:\nVi sono, inoltre, altre residenze satelliti: Aubrey House, Bencraft, Erasmus Park, Gateley Hall, Gower Building, Highfield Hall, Romero, Shaftesbury, St. Margaret\u00b4s House, Tasman Court e Wolfe House."}
{"id": "884531", "revid": "599013", "url": "https://it.wikipedia.org/wiki?curid=884531", "title": "Bck", "text": ""}
{"id": "884532", "revid": "599013", "url": "https://it.wikipedia.org/wiki?curid=884532", "title": "Bcl", "text": ""}
{"id": "884533", "revid": "599013", "url": "https://it.wikipedia.org/wiki?curid=884533", "title": "Bcm", "text": ""}
{"id": "884534", "revid": "599013", "url": "https://it.wikipedia.org/wiki?curid=884534", "title": "Bco", "text": ""}
{"id": "884537", "revid": "599013", "url": "https://it.wikipedia.org/wiki?curid=884537", "title": "Bcr", "text": ""}
{"id": "884538", "revid": "810736", "url": "https://it.wikipedia.org/wiki?curid=884538", "title": "Bcs", "text": ""}
{"id": "884539", "revid": "125162086", "url": "https://it.wikipedia.org/wiki?curid=884539", "title": "Caslino al Piano", "text": "Caslino al Piano (\"Caslin\" in dialetto brianzolo, : ) \u00e8 una frazione del comune di Cadorago, in provincia di Como. Conta 2.401 abitanti.\nDal XIV secolo fino al 1928 Caslino \u00e8 stato comune a s\u00e9.\nGeografia fisica.\nCaslino al Piano si trova in una posizione favorevole nella Brianza: nella zona vi sono ampie aree verdi e parchi, dove \u00e8 abbondante la fauna selvatica. Il principale di questi \u00e8 il Parco del Lura \u2013 che tocca Cadorago come anche altri comuni nel bacino del torrente Lura.\nIdrografia.\nA Caslino al Piano si trova il laghetto Pasqu\u00e9 \u2013 sede di varie specie ittiche.\nNella frazione vi \u00e8 anche una sorgente di acqua minerale, imbottigliata dall'azienda Spumador.\nMonumenti e luoghi d'interesse.\nSantuario di Sant'Anna\nQuando nel 1920 la vecchia chiesa di San Remigio fu elevata a sede di una parrocchia autonoma da quella di Lomazzo, il parroco promosse la costruzione di un Santuario dedicato a Sant'Anna, gi\u00e0 venerata nella precedente chiesa per mezzo di una statua in legno tuttora conservata nell'edificio attuale. In aggiunta alla statua, il santuario ospita una reliquia di Sant'Anna.\nSu un altare dedicato si trova un'icona cesellata della Madonna di Czestochwa, dono di Giovanni Paolo II nel 1980. Una piccola cappella ospita invece una statua della Vergine Immacolata.\nVilla Buffoni\nVilla Buffoni, gi\u00e0 propriet\u00e0 agricola del Convento delle Benedettine di San Colombano, \u00e8 il pi\u00f9 antico edificio del nucleo originario di Caslino, posizionato sulle alture tra l'ansa del Lura e Cascina Marzorate.\nSociet\u00e0.\nReligione.\nCaslino al Piano \u00e8 da sempre sotto la diocesi di Como nella pieve di Fino.\nPatrona della frazione \u00e8 Sant'Anna, a cui \u00e8 dedicato il Santuario; la festa patronale cade il 26 luglio.\nL'antico patrono era San Remigio, a cui era dedicata una chiesina nel vecchio nucleo storico, oggi demolita. A memoria del legame nei corso dei secolI tra Caslino al Piano e la parrocchia di San Siro in Lomazzo, nella chiesa di San Siro \u00e8 presente un affresco che raffigura San Remigio.\nInfrastrutture e trasporti.\nLa fermata ferroviaria di Caslino al Piano \u00e8 posta sulla linea Saronno-Como, attivata nel 1878 come trasformazione della preesistente tranvia Como-Fino-Saronno; tale impianto \u00e8 servito da treni regionali svolti da Trenord nell'ambito del contratto di servizio stipulato con la Regione Lombardia."}
{"id": "884540", "revid": "599013", "url": "https://it.wikipedia.org/wiki?curid=884540", "title": "Bcu", "text": ""}
{"id": "884541", "revid": "599013", "url": "https://it.wikipedia.org/wiki?curid=884541", "title": "Bcx", "text": ""}
{"id": "884542", "revid": "120462060", "url": "https://it.wikipedia.org/wiki?curid=884542", "title": "Ingegneria genetica in medicina", "text": "Le recenti scoperte nel campo della genetica molecolare e le loro applicazioni nella biologia e nella medicina sono state rese possibili dalla tecnologia del DNA ricombinante; in queste ricerche segmenti di molecole di acido nucleico vengono modificati, ricombinati e inseriti in altre cellule dove avviene l'espressione dei geni riportati.\nMolti esperimenti utilizzano meccanismi naturali, quali i plasmidi, i virus e i trasposoni, mediante i quali i geni possono spostarsi da un sito all'altro. Nel caso specifico dei plasmidi i geni si spostano da una cellula all'altra mediante la coniugazione: il plasmide presente in una cellula si duplica e si trasferisce alla cellula in cui esso \u00e8 assente tramite un ponte citoplasmatico. Nel caso dei virus, pezzi di DNA di una cellula batterica vengono trasportati ad un'altra con il processo di trasduzione. \nQuesto fenomeno si verifica quando il virus, che ha incorporato una porzione del cromosoma della cellula ospite, viene liberato ed infetta una seconda cellula introducendovi il frammento di cromosoma batterico della prima, che entra poi a far parte del corredo genetico del nuovo ospite. Il trasposone invece \u00e8 un elemento genico capace di \"saltare\" all'interno del genoma dell'organismo ospite. Durante il suo movimento esso si duplica: una delle due copie rimane nel punto del genoma dove si trovava originariamente e l'altra si integra, pi\u00f9 o meno a caso, in un altro punto del genoma.\nQueste tecniche permettono di conferire caratteristiche nuove alle cellule riceventi. Le cellule cos\u00ec prodotte sono chiamate ricombinanti. L'ingegneria genetica permette anche di alterare la sequenza del gene originale e di produrne uno pi\u00f9 adatto a rispondere ad esigenze specifiche, come avviene ad esempio per quanto riguarda gli OGM.\nDefinizione.\nLe tecniche dell'ingegneria genetica coinvolgono spesso l'isolamento, la manipolazione e la reintroduzione del DNA all'interno di cellule eterologhe o, pi\u00f9 nello specifico, in organismi modello. Il fine pu\u00f2 essere, ad esempio, quello di esprimere una proteina all'interno di un organismo diverso da quello di origine (la proteina \u00e8 detta per questo eterologa), sfruttando i ribosomi e la sintesi proteica dell'organismo ospite. Le applicazioni pi\u00f9 fini dell'ingegneria genetica permettono non solo di selezionare un gene al fine di produrne la proteina eterologa, ma di modificare l'informazione genetica stessa, al fine di ottenere una proteina finale parzialmente modificata.\nIl primo passo di tali tecniche di manipolazione dei geni \u00e8 stato certamente la scoperta degli enzimi di restrizione, per la quale Werner Arber, Daniel Nathans ed Hamilton Smith ricevettero il Premio Nobel per la Medicina nel 1978. Tali enzimi sono in grado di tagliare le molecole di DNA in siti appositi, le sequenze di riconoscimento. Esistono diversi tipi di enzimi di restrizione; alcuni tagliano di netto la molecola di acido nucleico, altri tagliano i due filamenti con lo scarto di alcuni nucleotidi: di conseguenza rimane una breve sequenza di nucleotidi spaiati su ciascuna estremit\u00e0 del taglio. Queste estremit\u00e0 sono dette coesive, in quanto possono riformare spontaneamente dei legami idrogeno tra di loro riattaccandosi grazie ad un enzima chiamato DNA-ligasi. Gli specifici segmenti che risultano dall'azione di un determinato enzima di restrizione sono chiamati frammenti di restrizione. Per produrre molte copie di segmenti di DNA si utilizzano due tecniche: la clonazione del DNA, in cui i segmenti da copiare sono introdotti nei batteri tramite plasmidi e batteriofagi, e la reazione a catena della polimerasi (PCR), molto pi\u00f9 rapida ma che richiede una maggiore conoscenza della sequenza da copiare.\nApplicazioni.\nSe da un punto di vista di ricerca pura queste tecniche sono molto importanti per comprendere a fondo la funzione di una determinata proteina, dal punto di vista della ricerca applicata il fine ultimo \u00e8 quello di conferire a determinati organismi caratteristiche importanti per svolgere determinati scopi. Tali scopi possono essere applicati ai campi pi\u00f9 svariati, come quello agricolo (ad esempio la produzione di linee di cereali resistenti agli erbicidi) o quello biomedico (la produzione di insulina attraverso batteri).\nNella ricerca medica.\nDifferentemente dalle piante e animali utilizzati a scopi economici, non \u00e8 possibile modificare i geni umani senza confrontarsi con questioni morali ed etiche. A causa di questi ed altri problemi tecnici, per ora \u00e8 solo possibile operare su cellule somatiche. L'utilit\u00e0 dell'ingegneria genetica in medicina \u00e8 quella di curare malattie genetiche basandosi sulla conoscenza dell'identit\u00e0 e la localizzazione del gene malato.\nUn importante traguardo \u00e8 stato raggiunto dal Progetto Genoma Umano, che ci ha permesso di conoscere l'intera sequenza delle basi azotate presenti nel DNA di una cellula umana, terminato nel 2000. Conoscere l'intera sequenza del DNA umano ha permesso di accedere pi\u00f9 facilmente alla determinazione della struttura molecolare dei singoli geni. \nIn questo progetto sono state utilizzate due tecniche di mappatura dei geni: la mappatura genica e la mappatura fisica. La mappatura genica identifica solo l'ordine relativo dei geni lungo ciascun cromosoma; la mappatura fisica localizza la posizione esatta dei geni sui cromosomi e ne determina le distanze reciproche. Entrambi questi metodi fanno uso di marcatori genetici, ossia di particolari caratteri fisici biochimici che variano tra gli individui. Il metodo di mappatura genica fu sviluppato agli inizi del XX secolo dal biologo e genetista statunitense Thomas Hunt Morgan. Osservando la frequenza con cui alcuni caratteri venivano trasmessi associati in numerose generazioni di moscerino della frutta, Morgan giunse alla conclusione che i tratti pi\u00f9 frequentemente ereditati in modo associato, cio\u00e8 contemporaneamente, dovessero corrispondere a geni localizzati l'uno accanto all'altro sullo stesso cromosoma. Questi studi portarono Morgan a tracciare una mappa genetica del moscerino della frutta.\nDiagnosi.\nUna possibile applicazione del Dna ricombinante in medicina \u00e8 la diagnosi delle malattie genetiche umane. Attraverso nuovi test molto attendibili, abbinati all'amniocentesi, \u00e8 possibile avere una diagnosi prenatale di un certo numero di malattie ereditarie. Tutti questi test utilizzano gli enzimi di restrizione, le sonde di acidi nucleici o entrambi questi strumenti. Di alcune malattie genetiche umane conosciamo l'origine gi\u00e0 da molti anni; nel caso dell'anemia falciforme, per esempio, la mutazione responsabile delle molecole anomale di una proteina, l'emoglobina, \u00e8 nota fino all'ultimo nucleotide, mentre per altre l'identit\u00e0 dei geni coinvolti, cos\u00ec come la natura e le conseguenze delle mutazioni che portano alla malattia, \u00e8 ancora poco nota.\nAnemia falciforme.\nCercando di trovare un test per la diagnosi dell'anemia falciforme si prepararono delle copie radioattive di segmenti delle sequenze nucleotidiche che codificano per la catena beta dell'emoglobina. Grazie all'enzima di restrizione HpaI si estrasse parte di DNA sia da persone affette dalla malattia sia da quelle sane. I frammenti prodotti vennero esposti a delle sonde radioattive e si not\u00f2 che nelle persone con emoglobina normale le sonde si ibridavano sempre con frammenti di lunghezza di circa 7000-7600 nucleotidi, mentre in quelle malate i frammenti avevano lunghezza molto maggiore. Da ci\u00f2 si dedusse che una sequenza di riconoscimento per l'enzima HpaI era assente nella gran parte degli individui portatori dell'allele per l'anemia falciforme mentre negli altri era presente. Queste sequenze di riconoscimento sono marcatori genetici e sono anche noti con il nome di RFLP ovvero polimorfismi della lunghezza dei frammenti di restrizione. Nel caso della malattia esaminata, la mutazione che causa la produzione di emoglobina anomala \u00e8 spesso associata ad una mutazione, che avviene circa 5000 nucleotidi pi\u00f9 avanti, che elimina un sito di rottura per l'HpaI.\nTerapie geniche.\nIl Progetto Genoma Umano ci ha rivelato che i geni presenti nei cromosomi umani sono poco pi\u00f9 di 30000, un numero molto inferiore a quello ipotizzato (circa 100000); tuttavia, conoscere l'intera sequenza delle basi azotate non ci permette di conoscere la struttura molecolare dei vari geni, la loro posizione sui vari cromosomi e neppure quale particolare anomalia possa essere la causa di una determinata malattia genetica. Se per\u00f2 si conosce l'esatta posizione di un gene e si sa per certo che esso \u00e8 responsabile di una certa patologia, si pu\u00f2 tentare di immettere nella persona malata un gene sano che riesca a svolgere le attivit\u00e0 che quello malato non \u00e8 in grado di eseguire. \nQuesta tuttavia non \u00e8 l'unica soluzione: nella lotta contro i tumori si pu\u00f2 anche provare a sostituire direttamente il gene oppure fare in modo che quello malato non possa esprimersi. I risultati finora ottenuti sono stati per\u00f2 deludenti, in quanto il sistema immunitario umano pu\u00f2 distruggere i vettori (virus o plasmidi) che trasportano il gene sano; inoltre, essi devono riconoscere le cellule bersaglio e devono anche essere attivati. Le principali tecniche adottate sono due: la terapia ex vivo, in cui un gruppo di cellule malate viene estratto dal paziente e curato in vitro prima di essere reintrodotto, e la terapia in vivo, dove le cellule malate vengono corrette usando i vettori suddetti somministrandoli tramite iniezioni e aerosol. Questa ultima \u00e8 pi\u00f9 rischiosa, poich\u00e9 non si pu\u00f2 controllare dove il gene vada ad inserirsi.\nGuarire singole cellule non comporta l'effettiva guarigione, in quanto le cellule da curare sarebbero milioni o miliardi e l'effetto benefico finirebbe con la morte delle cellule. Il responso di questi tentativi iniziali non deve per\u00f2 scoraggiarci: il percorso dell'ingegneria genetica \u00e8 stato intrapreso solo pochi decenni fa. Occorrer\u00e0 solamente attendere pochi anni per vedere i benefici risultati che avranno le ricerche sullo studio delle malattie ereditarie e genetiche sul corpo umano."}
{"id": "884544", "revid": "76963", "url": "https://it.wikipedia.org/wiki?curid=884544", "title": "Italo Alighiero Chiusano", "text": "Biografia.\nChiusano nacque in Slesia, in quello che al tempo era territorio tedesco (oggi appartenente alla Polonia). Le sue radici erano comunque italiane (come si evince facilmente fin dai nomi di battesimo: Italo ed Alighiero): il padre, di professione diplomatico, era di Biella e la madre di Torino. Nella sua formazione intellettuale \u00e8 stato in ogni caso fortemente influenzato dalla lingua tedesca, della cui letteratura \u00e8 stato critico e acuto studioso. Amava definirsi un \"germanista senza cattedra\".\nDi formazione cattolica (\"Cristiano a visiera alzata\", ebbe a definirlo Vittorio Messori), poliglotta (conosceva diverse lingue fra cui oltre al tedesco, il francese, l'inglese, lo spagnolo ed il portoghese), Chiusano trascorse l'infanzia e l'adolescenza viaggiando - al seguito della famiglia - in diverse citt\u00e0 dell'Europa (Ajaccio, Stoccarda e Rotterdam furono alcune delle citt\u00e0 in cui visse), e del Brasile (prevalentemente San Paolo del Brasile).\nIn Brasile frequent\u00f2 gli studi liceali ma fu a Roma, nel 1948, che si laure\u00f2 in giurisprudenza. Subito dopo, ad inizio anni cinquanta inizi\u00f2 l'attivit\u00e0 di giornalista, di traduttore ed autore di radiodrammi.\nAutore prolifico ma - a detta dei critici - dotato di uno stile quanto mai asciutto ed incisivo, scrisse poi romanzi di contenuto prettamente storico, come ad esempio \"L'ordalia\" (ambientato in epoca medioevale e pubblicato nel 1979).\nTra gli altri suoi lavori principali di narrativa figurano \"La prova dei sentimenti\", romanzo d'esordio del 1966, \"Inchiesta sul mio amore\", pubblicato nel 1972, \"L'ordalia\", ambientato nell'Italia di Arduino ed Ottone III, del 1979, \"La derrota\", del 1982, \"Il vizio del gambero\", del 1986, \"Konradin\", ritratto di Corradino di Svevia, del 1990. Uno dei suoi ultimi scritti \u00e8 stato \"Eroi di vetro\", passato alle stampe nel 1989.\nCome saggista e critico letterario \u00e8 stato autore nel 1976 di una \"Storia del teatro tedesco moderno\". e, nel 1981, di una \"Vita di Goethe\", mentre per il teatro ha scritto \"Le notti della Verna\" (1981) e \"Il sacrilegio\" (1982).\nA Chiusano vanno ascritti altri due lavori di fondamentale importanza in campo letterario: \nChiusano fu collaboratore al quotidiano \"La Stampa\" per l'inserto letterario \"Tuttolibri\", nonch\u00e9 per diversi anni assiduo anche sulla terza pagina de \"L'Osservatore Romano\". Per \"la Repubblica\" pubblic\u00f2 nell'arco di quasi un ventennio una serie di articoli concernenti noti autori di scuola tedesca come Thomas Bernhard, Heinrich B\u00f6ll (di cui condivise la religiosit\u00e0 e l'antimilitarismo e sulla cui vita scrisse nel 1974 una biografia), Goethe, Schiller, Kleist, Theodor Fontane, Musil, Arthur Schnitzler, Mann, D\u00fcrrenmatt.\nChiusano \u00e8 stato anche un autore di testi e sceneggiature per la televisione, tra cui alcuni sceneggiati andati in onda per la RAI fra gli anni settanta e gli anni ottanta, il cui soggetto era ispirato a noti autori o grandi personaggi o temi letterari:\nPremi e riconoscimenti.\nAl suo nome il comune di Frascati ha intitolato una sezione del Premio Nazionale di Poesia \u00abFrascati\u00bb."}
{"id": "884545", "revid": "599013", "url": "https://it.wikipedia.org/wiki?curid=884545", "title": "Bcy", "text": ""}
{"id": "884546", "revid": "599013", "url": "https://it.wikipedia.org/wiki?curid=884546", "title": "Bcz", "text": ""}
{"id": "884547", "revid": "2091899", "url": "https://it.wikipedia.org/wiki?curid=884547", "title": "Headless Cross", "text": "Headless Cross \u00e8 il quattordicesimo disco in studio del gruppo heavy metal Black Sabbath, pubblicato nell'aprile del 1989 per l'etichetta discografica I.R.S. Records.\nIl disco.\nLa formazione del gruppo che ha inciso l'album comprende il bassista Laurence Cottle e il batterista Cozy Powell. A livello musicale l'album \u00e8 simile ai precedenti, ma i testi hanno suscitato alcune perplessit\u00e0 da parte dei media per alcune citazioni a Satana e all'occultismo (soprattutto nei brani \"Black Moon\" e \"When Death Calls\", che si rifanno a pezzi come \"N.I.B.\" e \"Black Sabbath\"). Nonostante le polemiche l'album riscuoter\u00e0 un buon successo, maggiore a quello dei due album precedenti.\n\"Headless Cross\" inizia con una atmosferica intro di tastiere (intitolata \"The Gates of Hell\"), seguito dalla title-track, che parla di una piccola cittadina vicino a Birmingham, chiamata appunto \"Headless Cross\" (\"Croce Decapitata\"), in cui ci fu una pestilenza che decim\u00f2 la popolazione molti secoli fa. La successiva \"Devil and Daughter\" \u00e8 dedicata a Don e Sharon Arden, ovvero suocero e moglie di Ozzy Osbourne, persone di cui Tony Iommi, a quanto pare, sembra non avere stima. \"When Death Calls\" presenta, come ospite, Brian May dei Queen, un grande amico di Iommi, che esegue l'assolo del brano. Anche i restanti brani (\"Kill in the Spirit World\", \"Call of the Wild\", \"Black Moon\" e la finale \"Nightwing\") hanno ricevuto acclamazioni dai fans. La canzone \"Call of the Wild\" originariamente doveva chiamarsi \"Hero\", ma poi fu deciso di cambiare titolo perch\u00e9 l'anno precedente nell'album \"No Rest for the Wicked\" di Ozzy Osbourne vi era una canzone con lo stesso titolo. Esiste un'altra versione del disco che contiene un'altra traccia, intitolata \"Cloak &amp; Dagger\".\nTracce.\nTutte le tracce sono state composte dal gruppo, eccetto dove indicato"}
{"id": "884548", "revid": "599013", "url": "https://it.wikipedia.org/wiki?curid=884548", "title": "Bdb", "text": ""}
{"id": "884549", "revid": "1305772", "url": "https://it.wikipedia.org/wiki?curid=884549", "title": "In the Beginning", "text": "In the Beginning \u00e8 una citazione biblica, essendo l'incipit del primo libro, la Genesi, nella tradizionale traduzione inglese King James della bibbia. Tradizionalmente \u00e8 tradotta in italiano con la locuzione \"in principio\".\n\u00c8 stata ampiamente usata in numerosi ambiti:"}
{"id": "884550", "revid": "599013", "url": "https://it.wikipedia.org/wiki?curid=884550", "title": "Bdc", "text": ""}
{"id": "884554", "revid": "599013", "url": "https://it.wikipedia.org/wiki?curid=884554", "title": "Bdd", "text": ""}
{"id": "884557", "revid": "599013", "url": "https://it.wikipedia.org/wiki?curid=884557", "title": "Bdf", "text": ""}
{"id": "884558", "revid": "38120", "url": "https://it.wikipedia.org/wiki?curid=884558", "title": "In the beginning...", "text": ""}
{"id": "884562", "revid": "599013", "url": "https://it.wikipedia.org/wiki?curid=884562", "title": "Bdh", "text": ""}
{"id": "884564", "revid": "599013", "url": "https://it.wikipedia.org/wiki?curid=884564", "title": "Bdi", "text": ""}
{"id": "884565", "revid": "38120", "url": "https://it.wikipedia.org/wiki?curid=884565", "title": "License to kill", "text": ""}
{"id": "884566", "revid": "599013", "url": "https://it.wikipedia.org/wiki?curid=884566", "title": "Bdn", "text": ""}
{"id": "884567", "revid": "599013", "url": "https://it.wikipedia.org/wiki?curid=884567", "title": "Bdp", "text": ""}
{"id": "884568", "revid": "599013", "url": "https://it.wikipedia.org/wiki?curid=884568", "title": "Bdq", "text": ""}
{"id": "884569", "revid": "599013", "url": "https://it.wikipedia.org/wiki?curid=884569", "title": "Bdt", "text": ""}
{"id": "884570", "revid": "599013", "url": "https://it.wikipedia.org/wiki?curid=884570", "title": "Bdu", "text": ""}
{"id": "884572", "revid": "28592", "url": "https://it.wikipedia.org/wiki?curid=884572", "title": "Korjak", "text": ""}
{"id": "884573", "revid": "599013", "url": "https://it.wikipedia.org/wiki?curid=884573", "title": "Bdv", "text": ""}
{"id": "884574", "revid": "599013", "url": "https://it.wikipedia.org/wiki?curid=884574", "title": "Bdw", "text": ""}
{"id": "884576", "revid": "599013", "url": "https://it.wikipedia.org/wiki?curid=884576", "title": "Bdx", "text": ""}
{"id": "884577", "revid": "599013", "url": "https://it.wikipedia.org/wiki?curid=884577", "title": "Bdy", "text": ""}
{"id": "884578", "revid": "1305772", "url": "https://it.wikipedia.org/wiki?curid=884578", "title": "BEA", "text": ""}
{"id": "884579", "revid": "599013", "url": "https://it.wikipedia.org/wiki?curid=884579", "title": "Bec", "text": ""}
{"id": "884580", "revid": "697352", "url": "https://it.wikipedia.org/wiki?curid=884580", "title": "Bee (disambigua)", "text": ""}
{"id": "884582", "revid": "599013", "url": "https://it.wikipedia.org/wiki?curid=884582", "title": "Bef", "text": ""}
{"id": "884583", "revid": "697352", "url": "https://it.wikipedia.org/wiki?curid=884583", "title": "Bek", "text": ""}
{"id": "884584", "revid": "599013", "url": "https://it.wikipedia.org/wiki?curid=884584", "title": "Bep", "text": ""}
{"id": "884586", "revid": "599013", "url": "https://it.wikipedia.org/wiki?curid=884586", "title": "Beq", "text": ""}
{"id": "884587", "revid": "599013", "url": "https://it.wikipedia.org/wiki?curid=884587", "title": "Bet", "text": ""}
{"id": "884590", "revid": "773636", "url": "https://it.wikipedia.org/wiki?curid=884590", "title": "Coriaco", "text": ""}
{"id": "884591", "revid": "599013", "url": "https://it.wikipedia.org/wiki?curid=884591", "title": "Beu", "text": ""}
{"id": "884595", "revid": "599013", "url": "https://it.wikipedia.org/wiki?curid=884595", "title": "Bew", "text": ""}
{"id": "884596", "revid": "198326", "url": "https://it.wikipedia.org/wiki?curid=884596", "title": "Bez", "text": ""}
{"id": "884597", "revid": "28592", "url": "https://it.wikipedia.org/wiki?curid=884597", "title": "Coriache", "text": ""}
{"id": "884598", "revid": "599013", "url": "https://it.wikipedia.org/wiki?curid=884598", "title": "Bfb", "text": ""}
{"id": "884599", "revid": "28592", "url": "https://it.wikipedia.org/wiki?curid=884599", "title": "Coriaca", "text": ""}
{"id": "884601", "revid": "599013", "url": "https://it.wikipedia.org/wiki?curid=884601", "title": "Bfc", "text": ""}
{"id": "884602", "revid": "599013", "url": "https://it.wikipedia.org/wiki?curid=884602", "title": "Bfg", "text": ""}
{"id": "884603", "revid": "599013", "url": "https://it.wikipedia.org/wiki?curid=884603", "title": "Bfj", "text": ""}
{"id": "884604", "revid": "729019", "url": "https://it.wikipedia.org/wiki?curid=884604", "title": "Colloqui di Ratisbona", "text": "I colloqui di Ratisbona sono gli storici colloqui tra cattolici e protestanti che si sono svolti nel 1541 e nel 1546 nella citt\u00e0 bavarese di Ratisbona. Dei due il pi\u00f9 importante \u00e8 il primo, affidato al legato papale Gasparo Contarini (1483-1542), il quale cerc\u00f2 di evitare la definitiva frattura tra il mondo cattolico e quello protestante.\nTematiche.\nInizialmente in materia di giustificazione, si pot\u00e9 pervenire ad un importante compromesso dottrinale soddisfacente per i teologi protestanti e per il legato papale, mentre di diversa natura fu la discussione sui sacramenti, in particolare su quello della Cena (gi\u00e0 di per s\u00e9 oggetto di divisione tra i Riformati), nonch\u00e9 sul carattere apostolico della Chiesa di Roma e del suo ordine gerarchico. Il tentativo di mediazione fall\u00ec proprio sopra l'argomento della transustanziazione dell'eucaristia, definito dogma dal Concilio Lateranense IV del 1215 e sul quale il cardinal Contarini decise di non transigere. Pertanto, malgrado i contorni speculativi della questione, egli rifiut\u00f2 la formula di compromesso prodotta in seno al colloquio per evitare il rischio da lui paventato di una \"concordia palliata\", vale a dire la finzione di una consenso verbale a copertura di un dissidio di fondo in materia dogmatica e pastorale, circa i fondamenti della sacramentaria ed i modi di amministrare l'eucaristia ed attingere alla grazia connessa alla presenza reale del Cristo. Nella misura in cui la dottrina sulla transustanziazione era stata fissata da un precedente concilio, al dissidio prettamente teologico se ne aggiungeva uno di carattere ecclesiologico. Sicch\u00e9 strategicamente era parso vantaggioso arrivare alla rottura sull'eucaristia piuttosto che sul primato petrino.\nDopo i colloqui religiosi (\"Religionsgespr\u00e4che\") di Augusta (Augsburg) (1530), Hagenau (1540) e Worms (1540/41), e malgrado le non timide speranze riposte in quest'ennesimo tentativo di concordia, il fallimento del colloquio di Ratisbona fu considerato come una sconfitta, da parte imperiale soprattutto. Nel contempo, esso realizz\u00f2 un chiarimento definitivo che in quanto tale soddisfaceva le esigenze dottrinali tanto di Lutero (1483-1546) quanto di Paolo III (1468-1549), il quale ultimo si avviava a confermare l'attesa convocazione del Concilio di Trento, sospesa dal 1539.\nOrigine e svolgimento del colloquio del 1541.\nRiunito su iniziativa dell'imperatore Carlo V (1500-1558) dal 27 aprile al 22 maggio, il colloquio del 1541 si tiene in concomitanza con la dieta imperiale (5 aprile-29 luglio). Vi partecipano in qualit\u00e0 di collocutori sei eminenti teologi, tre di parte cattolica: Johann Eck (1486-1543), Johann Gropper (1503-1559), Julius von Pflug (1499-1564) e tre di parte protestante: Martin Bucer (1491-1551), Philipp Melanchthon (1497-1560), Johannes Pistorius il Vecchio (ca 1504-1583), posti sotto la duplice presidenza del conte palatino Federico di Baviera (1482-1556) e del cancelliere imperiale Granvilla (1484-1550).\nTutti i membri sono formalmente di nomina imperiale, cos\u00ec come i sei testimoni laici e religiosi ammessi ad assistere ai dibattiti. Questi sono organizzati intorno ai 23 capitoli del cosiddetto Libro, ovvero interim di Ratisbona, composto da J. Gropper et M. Bucer e convalidato in ultima lettura dal legato papale, prima di essere presentato dall'imperatore ad apertura dei lavori. Coadiuvato dal nunzio apostolico Giovanni Morone, vescovo di Modena (1509-1580), dal Maestro del Sacro Palazzo Tommaso Badia (1483-1547), nonch\u00e9 dal segretario cesareo Gerhard Veltwick (1505-1555) e dal teologo Johann Cochlaeus (1479-1552), il cardinal Contarini non prende direttamente parte al colloquio, ma interviene sull'agenda e sulle delibere per interposta persona essendo regolarmente informato dell'andatura del dibattito dai protagonisti di parte cattolica, che egli riceveva quotidianamente prima e dopo la conclusione dei lavori. La parte protestante concordava le proprie posizioni avvalendosi dei consigli dei rappresentanti della Lega di Smalcalda e di altri teologi tra i quali Giovanni Calvino (Jean Calvin: 1509-1564)."}
{"id": "884605", "revid": "599013", "url": "https://it.wikipedia.org/wiki?curid=884605", "title": "Bfk", "text": ""}
{"id": "884606", "revid": "599013", "url": "https://it.wikipedia.org/wiki?curid=884606", "title": "Bfp", "text": ""}
{"id": "884607", "revid": "599013", "url": "https://it.wikipedia.org/wiki?curid=884607", "title": "Bfr", "text": ""}
{"id": "884609", "revid": "599013", "url": "https://it.wikipedia.org/wiki?curid=884609", "title": "Bft", "text": ""}
{"id": "884611", "revid": "78273", "url": "https://it.wikipedia.org/wiki?curid=884611", "title": "Mar di Ohotsk", "text": ""}
{"id": "884612", "revid": "599013", "url": "https://it.wikipedia.org/wiki?curid=884612", "title": "Bfx", "text": ""}
{"id": "884614", "revid": "599013", "url": "https://it.wikipedia.org/wiki?curid=884614", "title": "Bgc", "text": ""}
{"id": "884615", "revid": "599013", "url": "https://it.wikipedia.org/wiki?curid=884615", "title": "Bge", "text": ""}
{"id": "884616", "revid": "599013", "url": "https://it.wikipedia.org/wiki?curid=884616", "title": "Bgg", "text": ""}
{"id": "884617", "revid": "599013", "url": "https://it.wikipedia.org/wiki?curid=884617", "title": "Bgh", "text": ""}
{"id": "884619", "revid": "599013", "url": "https://it.wikipedia.org/wiki?curid=884619", "title": "Bgj", "text": ""}
{"id": "884620", "revid": "599013", "url": "https://it.wikipedia.org/wiki?curid=884620", "title": "Bgk", "text": ""}
{"id": "884621", "revid": "599013", "url": "https://it.wikipedia.org/wiki?curid=884621", "title": "Bgl", "text": ""}
{"id": "884622", "revid": "599013", "url": "https://it.wikipedia.org/wiki?curid=884622", "title": "Bgq", "text": ""}
{"id": "884623", "revid": "599013", "url": "https://it.wikipedia.org/wiki?curid=884623", "title": "Bgs", "text": ""}
{"id": "884625", "revid": "599013", "url": "https://it.wikipedia.org/wiki?curid=884625", "title": "Bgt", "text": ""}
{"id": "884626", "revid": "599013", "url": "https://it.wikipedia.org/wiki?curid=884626", "title": "Bgu", "text": ""}
{"id": "884627", "revid": "599013", "url": "https://it.wikipedia.org/wiki?curid=884627", "title": "Bgx", "text": ""}
{"id": "884628", "revid": "599013", "url": "https://it.wikipedia.org/wiki?curid=884628", "title": "Bgz", "text": ""}
{"id": "884629", "revid": "599013", "url": "https://it.wikipedia.org/wiki?curid=884629", "title": "Bhb", "text": ""}
{"id": "884630", "revid": "599013", "url": "https://it.wikipedia.org/wiki?curid=884630", "title": "Bhf", "text": ""}
{"id": "884631", "revid": "599013", "url": "https://it.wikipedia.org/wiki?curid=884631", "title": "Bhg", "text": ""}
{"id": "884632", "revid": "599013", "url": "https://it.wikipedia.org/wiki?curid=884632", "title": "Bhh", "text": ""}
{"id": "884634", "revid": "599013", "url": "https://it.wikipedia.org/wiki?curid=884634", "title": "Bhj", "text": ""}
{"id": "884635", "revid": "599013", "url": "https://it.wikipedia.org/wiki?curid=884635", "title": "Bhk", "text": ""}
{"id": "884637", "revid": "229617", "url": "https://it.wikipedia.org/wiki?curid=884637", "title": "Isola di Sakhalin", "text": ""}
{"id": "884638", "revid": "599013", "url": "https://it.wikipedia.org/wiki?curid=884638", "title": "Bhl", "text": ""}
{"id": "884639", "revid": "599013", "url": "https://it.wikipedia.org/wiki?curid=884639", "title": "Bhn", "text": ""}
{"id": "884640", "revid": "125711918", "url": "https://it.wikipedia.org/wiki?curid=884640", "title": "Nexus (fumetto)", "text": "Nexus \u00e8 un personaggio dei fumetti statunitensi creato da Mike Baron e da Steve Rude nel 1981, pubblicato inizialmente dall'editore First Comics e Capital Comics. Le ristampe e il nuovo materiale sono ora appannaggio dell'editore Dark Horse. Si tratta di uno dei primi e pi\u00f9 longevi super eroi del mercato indipendente degli Stati Uniti, non viene infatti pubblicato dalla Marvel Comics o DC Comics, aziende che monopolizzano il mainstream (quindi il genere super eroistico) dei comic a stelle e strisce. \"Nexus\" \u00e8 un titolo dato a un prescelto (altamente consapevole) perch\u00e9 diventi il guardiano che rappresenti e faccia rispettare le regole condivise della coscienza umana. Nelle storie del duo Baron-Rude, il protagonista investito del compito \u00e8 \"Horatio Hellpop\", obbiettivo primario: eliminare gli assassini di massa nella galassia conosciuta. Il personaggio ricade quindi nella categoria sia del vigilante sia dell'eroe cosmico.\nIn Italia \u00e8 stato pubblicato inizialmente sulla rivista a fumetti Hyperion di Star Comics, seguita dalle case editrici Lexy e Bottero Edizioni. Attualmente i fumetti di \"Nexus\" sono pubblicati dall'Editoriale Cosmo.\nStoria editoriale.\nContesto e ideazione.\n\"Nexus\" \u00e8 un personaggio creato da Mike Baron e Steve Rude nel 1981 per la \"Capitol Comics\". Si tratta di una neonata casa editrice fondata da uno dei principali distributori di fumetti attivi in quel periodo ovvero la \"Capital City Distribution\". La possibilit\u00e0 per un distributore di fumetti di compiere un balzo nel campo della realizzazione e pubblicazione di comic originali \u00e8 resa possibile dall'aumentata leva finanziaria su cui possono contare questo tipo di attivit\u00e0. Le nuove prospettive economiche per le attivit\u00e0 di distribuzione di fumetti negli Stati Uniti nascono da una svolta radicale tra la fine degli anni settanta e l'inizio degli anni ottanta e questo grazie alla formidabile espansione del Mercato Diretto (o \"Direct Market\") ovvero il campo che vede come rivenditori di fumetto non le classiche edicole (il \"Newsstand Market\") ma le fumetterie e (progressivamente nel decennio) le librerie. All'interno di questa rivoluzione, non solo commerciale ma anche creativa e produttiva, il 1981 \u00e8 un anno epocale, tra i pi\u00f9 importanti della storia dei comic a stelle e strisce (ma non solo). In quest'anno infatti, il numero dei comic shop ha raggiunto una tale diffusione che Jim Shooter (editor-in-chief della Marvel Comics) decide di provare a realizzare il primo albo a fumetti Marvel concepito e distribuito in esclusiva per il mercato diretto, si tratta di Dazzler numero 1. Il successo \u00e8 strepitoso (e inaspettato) con 428.000 copie vendute/prenotate, da notare che in questo tipo di distribuzione non vi sono resi come avviene invece con gli invenduti nelle edicole. Nel 1981 vi erano solo 6 serie Marvel che potevano vantare di vendere oltre le 200.000 copie tra cui titoli storici quali Amazing Spider-Man, Uncanny X-Men, Avengers e Star Wars. Eppure il primo albo (di una miniserie) su un personaggio sconosciuto come Dazzler (apparsa una sola volta su \"Uncanny X-Men\" n. 130 del 1980) riesce a compiere un sorpasso nelle vendite su icone della cultura pop e landmark della storia Marvel, risultato ottenuto unicamente attraverso il Direct Market. Le potenzialit\u00e0 e i guadagni portati dal nuovo outlet per la distribuzione balzano all'attenzione di tutti gli operatori del mondo dei fumetti. In questo contesto un distributore come la \"Capitol\" coglie la palla al balzo e cerca di lanciare una sua linea di super eroi e per farlo chiama giovani autori con nuove idee. Il duo Baron-Dude ha la fortuna di conoscere Richard Bruning il redattore capo della neonata \"Capitol City\". Dal 1979 i due autori stanno cercando di farsi pubblicare del materiale proponendosi alla rivista \"Heavy Metal\" e alla Eclipse Comics il cui direttore artistico era stato lo stesso Bruning. Nonostante non abbia finora pubblicato nulla delle loro proposte li ritiene ora validi per creare un nuovo tipo di super eroe da pubblicare in bianco e nero per il mercato indipendente. Durante un brainstorming tra i tre si decide di puntare su un personaggio che sia un \"Executioner-Judge\", un giustiziere di supercriminali ma il cui contesto d'azione sia completamente diverso da quanto visto finora con personaggi tipo Punisher (o simili), tipologia di character divenuto popolare nei seventies attraverso ogni tipo di media dal cinema alla televisione. La sua storia viene quindi ambientata nel futuro (il XXIV secolo) e Steve Rude decide di modellarlo su Space Ghost, uno dei suoi personaggi preferiti di quando era ragazzino ed era assiduo spettatore dei cartoni animati di Hanna-Barbera. La collaborazione tra Baron e Rude per la realizzazione delle storie \u00e8 alquanto particolare e simbiotica dal momento che Baron non fornisce all'artista un testo simile a una sceneggiatura ma realizza le vignette e gli schizzi per ogni tavola dell'albo. Li porta poi personalmente a casa di Rude e i due si confrontano direttamente sui disegni e le idee dello scrittore arrivando a una rielaborazione che si materializza nei disegni a matita e china di Rude. Gli spazi dedicati ai dialoghi vengono decisi prima della disposizione finale per disegni e vignette cos\u00ec da rendere pi\u00f9 chiara ed efficace la parte visiva realizzata dal disegnatore. Da notare che le tematiche riguardanti l'aspetto del vigilante vengono sviluppate e analizzate soprattutto da Mike Baron, che inquadra Nexus sia come paladino della giustizia ma anche come involontario anti-eroe (che diviene puro esecutore senza una condanna giuridica). La capacit\u00e0 dello scrittore di affrontare questo tipo di dicotomia emersa in diversi eroi della Bronze Age lo porta a essere chiamato dalla Marvel Comics per realizzare la prima serie mai pubblicata sul Punitore. Il primo albo esce con data di copertina luglio 1987 divenendo l'albo best-seller di quel mese e aprendo la strada a diverse altre serie e miniserie dedicate al personaggio, destinato a essere tra i dominatori del mercato nella prima met\u00e0 degli anni novanta e divenendo una nuova icona per l'Universo Marvel. Se, per quanto riguarda \"Nexus\", la parte legata al vigilantismo \u00e8 attribuibile maggiormente a Baron, gli elementi fantasy e sci-fi sono scaturiti dall'immaginazione di Steve Rude. L'artista crea intorno al personaggio un variopinto universo composto da tecnologie inconcepibili e retro-futurische combinate a una moltitudine di razze aliene bizzarre e variegate.\nBiografia del personaggio.\nOrigini.\nLe origini definitive del personaggio sono quelle raccontate nell'albo \"Nexus: The Origin\", pubblicato da Dark Horse nel 1992. Qui Mike Baron e Steve Rude rielaborano la storia presentata in origine negli albi del 1981 per la Capitol Comics. Si opera quindi un processo di retcon che cerca di aggiornare e rendere pi\u00f9 coese le vicende riguardo alla genesi di Nexus. Tenendo presente anche alcuni elementi presenti nella serie regolare, di seguito vi sono le origini definitive del personaggio:\nSiamo nel XXV secolo il generale Theodore Hellpop \u00e8 investito della carica di Presidente del pianeta agricolo-coloniale del Sov denominato Vradic. Sul pianeta vi sono per\u00f2 diversi gruppi dissidenti che non si adeguano al governo dittatoriale che li domina attraverso l'uso della forza militare. Hellpop non comprende l'avversit\u00e0 dei gruppi separatisti (i Griep e i Davis) e dell'ordine religioso Elvonico. Questo perch\u00e9 l'impero dei Sov si basa su ideologie socialiste e difatti i simboli utilizzati da Rude per rappresentarlo sono quelli dell'Unione Sovietica quali Falce e martello e altri simboli dell'Ordine della Bandiera rossa del lavoro. Prima che la situazione degeneri Hellpop si innamora di una donna vradina e la sposa. La donna (una pittrice) si chiama \"Marlis Esperanaza\" e poco dopo rimane incinta. Il prete (fratello Lathe) che li unisce in matrimonio \u00e8 lo stesso portavoce delle proteste dell'ordine Elvonico e durante la cerimonia lancia una nefasta prifezia:\u00abIl bambino \u00e8 maledetto! La sua vita sar\u00e0 un incubo ed egli pregher\u00e0 di esserne liberato\u00bb. Poco tempo dopo le forze ribelli anti-Sov riescono ad unirsi arrivando a minacciare di destituire il Regime. Hellpop riceve l'ordine dal Compagno Segretario di distruggere il pianeta piuttosto che perderne il controllo. Il Generale esegue ma non prima di essere fuggito con la moglie incinta e traumatizzata da quanto sta succedendo alla sua gente. Tormentato per aver sterminato 3,5 milioni di persone, Theodore decide di entrare in un buco nero sperando di svanire nell'oblio. Si ritrova in un sistema solare con un pianeta morente e due lune, denominate Ylum e Marlis. Gli Hellpop si stabiliscono su Ylum (pronuncia \"Ailum\") dove trovano un habitat adatto alla vita umana che si dipana nell'intricato e vasto complesso di gallerie della Luna. Al centro della struttura vi \u00e8 una vasta stanza con strani macchinari di una tecnologia sconosciuta tra cui spicca una vasca piena d'acqua d'origine sconosciuta. In questo luogo Marlis partorisce Horatio che per\u00f2 quando nasce non respira e sembra gi\u00e0 morto. Una voce misteriosa suggerisce al padre di mettere il bambino nella vasca, Theodore ubbidisce e il figlio riprende vita. Horatio (all'insaputa dei genitori) \u00e8 stato prescelto da un alieno dalle facolt\u00e0 (apparentemente) semidivine (dal nome \"Merk\") perch\u00e9 diventi \"Nexus\". Avr\u00e0 abilit\u00e0 che lo renderanno un sorta di super eroe cosmico capace di attingere alle energie generate dalle stesse stelle per eliminare i pi\u00f9 efferati criminali della galassia. Prima per\u00f2 deve raggiungere l'et\u00e0 adulta attraversando un percorso di crescita difficoltoso e tormentato. All'et\u00e0 di 5 anni la madre muore dopo che si perde nelle vaste gallerie della Luna. Il bambino cresce con due amici alieni di nome Alph e Beta che vede solo lui e sono quindi considerati dal padre come esseri immaginari creati dal figlio per vincere la solitudine. In realt\u00e0 tali entit\u00e0 stanno preparando ed educando Horatio al suo ruolo come \"Nexus\". Sono loro che gli fanno scoprire chi \u00e8 realmente Theodore Hellpop e i crimini che ha commesso. Horatio \u00e8 tormentato da forti emicranie e sogni che gli mostrano quanto successo su Vradic. Non sopportando pi\u00f9 il ripetersi di questi sintomi prova ad immergersi nella vasca e quando ne esce sente un impulso irrefrenabile nel vendicare le atrocit\u00e0 commesse dal padre. Si reca da lui e lo uccide con un raggio di energia che scaturisce dalla sua mano. Hellpop \u00e8 la prima vittima di Nexus ma passano ancora 2 anni prima che i sogni tornino a tormentarlo. Ancora una volta entra nella vasca e quando ne esce trova un costume da indossare, ora ha preso coscienza della sua prossima missione e del destino che lo aspetta. Nasce Nexus e comincia a colpire diversi dittatori e sterminatori di massa. La sua fama si diffonde rapidamente tra i pianeti abitati del cosmo tra cui la Terra. Non \u00e8 per\u00f2 Horatio a poter scegliere i colpevoli da giustiziare ma i suoi target gli si manifestano in sogno, da quel momento \u00e8 obbligato ad agire a meno di non subire forti ripercussioni sotto forma di estenuanti emicranie e confusione mentale. Anche lui \u00e8 in parte una vittima del sistema giustizialista di Merk. L'anno in cui Horatio assume il ruolo di \"Nexus\" \u00e8 il 2841 secondo gli anni terrestri. In quest'epoca la Terra rientra in un vasto e complesso sistema politico che si estende a livello interplanetario nella Via Lattea e prende il nome di \"Cohesive Web of Planets\". Le leadership di questa federazione hanno subito disapprovato l'operato di \"Nexus\" marchiandolo come fuorilegge e individuo altamente pericoloso per la stabilit\u00e0 e la pace dell'alleanza tra i pianeti civilizzati. Nonostante questo la giornalista Sundra Peale arriva a Ylum per intervistarlo e qui scopre che il temibile giustiziere non vive da solo ma ha dato rifugio a parecchi esuli e perseguitati. Inizialmente Horatio la vorrebbe cacciare ma alla fine accetta di raccontare la sua versione della storia.\nEdizione italiana.\nIn Italia l'esordio del personaggio avviene oltre 11 anni dopo la sua prima apparizione per il mercato statunitense. La casa editrice Star Comics di Perugia lo tiene a battesimo pubblicando l'albo \"Nexus: The Origin\" sulla rivista a fumetti \"Hyperion\". Come suggerisce il titolo, l'opera \u00e8 la rivisitazione delle origini di \"Nexus\" realizzata dai suoi creatori Mike Baron e Steve Rude. Si tratta di un fumetto pubblicato nel 1992 per la Dark Horse Comics, dopo il passaggio del personaggio dalla First Comics alla casa editrice di Mike Richardson. L'albo \"Nexus: The Origin\" rivisita (con nuovi testi e disegni) l'esordio del personaggio nella miniserie di 3 albi \"Nexus\" (vol.1) pubblicata dalla Capitol Comics tra il 1981 e il 1982. A questa segue una longeva serie regolare (80 numeri per la First Comics) per poi arrivare al passaggio alla Dark Horse. La Star Comics decide di iniziare le pubblicazioni da \"The Origin\", ideale punto di partenza per i lettori italiani, a digiuno dalle caratteristiche di questo super eroe indipendente. L'albo viene suddiviso in due parti e pubblicato su \"Hyperion\" nn. 1-2 (novembre-dicembre 1992). A partire dal n. 3 si ritorna per\u00f2 alla serie regolare della First Comics, pubblicata a partire dal 1983 e diretto seguito della miniserie della Capitol Comics. Questo comporta una certa differenza nel tratto del disegnatore Steve Rude in quanto il suo talento \u00e8 ancora acerbo nei primi anni ottanta se paragonato alle opere della sua maturit\u00e0 artistica, fiorita pienamente negli anni novanta e tra le cui vette artistiche si annovera la premiata \"Nexus: The Origin\", vincitrice di un Eisner Award. A questo si aggiunge una certa discrepanza tra quest'opera (del 1992) e \"Nexus\" (vol. 2) n. 1 (del 1983) a cui pone rimedio un riassunto di Marco Marcello Lupoi che rivela quanto accaduto tra l'incontro di Horatio e Sundra e l'inizio della storia \u00abIl martello colpisce ancora\u00bb, story-arc con cui esordisce la serie regolare. Purtroppo la rivista \"Hyperion\" non riesce a raccogliere lettori a sufficienza per poter continuare le pubblicazioni oltre il nono numero. I redattori Marco M. Lupoi, Andrea Plazzi e Luca Scatasta dichiarano che dopo l'interesse iniziale le vendite sono andate scemando e a questo si sono aggiunti gli aumenti di prezzo per il materiale pubblicato, soprattutto in seguito all'aumento del tasso di cambio lira/dollaro dell'estate 1993. La rivista aveva comunque avuto l'ambizione di proporre personaggi iconici (ma eterogenei e poco conosciuti) del mercato indipendente quali lo stesso \"Nexus\", Sin City di Frank Miller, Next Men di John Byrne, The Mask di John Arcudi e Doug Mahnke. Sul numero conclusivo \"Hyperion\" n. 9 viene pubblicato il n. 4 della serie regolare \"Nexus\" (vol. 2), dal titolo \"The Ziggurat\", pubblicato in USA nel novembre 1983."}
{"id": "884641", "revid": "599013", "url": "https://it.wikipedia.org/wiki?curid=884641", "title": "Bhp", "text": ""}
{"id": "884642", "revid": "1123126", "url": "https://it.wikipedia.org/wiki?curid=884642", "title": "Bhq", "text": ""}
{"id": "884643", "revid": "599013", "url": "https://it.wikipedia.org/wiki?curid=884643", "title": "Bhr", "text": ""}
{"id": "884644", "revid": "599013", "url": "https://it.wikipedia.org/wiki?curid=884644", "title": "Bhu", "text": ""}
{"id": "884645", "revid": "599013", "url": "https://it.wikipedia.org/wiki?curid=884645", "title": "Bhv", "text": ""}
{"id": "884646", "revid": "599013", "url": "https://it.wikipedia.org/wiki?curid=884646", "title": "Bhw", "text": ""}
{"id": "884647", "revid": "599013", "url": "https://it.wikipedia.org/wiki?curid=884647", "title": "Bhy", "text": ""}
{"id": "884648", "revid": "1442080", "url": "https://it.wikipedia.org/wiki?curid=884648", "title": "Contee della California", "text": "Lo stato statunitense della California \u00e8 suddiviso in 58 contee."}
{"id": "884649", "revid": "599013", "url": "https://it.wikipedia.org/wiki?curid=884649", "title": "Bib", "text": ""}
{"id": "884650", "revid": "228587", "url": "https://it.wikipedia.org/wiki?curid=884650", "title": "Big", "text": ""}
{"id": "884651", "revid": "599013", "url": "https://it.wikipedia.org/wiki?curid=884651", "title": "Bii", "text": ""}
{"id": "884652", "revid": "599013", "url": "https://it.wikipedia.org/wiki?curid=884652", "title": "Bij", "text": ""}
{"id": "884653", "revid": "599013", "url": "https://it.wikipedia.org/wiki?curid=884653", "title": "Bip", "text": ""}
{"id": "884655", "revid": "599013", "url": "https://it.wikipedia.org/wiki?curid=884655", "title": "BIR", "text": ""}
{"id": "884657", "revid": "599013", "url": "https://it.wikipedia.org/wiki?curid=884657", "title": "Biu", "text": ""}
{"id": "884660", "revid": "599013", "url": "https://it.wikipedia.org/wiki?curid=884660", "title": "Biv", "text": ""}
{"id": "884661", "revid": "599013", "url": "https://it.wikipedia.org/wiki?curid=884661", "title": "Biw", "text": ""}
{"id": "884663", "revid": "599013", "url": "https://it.wikipedia.org/wiki?curid=884663", "title": "Biz", "text": ""}
{"id": "884665", "revid": "599013", "url": "https://it.wikipedia.org/wiki?curid=884665", "title": "Bjc", "text": ""}
{"id": "884668", "revid": "599013", "url": "https://it.wikipedia.org/wiki?curid=884668", "title": "Bjd", "text": ""}
{"id": "884670", "revid": "599013", "url": "https://it.wikipedia.org/wiki?curid=884670", "title": "Bjf", "text": ""}
{"id": "884672", "revid": "599013", "url": "https://it.wikipedia.org/wiki?curid=884672", "title": "Bjh", "text": ""}
{"id": "884673", "revid": "599013", "url": "https://it.wikipedia.org/wiki?curid=884673", "title": "Bjk", "text": ""}
{"id": "884674", "revid": "2014155", "url": "https://it.wikipedia.org/wiki?curid=884674", "title": "Giuditta di Baviera", "text": "Origine.\nEra figlia di Guelfo I di Baviera (?-824/5), conte di Altdorf ed altre contee in Baviera e di Edvige di Sassonia.\nBiografia.\nSecondo Thegano di Treviri, il monaco franco della prima met\u00e0 del IX secolo, nel febbraio dell'819, Giuditta, definita molto bella, figlia del duca, Guelfo, esponente di una nobilissima famiglia di Bavari e di Edvige, di nobilissima stirpe sassone, spos\u00f2 Ludovico il Pio ad Aquisgrana, divenendo imperatrice d'Occidente e regina dei Franchi. Il matrimonio \u00e8 ricordato anche nella \"Vita Hludowici Imperatoris\", dove il padre \u00e8 citato come il nobilissimo conte Guelfo, e negli \"Annales Xantenses\".\nLott\u00f2 con tutte le sue forze affinch\u00e9 il figlio Carlo avesse una parte dell'eredit\u00e0 paterna. Ci\u00f2 la port\u00f2 ad inimicarsi con i tre figli di primo letto (Ermengarda) di Ludovico, Lotario, Pipino e Ludovico.\nNell'827 sua sorella Emma di Baviera (ca. 815-876) spos\u00f2 Ludovico il Germanico, re di Baviera, figliastro di Giuditta.\nNell'agosto dell'829 il conte di Tolosa, Bernardo di Settimania, insignito del titolo di ciambellano, fu chiamato a corte a sostituire il nuovo re d'Italia, Lotario I, nella custodia del figlio di Giuditta, il figlio minore di Ludovico il Pio, Carlo.Secondo il cronista Thegano, i numerosi nemici (Wala e tutti i collaboratori del co-imperatore Lotario in testa) non tardarono a mettere in giro la falsa voce che Bernardo fosse divenuto l'amante dell'imperatrice, Giuditta.\nNell'830, secondo la \"Vita Hludowici Imperatoris\", il re di Aquitania, Pipino I (797-838), figlio di Ludovico il Pio, per vendicare lo sgarbo fatto al padre si apprest\u00f2 a marciare contro l'imperatore per punire la matrigna ed uccidere Bernardo, mentre, secondo gli \"Annales Bertiniani\", l'imperatore con Bernardo, lasciata Aquisgrana, stavano avanzando verso la Bretagna, per riunirsi a Parigi, con il resto dell'esercito, per una spedizione contro i Bretoni riottosi a riconoscere l'autorit\u00e0 dell'imperatore. Pipino I di Aquitania si ribell\u00f2 al padre e con il fratello Lotario I, proveniente dall'Italia, si avviarono verso Parigi per scalzare Ludovico il Pio ed uccidere Bernardo. Bernardo sentendosi seriamente minacciato, si trov\u00f2 costretto a fuggire e ritornare nei suoi domini, a Barcellona ed in Settimania, mentre Giuditta, sempre in quell'anno, dopo che i figliastri avevano avuto il sopravvento, fu imprigionata nel convento Santa Croce di Poitiers, con l'accusa di adulterio con Bernardo di Settimania ed i suoi fratelli, Corrado e Rodolfo, furono tonsurati e chiusi in un monastero, in quanto, con Bernardo di Settimania ciambellano, avevano fatto rapida carriera a corte.\nNell'831, dopo che suo marito l'imperatore, a febbraio, aveva trionfato nella dieta di Aquisgrana, Giuditta riacquist\u00f2 la libert\u00e0, rientrando a corte.\nNell'833 i tre figliastri di Giuditta, Lotario I e i fratelli Pipino I e Ludovico II il Germanico, con l'assistenza dell'arcivescovo di Reims, Ebbo, deposero il padre e proclamarono imperatore Lotario, dividendosi il regno in tre parti; Giuditta fu esiliata a Tortona, regno d'Italia di cui era re il figliastro Lotario I.Subito per\u00f2 si manifestarono dissapori tra i fratelli e Pipino e Ludovico il Germanico si riaccostarono al padre, il deposto imperatore, Ludovico, e il primo di marzo dell'834 Ludovico il Pio fu reintegrato sul trono imperiale e Giuditta, nel mese di aprile, pot\u00e9 rientrare a corte, con il figlio Carlo, dopo l'esilio.\nNell'840, alla morte del marito, il figlio Carlo ricevette il titolo di re dei Franchi occidentali e re d'Aquitania.\nGiuditta, dopo essersi ritirata nella citt\u00e0 di Tours, mor\u00ec nell'843.\nDiscendenza.\nGiuditta diede due (forse tre) figli a Ludovico il Pio:"}
{"id": "884675", "revid": "599013", "url": "https://it.wikipedia.org/wiki?curid=884675", "title": "Bjn", "text": ""}
{"id": "884677", "revid": "599013", "url": "https://it.wikipedia.org/wiki?curid=884677", "title": "Bjo", "text": ""}
{"id": "884678", "revid": "599013", "url": "https://it.wikipedia.org/wiki?curid=884678", "title": "Bjr", "text": ""}
{"id": "884679", "revid": "599013", "url": "https://it.wikipedia.org/wiki?curid=884679", "title": "Bju", "text": ""}
{"id": "884680", "revid": "599013", "url": "https://it.wikipedia.org/wiki?curid=884680", "title": "Bjv", "text": ""}
{"id": "884681", "revid": "599013", "url": "https://it.wikipedia.org/wiki?curid=884681", "title": "Bjw", "text": ""}
{"id": "884682", "revid": "599013", "url": "https://it.wikipedia.org/wiki?curid=884682", "title": "Bjy", "text": ""}
{"id": "884683", "revid": "599013", "url": "https://it.wikipedia.org/wiki?curid=884683", "title": "Bjz", "text": ""}
{"id": "884684", "revid": "599013", "url": "https://it.wikipedia.org/wiki?curid=884684", "title": "Bkb", "text": ""}
{"id": "884685", "revid": "599013", "url": "https://it.wikipedia.org/wiki?curid=884685", "title": "Bkc", "text": ""}
{"id": "884686", "revid": "599013", "url": "https://it.wikipedia.org/wiki?curid=884686", "title": "Bkd", "text": ""}
{"id": "884688", "revid": "599013", "url": "https://it.wikipedia.org/wiki?curid=884688", "title": "Bkf", "text": ""}
{"id": "884689", "revid": "599013", "url": "https://it.wikipedia.org/wiki?curid=884689", "title": "Bki", "text": ""}
{"id": "884690", "revid": "599013", "url": "https://it.wikipedia.org/wiki?curid=884690", "title": "Bkm", "text": ""}
{"id": "884693", "revid": "599013", "url": "https://it.wikipedia.org/wiki?curid=884693", "title": "Bkn", "text": ""}
{"id": "884694", "revid": "599013", "url": "https://it.wikipedia.org/wiki?curid=884694", "title": "Bkp", "text": ""}
{"id": "884695", "revid": "599013", "url": "https://it.wikipedia.org/wiki?curid=884695", "title": "Bkq", "text": ""}
{"id": "884696", "revid": "599013", "url": "https://it.wikipedia.org/wiki?curid=884696", "title": "Bkr", "text": ""}
{"id": "884697", "revid": "599013", "url": "https://it.wikipedia.org/wiki?curid=884697", "title": "Bkt", "text": ""}
{"id": "884698", "revid": "599013", "url": "https://it.wikipedia.org/wiki?curid=884698", "title": "Bku", "text": ""}
{"id": "884700", "revid": "599013", "url": "https://it.wikipedia.org/wiki?curid=884700", "title": "Bky", "text": ""}
{"id": "884701", "revid": "599013", "url": "https://it.wikipedia.org/wiki?curid=884701", "title": "Bkz", "text": ""}
{"id": "884704", "revid": "599013", "url": "https://it.wikipedia.org/wiki?curid=884704", "title": "Blc", "text": ""}
{"id": "884705", "revid": "599013", "url": "https://it.wikipedia.org/wiki?curid=884705", "title": "Blg", "text": ""}
{"id": "884706", "revid": "599013", "url": "https://it.wikipedia.org/wiki?curid=884706", "title": "Blh", "text": ""}
{"id": "884707", "revid": "599013", "url": "https://it.wikipedia.org/wiki?curid=884707", "title": "Blj", "text": ""}
{"id": "884708", "revid": "599013", "url": "https://it.wikipedia.org/wiki?curid=884708", "title": "Bll", "text": ""}
{"id": "884709", "revid": "599013", "url": "https://it.wikipedia.org/wiki?curid=884709", "title": "Blm", "text": ""}
{"id": "884711", "revid": "599013", "url": "https://it.wikipedia.org/wiki?curid=884711", "title": "Bln", "text": ""}
{"id": "884712", "revid": "599013", "url": "https://it.wikipedia.org/wiki?curid=884712", "title": "Blo", "text": ""}
{"id": "884713", "revid": "599013", "url": "https://it.wikipedia.org/wiki?curid=884713", "title": "Blp", "text": ""}
{"id": "884714", "revid": "599013", "url": "https://it.wikipedia.org/wiki?curid=884714", "title": "Blt", "text": ""}
{"id": "884716", "revid": "599013", "url": "https://it.wikipedia.org/wiki?curid=884716", "title": "Blw", "text": ""}
{"id": "884718", "revid": "125998752", "url": "https://it.wikipedia.org/wiki?curid=884718", "title": "Richard Rodgers", "text": "Biografia.\nCresciuto in un'agiata famiglia di origine ebraica, inizi\u00f2 gli studi di pianoforte a sei anni. Ancora giovane incontr\u00f2 l'autore di testi Lorenz Hart, con il quale diede avvio a una lunga e prolifica collaborazione artistica.\nIl debutto della coppia d'autori avvenne a Broadway nel 1919, con la canzone \"Any Old Place With You\" dal musical \"A Lonely Romeo\". Grazie al raffinato gusto melodico di Rodgers e alla squisita vena descrittiva di Hart, la coppia conquista in breve i palcoscenici americani ed inglesi grazie a spettacoli come \"Dearest Enemy\" (1925), \"The Girl Friend\" (1926), \"Peggy-Ann\" (1926), \"A Connecticut Yankee\" (1927), forse il loro pi\u00f9 grande successo, e \"Present Arms\" (1928). Nel 1925 ottiene un vero successo la loro canzone \"Manhattan\".\nNegli anni trenta, dopo una breve parentesi ad Hollywood, la coppia torna a Broadway e realizza spettacoli di grande successo, come \"On Your Toes\" (1936), \"Babes In Arms\" (1937) e la celebre \"Pal Joey\" (1940). La coppia Rodgers &amp; Hart lancia canzoni ormai divenute classici del jazz, tra le quali si ricordano \"Blue Moon, Isn't It Romantic?, My Romance, Little Girl Blue, There's a Small Hotel, Where Or When, My Funny Valentine, The Lady Is a Tramp\" e \"Bewitched, Bothered and Bewildered\".\nDopo la morte di Hart nel 1943, Rodgers avvia una fortunatissima collaborazione con lo scrittore e paroliere Oscar Hammerstein II. Insieme formano il duo Rodgers e Hammerstein, che realizza una serie di musical oggi considerati storici, a cominciare da \"Oklahoma!\" (1943), che ha rivoluzionato il modo di fare spettacoli a Broadway; se prima un musical era perlopi\u00f9 una commedia inframmezzata da canzoni solo vagamente connesse all'intreccio e quindi facilmente estrapolabili o intercambiabili, con \"Oklahoma!\" la componente musicale diventa parte drammatica integrante della narrazione: le canzoni e le danze portano avanti l'azione, piuttosto che sottolinearla, e sono strettamente e dettagliatamente legate ai personaggi e alle situazioni particolari che essi vivono in quella storia.\nSu questo modello, diventato poi uno standard sempre pi\u00f9 accettato anche dagli altri autori, vengono creati da Rodgers e Hammerstein \"Annie Get Your Gun (1946)\", \"South Pacific\" (1949), entrambi vincitori di un premio Pulitzer, \"The King and I\" (1951) e \"The Sound of Music\" (1959). La coppia vince ben 35 Tony Awards.\nDopo la morte di Hammerstein nel 1960, Rodgers continua a lavorare occasionalmente per il teatro fino a poco tempo prima di morire, all'et\u00e0 di settantasette anni.\nPremi e riconoscimenti.\nIl suo nome \u00e8 stato inserito nella Songwriters Hall of Fame"}
{"id": "884720", "revid": "599013", "url": "https://it.wikipedia.org/wiki?curid=884720", "title": "Blx", "text": ""}
{"id": "884722", "revid": "599013", "url": "https://it.wikipedia.org/wiki?curid=884722", "title": "Bly", "text": ""}
{"id": "884724", "revid": "599013", "url": "https://it.wikipedia.org/wiki?curid=884724", "title": "Bmb", "text": ""}
{"id": "884725", "revid": "599013", "url": "https://it.wikipedia.org/wiki?curid=884725", "title": "Bmc", "text": ""}
{"id": "884726", "revid": "599013", "url": "https://it.wikipedia.org/wiki?curid=884726", "title": "Bmd", "text": ""}
{"id": "884729", "revid": "599013", "url": "https://it.wikipedia.org/wiki?curid=884729", "title": "Bme", "text": ""}
{"id": "884730", "revid": "599013", "url": "https://it.wikipedia.org/wiki?curid=884730", "title": "Bmf", "text": ""}
{"id": "884731", "revid": "599013", "url": "https://it.wikipedia.org/wiki?curid=884731", "title": "Bmh", "text": ""}
{"id": "884732", "revid": "17654", "url": "https://it.wikipedia.org/wiki?curid=884732", "title": "Johnny Moscardini", "text": ""}
{"id": "884733", "revid": "599013", "url": "https://it.wikipedia.org/wiki?curid=884733", "title": "Bmk", "text": ""}
{"id": "884734", "revid": "599013", "url": "https://it.wikipedia.org/wiki?curid=884734", "title": "Bmm", "text": ""}
{"id": "884735", "revid": "599013", "url": "https://it.wikipedia.org/wiki?curid=884735", "title": "Bmn", "text": ""}
{"id": "884736", "revid": "599013", "url": "https://it.wikipedia.org/wiki?curid=884736", "title": "Bmo", "text": ""}
{"id": "884737", "revid": "599013", "url": "https://it.wikipedia.org/wiki?curid=884737", "title": "Bmq", "text": ""}
{"id": "884738", "revid": "599013", "url": "https://it.wikipedia.org/wiki?curid=884738", "title": "Bmr", "text": ""}
{"id": "884739", "revid": "599013", "url": "https://it.wikipedia.org/wiki?curid=884739", "title": "Bms", "text": ""}
{"id": "884740", "revid": "599013", "url": "https://it.wikipedia.org/wiki?curid=884740", "title": "Bmt", "text": ""}
{"id": "884741", "revid": "599013", "url": "https://it.wikipedia.org/wiki?curid=884741", "title": "Bmu", "text": ""}
{"id": "884743", "revid": "599013", "url": "https://it.wikipedia.org/wiki?curid=884743", "title": "Bmv", "text": ""}
{"id": "884744", "revid": "599013", "url": "https://it.wikipedia.org/wiki?curid=884744", "title": "Bmy", "text": ""}
{"id": "884745", "revid": "599013", "url": "https://it.wikipedia.org/wiki?curid=884745", "title": "Bmz", "text": ""}
{"id": "884746", "revid": "599013", "url": "https://it.wikipedia.org/wiki?curid=884746", "title": "Bnb", "text": ""}
{"id": "884747", "revid": "599013", "url": "https://it.wikipedia.org/wiki?curid=884747", "title": "Bng", "text": ""}
{"id": "884748", "revid": "599013", "url": "https://it.wikipedia.org/wiki?curid=884748", "title": "Bnh", "text": ""}
{"id": "884749", "revid": "599013", "url": "https://it.wikipedia.org/wiki?curid=884749", "title": "Bni", "text": ""}
{"id": "884751", "revid": "599013", "url": "https://it.wikipedia.org/wiki?curid=884751", "title": "Bnk", "text": ""}
{"id": "884752", "revid": "599013", "url": "https://it.wikipedia.org/wiki?curid=884752", "title": "Bnm", "text": ""}
{"id": "884753", "revid": "599013", "url": "https://it.wikipedia.org/wiki?curid=884753", "title": "Bnp", "text": ""}
{"id": "884754", "revid": "599013", "url": "https://it.wikipedia.org/wiki?curid=884754", "title": "Bnq", "text": ""}
{"id": "884755", "revid": "599013", "url": "https://it.wikipedia.org/wiki?curid=884755", "title": "Bns", "text": ""}
{"id": "884756", "revid": "287204", "url": "https://it.wikipedia.org/wiki?curid=884756", "title": "Chiesa di San Lorenzo in Panisperna", "text": "La chiesa di San Lorenzo in Panisperna, anche nota come San Lorenzo in Formosa, \u00e8 una chiesa cattolica di Roma. Tradizionalmente la sua costruzione \u00e8 fatta risalire al IV secolo, sul luogo del martirio di san Lorenzo.\nSi trova in via Panisperna, vicino all'incrocio con via Milano. Essa \u00e8 una delle chiese stazionarie di Roma.\nStoria.\nIl nome \"panisperna\" deriverebbe dalla tradizione, rispettata dal vicino convento delle clarisse, di distribuire \"panis et perna\", pane e prosciutto, il 10 agosto, giorno dedicato a san Lorenzo, per celebrare le distribuzioni ai poveri del santo.\nIl nome \"formosa\" deriva invece da papa Formoso, che costru\u00ec la prima chiesa attestata sul luogo nel IX secolo; sarebbe quindi solo leggenda la tradizione che vuole la prima chiesa costruita in epoca costantiniana.\nAlla fine del primo millennio il luogo sacro fu affidato ai monaci di San Benedetto, che edificarono accanto ad esso un monastero, assurto a notevole importanza nella comunit\u00e0 dell'epoca.\nNel 1149 circa, il papa Eugenio III affid\u00f2 il monastero di San Lorenzo in Panisperna, che ader\u00ec all\"ordo cavensis\", all'abate Marino della badia di Cava. Nei primi anni del XIV secolo il monastero fu ceduto alle monache di Santa Chiara e, per iniziativa del cardinale Giacomo Colonna, il tempio fu adattato alle nuove esigenze di clausura con la riduzione ad una sola navata e la realizzazione del coro. Tra le clarisse che vi hanno dimorato si ricorda particolarmente Francesca Farnese.\nLa chiesa fu ricostruita dalle fondazioni fra il 1565 e il 1574 per iniziativa del cardinale titolare Guglielmo Sirleto. L'impresa inizi\u00f2 alla fine del pontificato di Pio IV e fu portata avanti durante i successivi pontificati di Pio V e Gregorio XIII. Il portico esterno fu aggiunto nel XVII secolo, e fu decorato (1893-4) con immagini di san Lorenzo e di Francesco d'Assisi per volere di papa Leone XIII, che qui era stato nominato vescovo titolare cinquant'anni prima (1843) da papa Gregorio XVI. Allo stesso papa \u00e8 dovuta la scalinata d'ingresso.\nAccanto alla chiesa \u00e8 una delle poche case medioevali rimaste a Roma.\nDecorazione.\nL'unica navata e le tre cappelle per lato ospitano:\nLa cappella ipogea contiene il forno in cui sarebbe stato martirizzato san Lorenzo."}
{"id": "884757", "revid": "599013", "url": "https://it.wikipedia.org/wiki?curid=884757", "title": "Bnu", "text": ""}
{"id": "884758", "revid": "599013", "url": "https://it.wikipedia.org/wiki?curid=884758", "title": "Bnv", "text": ""}
{"id": "884762", "revid": "599013", "url": "https://it.wikipedia.org/wiki?curid=884762", "title": "Bnx", "text": ""}
{"id": "884763", "revid": "531668", "url": "https://it.wikipedia.org/wiki?curid=884763", "title": "Miniassegni", "text": "I miniassegni furono un particolare tipo di denaro che circol\u00f2 in Italia, nella seconda met\u00e0 degli anni settanta, in sostituzione delle monete metalliche che in quel periodo scarseggiavano, e che fino ad allora erano state sostituite da caramelle, francobolli, gettoni telefonici e, in alcune citt\u00e0, anche da biglietti del trasporto pubblico.\nStoria.\nI primi miniassegni fecero la loro comparsa nel dicembre del 1975 (il 10 dicembre 1975 da parte dell'Istituto Bancario San Paolo, del valore di 100 lire) e successivamente vennero emessi da molte banche; avevano il valore nominale di 50, 100, 150, 200, 250, 300 e 350 lire. Furono chiamati cos\u00ec perch\u00e9 erano assegni circolari, ma di dimensioni pi\u00f9 piccole rispetto alla norma per tale articolo.\nNel caso degli assegni dell'Istituto Centrale delle Banche Popolari Italiane e, in alcuni casi, di quelli emessi dall'Istituto Centrale di Banche e Banchieri, gli assegni venivano emessi dalle banche affiliate \"per concessione\" dell'istituto predetto.\nPer superare il divieto di emettere moneta (prerogativa esclusiva delle banche centrali), le banche emisero dei veri e propri assegni circolari di piccolo taglio intestati a enti e societ\u00e0 gi\u00e0 muniti della girata; in pratica, essendo cos\u00ec dei titoli al portatore, venivano scambiati di mano in mano come se fossero vera e propria moneta corrente. Non sempre tuttavia si tratt\u00f2 di assegni circolari: in molti casi si tratt\u00f2 di veri e propri assegni bancari tratti sulle banche (spesso Casse di Risparmio o Casse Rurali) al portatore o a favore di associazioni commerciali o organismi similari.\nL'escalation fu rapida: complessivamente ne circolarono 835 tipi diversi, emessi da una sessantina di banche (con l'aggiunta dei grandi magazzini che emisero \"buoni merce\" con caratteristiche analoghe), per un ammontare stimato in oltre 200 miliardi di lire. Peraltro moltissimi di questi titoli andarono distrutti, anche a causa della pessima qualit\u00e0 della carta (sulla quale non veniva esercitato alcun controllo), o finirono in mano ai collezionisti (presso il cui mercato raggiungono valori anche elevati) o dimenticati in qualche cassetto. Molte furono altres\u00ec le contraffazioni, agevolate dalla pressoch\u00e9 totale assenza di adeguate caratteristiche di sicurezza (filigrana o similari).\nI miniassegni sparirono sul finire del 1978, quando l'Istituto Poligrafico e Zecca dello Stato fu finalmente in grado di sopperire alla mancanza di monete metalliche provocata dall'inflazione, in quel periodo elevatissima.\nGildo dei Fantardi ha composto la canzone \"I Miniassegni\".\nIstituti di credito interessati.\nEmisero miniassegni:\n(c) Circolari; (b) Bancari"}
{"id": "884764", "revid": "599013", "url": "https://it.wikipedia.org/wiki?curid=884764", "title": "Bny", "text": ""}
{"id": "884766", "revid": "599013", "url": "https://it.wikipedia.org/wiki?curid=884766", "title": "Bnz", "text": ""}
{"id": "884767", "revid": "599013", "url": "https://it.wikipedia.org/wiki?curid=884767", "title": "Bok", "text": ""}
{"id": "884768", "revid": "697352", "url": "https://it.wikipedia.org/wiki?curid=884768", "title": "Bop", "text": ""}
{"id": "884769", "revid": "599013", "url": "https://it.wikipedia.org/wiki?curid=884769", "title": "Boq", "text": ""}
{"id": "884770", "revid": "1305772", "url": "https://it.wikipedia.org/wiki?curid=884770", "title": "BOU", "text": ""}
{"id": "884772", "revid": "1305772", "url": "https://it.wikipedia.org/wiki?curid=884772", "title": "BOV", "text": ""}
{"id": "884774", "revid": "228587", "url": "https://it.wikipedia.org/wiki?curid=884774", "title": "Box", "text": ""}
{"id": "884775", "revid": "287204", "url": "https://it.wikipedia.org/wiki?curid=884775", "title": "BOY", "text": ""}
{"id": "884777", "revid": "1305772", "url": "https://it.wikipedia.org/wiki?curid=884777", "title": "BOZ", "text": ""}
{"id": "884778", "revid": "599013", "url": "https://it.wikipedia.org/wiki?curid=884778", "title": "Bpa", "text": ""}
{"id": "884779", "revid": "599013", "url": "https://it.wikipedia.org/wiki?curid=884779", "title": "Bpb", "text": ""}
{"id": "884780", "revid": "599013", "url": "https://it.wikipedia.org/wiki?curid=884780", "title": "Bpd", "text": ""}
{"id": "884781", "revid": "599013", "url": "https://it.wikipedia.org/wiki?curid=884781", "title": "Bpf", "text": ""}
{"id": "884782", "revid": "554814", "url": "https://it.wikipedia.org/wiki?curid=884782", "title": "BPS", "text": ""}
{"id": "884784", "revid": "599013", "url": "https://it.wikipedia.org/wiki?curid=884784", "title": "Bpy", "text": ""}
{"id": "884785", "revid": "599013", "url": "https://it.wikipedia.org/wiki?curid=884785", "title": "Bqa", "text": ""}
{"id": "884786", "revid": "599013", "url": "https://it.wikipedia.org/wiki?curid=884786", "title": "Bqe", "text": ""}
{"id": "884787", "revid": "599013", "url": "https://it.wikipedia.org/wiki?curid=884787", "title": "Bqh", "text": ""}
{"id": "884788", "revid": "599013", "url": "https://it.wikipedia.org/wiki?curid=884788", "title": "Bql", "text": ""}
{"id": "884789", "revid": "599013", "url": "https://it.wikipedia.org/wiki?curid=884789", "title": "Bqq", "text": ""}
{"id": "884790", "revid": "599013", "url": "https://it.wikipedia.org/wiki?curid=884790", "title": "Bqs", "text": ""}
{"id": "884791", "revid": "599013", "url": "https://it.wikipedia.org/wiki?curid=884791", "title": "Bqt", "text": ""}
{"id": "884794", "revid": "599013", "url": "https://it.wikipedia.org/wiki?curid=884794", "title": "Bqu", "text": ""}
{"id": "884795", "revid": "599013", "url": "https://it.wikipedia.org/wiki?curid=884795", "title": "Bqv", "text": ""}
{"id": "884796", "revid": "599013", "url": "https://it.wikipedia.org/wiki?curid=884796", "title": "Bqw", "text": ""}
{"id": "884797", "revid": "599013", "url": "https://it.wikipedia.org/wiki?curid=884797", "title": "Brc", "text": ""}
{"id": "884798", "revid": "599013", "url": "https://it.wikipedia.org/wiki?curid=884798", "title": "Brg", "text": ""}
{"id": "884799", "revid": "599013", "url": "https://it.wikipedia.org/wiki?curid=884799", "title": "Brh", "text": ""}
{"id": "884800", "revid": "599013", "url": "https://it.wikipedia.org/wiki?curid=884800", "title": "Brj", "text": ""}
{"id": "884802", "revid": "599013", "url": "https://it.wikipedia.org/wiki?curid=884802", "title": "Brk", "text": ""}
{"id": "884803", "revid": "599013", "url": "https://it.wikipedia.org/wiki?curid=884803", "title": "Brt", "text": ""}
{"id": "884804", "revid": "599013", "url": "https://it.wikipedia.org/wiki?curid=884804", "title": "Brv", "text": ""}
{"id": "884807", "revid": "599013", "url": "https://it.wikipedia.org/wiki?curid=884807", "title": "Brx", "text": ""}
{"id": "884808", "revid": "287204", "url": "https://it.wikipedia.org/wiki?curid=884808", "title": "BRY", "text": ""}
{"id": "884809", "revid": "599013", "url": "https://it.wikipedia.org/wiki?curid=884809", "title": "Brz", "text": ""}
{"id": "884810", "revid": "1305772", "url": "https://it.wikipedia.org/wiki?curid=884810", "title": "TGA", "text": ""}
{"id": "884811", "revid": "810736", "url": "https://it.wikipedia.org/wiki?curid=884811", "title": "Bsa", "text": ""}
{"id": "884812", "revid": "599013", "url": "https://it.wikipedia.org/wiki?curid=884812", "title": "Bsg", "text": ""}
{"id": "884814", "revid": "599013", "url": "https://it.wikipedia.org/wiki?curid=884814", "title": "Bsh", "text": ""}
{"id": "884817", "revid": "599013", "url": "https://it.wikipedia.org/wiki?curid=884817", "title": "Bsj", "text": ""}
{"id": "884819", "revid": "228587", "url": "https://it.wikipedia.org/wiki?curid=884819", "title": "Bsl", "text": ""}
{"id": "884821", "revid": "767487", "url": "https://it.wikipedia.org/wiki?curid=884821", "title": "Krutinskij rajon", "text": "Il Krutinskij rajon () \u00e8 un rajon della Russia situato a circa 200 chilometri dal capoluogo del territorio, la citt\u00e0 di Omsk. Qui l'economia si regge principalmente sull'agricoltura e sull'allevamento degli animali da pascolo (bovini e ovini). Si coltivano soprattutto barbabietole, carote, patate, mais e grano. La popolazione \u00e8 composta prevalentemente da caucasici."}
{"id": "884822", "revid": "599013", "url": "https://it.wikipedia.org/wiki?curid=884822", "title": "Bsn", "text": ""}
{"id": "884825", "revid": "599013", "url": "https://it.wikipedia.org/wiki?curid=884825", "title": "Bso", "text": ""}
{"id": "884826", "revid": "599013", "url": "https://it.wikipedia.org/wiki?curid=884826", "title": "Bsq", "text": ""}
{"id": "884827", "revid": "63756", "url": "https://it.wikipedia.org/wiki?curid=884827", "title": "Bss", "text": ""}
{"id": "884828", "revid": "599013", "url": "https://it.wikipedia.org/wiki?curid=884828", "title": "Bsu", "text": ""}
{"id": "884830", "revid": "599013", "url": "https://it.wikipedia.org/wiki?curid=884830", "title": "Bsv", "text": ""}
{"id": "884834", "revid": "599013", "url": "https://it.wikipedia.org/wiki?curid=884834", "title": "Bsw", "text": ""}
{"id": "884836", "revid": "599013", "url": "https://it.wikipedia.org/wiki?curid=884836", "title": "Bsx", "text": ""}
{"id": "884838", "revid": "599013", "url": "https://it.wikipedia.org/wiki?curid=884838", "title": "Bsy", "text": ""}
{"id": "884839", "revid": "599013", "url": "https://it.wikipedia.org/wiki?curid=884839", "title": "Bsz", "text": ""}
{"id": "884842", "revid": "599013", "url": "https://it.wikipedia.org/wiki?curid=884842", "title": "Bta", "text": ""}
{"id": "884845", "revid": "599013", "url": "https://it.wikipedia.org/wiki?curid=884845", "title": "Btb", "text": ""}
{"id": "884846", "revid": "767487", "url": "https://it.wikipedia.org/wiki?curid=884846", "title": "Faster, Pussycat! Kill! Kill!", "text": "Faster, Pussycat, Kill! Kill! \u00e8 un film del 1965, diretto da Russ Meyer.\n\u00c8 considerato un \"cult movie\", amato da registi quali John Waters (che l'ha definito \u00abil miglior film della storia del cinema\u00bb) e Quentin Tarantino.\nMeyer aveva pi\u00f9 volte annunciato di voler girare un \"remake\" a colori del film, ambientato negli stessi luoghi, ma con pi\u00f9 uomini muscolosi e molte altre figure femminili dalle forme prosperose. Il ruolo di Varla sarebbe andato a Pandora Peaks, in seguito protagonista del suo ultimo film, \"Pandora Peaks\". Il progetto non fu mai realizzato, pare a causa di Tura Satana, che aveva ottenuto i diritti sulla sua immagine e sul personaggio di Varla, quindi Meyer avrebbe dovuto cambiare il nome della protagonista.\nIn Italia \u00e8 rimasto inedito fino alla sua uscita in \"Home video\".\nTrama.\nTre prorompenti go-go dancer, Varla, \"leader\" del trio, Rosie, innamorata segretamente di Varla, e Billie, la pi\u00f9 indipendente e solare, se ne vanno in giro per il deserto a bordo di potenti auto. Dopo una improvvisa deviazione di Billie, che decide di farsi un bagno al fiume, incontrano Tommy accompagnato dalla giovanissima Linda. Varla sfida Tommy a una corsa sulle auto, dalla quale il ragazzo ne esce sconfitto dopo aver perso il controllo del mezzo. Poi improvvisamente le ragazze si dimostrano aggressive con Linda e ne nasce una colluttazione tra Tommy e Varla. Dapprima il ragazzo sembra avere la meglio, ma Varla reagisce e lo tramortisce colpendolo alle spalle con alcuni colpi di karat\u00e8 e infine lo uccide spezzandogli l'osso del collo.\nLinda che ha assistito a tutta la scena sviene tra le braccia di Billie e viene rapita da Varla che le somministra un potente narcotico. Lungo una strada desolata le ragazze si fermano in una stazione di rifornimento e notano un anziano sulla sedia a rotelle accompagnato dal figlio, un ragazzo muscoloso, chiamato il Vegetale, che non parla mai. Il benzinaio riferisce loro che l'anziano vive in un decrepito \"ranch\" con i suoi due figli e tiene in casa un'ingente somma di denaro. Le tre decidono di rapinare l'uomo e lo seguono fino al suo \"ranch\".\nGiunte al \"ranch\", le ragazze vengono accolte con sospetto dai tre uomini, tra cui c'\u00e8 anche Kirk, l'altro figlio del vecchio, all'apparenza il pi\u00f9 normale dei tre. Varla e le compagne fingono di essere capitate l\u00ec per caso e chiedono di usare il serbatoio dell'acqua. Per giustificare la presenza di Linda, inventano una storia in cui la giovane viene dipinta come una ragazzina ribelle che, dopo la morte accidentale del suo fidanzato, \u00e8 fuggita in preda allo choc e loro hanno ricevuto il compito di riportarla dai suoi genitori. La storia sembra convincere gli uomini e sono invitate a pranzare insieme a loro mentre Kirk esce in auto a fare provviste. Seguendo il loro piano, Varla e Rosie esplorano il luogo e Billie \u00e8 incaricata di sorvegliare Linda e distrarre il Vegetale. Billie inizia a stuzzicare il muscoloso ragazzo, che per\u00f2 si dimostra molto turbato e non ha nessuna possibilit\u00e0 di creare alcun rapporto con le donne. Intanto l'uomo anziano molesta Linda, che riesce a fuggire. Incontra Kirk, che sta tornando dal fare la spesa, e lo supplica d'aiutarla. Ma egli, in buona fede, la riconduce al rach. Il vecchio chiede perch\u00e9 non sia stata avvertita la polizia del ritrovamento di Linda. Varla dice loro che la famiglia della ragazza, importante e altolocata, ha incaricato lei e le sue compagne di riportare Linda a casa senza creare scalpore.Durante la conversazione a pranzo, si scopre che la moglie dell'uomo anziano \u00e8 morta dando alla luce il Vegetale e per questo il vecchio l'odia. Billie, intanto, inizia a bere troppo ed \u00e8 presto ubriaca. Varla la schiaffeggia, Linda inizia a urlare e dice che Varla \u00e8 un'assassina, che \u00e8 stata lei a uccidere il suo ragazzo, ma nessuno le crede.Varla inizia a provocare Kirk e lo seduce, tra gli sguardi gelosi di Rosie. Kirk sembra innamorarsi di lei, ma nutre anche un atteggiamento servile con il padre, che, si scopre ha un sentimento avverso verso le donne. Di fatto l'anziano padre sta meditando di uccidere le tre ragazze e seppellire i loro corpi nel deserto, mentre Varla, invece, ha in mente un piano per derubare tutti i soldi che il vecchio tiene nascosti.Intanto Linda riesce nuovamente a fuggire e sulle sue tracce si mettono il vecchio e il Vegetale, seguiti da Varla e Kirk. Arriva per primo il Vegetale e il padre gli ordina di far del male alla ragazza, ma lui non obbedisce, anzi si mette a piangere davanti alla ragazza, tra lo sguardo sorpreso e disgustato del padre. Giungono anche Varla e Kirk che inizia a credere alla versione di Linda e, dopo un diverbio col padre, decide di percorrere a piedi il tragitto di ritorno portando con se la ragazza. Varla \u00e8 la prima a rientrare al ranch e Billie le manifesta l'intenzione di estromettersi dal gruppo, ma mentre fa per andarsene Varla si fa dare il coltello da Rosie e lo lancia colpendo Billie alle spalle, che crolla a terra e muore dopo una breve agonia. Intanto anche il vecchio e il Vegetale tornano alla fattoria e minaccia Varla dicendo che lei e le altre ragazze devono andarsene. Poco dopo scoprono il cadavere di Billie, il Vegetale \u00e8 affranto e si mette a piangere mentre il vecchio, intuisce il pericolo e tenta di rientrare in casa per prendere il fucile.Varla monta in macchina e insegue il vecchio che, travolto, cade dalla sedia a rotelle e muore; Varla scopre cos\u00ec che i soldi stavano nascosti proprio nella sedia.\nRosie raggiunge il capezzale di Billie per riprendersi il coltello, ma trova il Vegetale che appare duramente provato per la morte della ragazza, tanto che fa pensare che ne fosse innamorato. Quest'ultimo sfila il coltello dalla schiena del cadavere e cogliendo Rosie di sorpresa, la afferra per la nuca e la uccide con tre fendenti al ventre.\nVarla, quindi riparte in auto e investe anche il Vegetale, che per\u00f2 sopravvive all'urto e si trascina a ridosso di una staccionata. Cos\u00ec, Varla tenta di finirlo schiacciandolo contro lo steccato ma, grazie alla sua incredibile forza, il Vegetale riesce a respingere gli attacchi finch\u00e9 l'auto di Varla rimane insabbiata e il ragazzo crolla esausto per le ferite riportate.Varla prende il furgone del vecchio e parte alla ricerca di Kirk e Linda, che stanno vagando nel deserto. I due vedono il furgone e pensano sia il Vegetale venuto a prenderli: mentre il veicolo s'avvicina a folle velocit\u00e0, Kirk nota che il fratello non guida cos\u00ec, rendendosi conto che alla guida c'\u00e8 Varla. Kirk e Linda tentano di scappare, ma, dopo un lungo inseguimento, Varla riesce a braccarli. Inizia una lotta tra lei e Kirk. Ancora una volta Varla dimostra le sue abilit\u00e0 di lottatrice e sta per sopraffare l'uomo, ma \u00e8 Linda a risolvere la situazione, riesce a mettere in moto il camion e a investire in pieno Varla, uccidendola. Kirk rincuora Linda, tra i due sembra nascere una nuova amicizia e se ne vanno insieme.\nProduzione.\nIl film fu girato interamente in California, con un budget di 45.000 dollari. La lavorazione fu segnata dalle continue liti tra Meyer e Tura Satana. Lei voleva girare le proprie scene in una maniera diversa da come desiderava il regista, che replicava ricordandole che lui aveva sempre l'ultima parola. Non sempre, per\u00f2, il regista riusc\u00ec ad averla vinta. Durante la lavorazione del film Meyer aveva tassativamente vietato a tutta la troupe di fare sesso ma l'attrice infranse il divieto.\nCi furono altri problemi, durante la lavorazione del film: Lori Williams, durante il suo provino, aveva dichiarato di saper guidare l'auto, ma sul set salt\u00f2 fuori che in realt\u00e0 non aveva mai guidato in vita sua. Meyer cos\u00ec obblig\u00f2 la Williams a prendere veloci lezioni di guida, dato che le riprese erano gi\u00e0 iniziate, in mezzo al deserto, e non poteva cambiare attrice.\nUn altro problema sorse con la sedicenne Susan Bernard. La ragazzina era accompagnata sul set dalla madre che si lament\u00f2 costantemente col regista ritenendo che la figlia non avesse abbastanza scene nel film.\nTitoli alternativi.\nIl film usc\u00ec anche con altri titoli:\nAccoglienza.\nIl film usc\u00ec negli USA il 6 agosto 1965, e si rivel\u00f2 inaspettatamente un flop. \u00abIl film fu poi riscoperto dalle femministe, ma io l'ho girato solo per fare un sacco di soldi, non pensavo di battere la grancassa. Credo che il pubblico non abbia realmente capito le sottili implicazioni lesbiche che si nascondevano nella trama\u00bb, spieg\u00f2 il regista. Il film per\u00f2 si rifece ampiamente negli anni successivi, diventando un film di culto, adorato dalle femministe e dagli amanti del genere exploitation."}
{"id": "884847", "revid": "599013", "url": "https://it.wikipedia.org/wiki?curid=884847", "title": "Btc", "text": ""}
{"id": "884848", "revid": "599013", "url": "https://it.wikipedia.org/wiki?curid=884848", "title": "Btd", "text": ""}
{"id": "884849", "revid": "599013", "url": "https://it.wikipedia.org/wiki?curid=884849", "title": "Bte", "text": ""}
{"id": "884851", "revid": "599013", "url": "https://it.wikipedia.org/wiki?curid=884851", "title": "Btf", "text": ""}
{"id": "884852", "revid": "599013", "url": "https://it.wikipedia.org/wiki?curid=884852", "title": "Btg", "text": ""}
{"id": "884853", "revid": "599013", "url": "https://it.wikipedia.org/wiki?curid=884853", "title": "Btn", "text": "BTN pu\u00f2 indicare:"}
{"id": "884854", "revid": "599013", "url": "https://it.wikipedia.org/wiki?curid=884854", "title": "Bto", "text": ""}
{"id": "884855", "revid": "599013", "url": "https://it.wikipedia.org/wiki?curid=884855", "title": "Btq", "text": ""}
{"id": "884856", "revid": "599013", "url": "https://it.wikipedia.org/wiki?curid=884856", "title": "Btw", "text": ""}
{"id": "884857", "revid": "599013", "url": "https://it.wikipedia.org/wiki?curid=884857", "title": "Btz", "text": ""}
{"id": "884859", "revid": "1305772", "url": "https://it.wikipedia.org/wiki?curid=884859", "title": "BUB", "text": ""}
{"id": "884860", "revid": "599013", "url": "https://it.wikipedia.org/wiki?curid=884860", "title": "Buh", "text": ""}
{"id": "884861", "revid": "599013", "url": "https://it.wikipedia.org/wiki?curid=884861", "title": "Bui", "text": ""}
{"id": "884862", "revid": "228587", "url": "https://it.wikipedia.org/wiki?curid=884862", "title": "Buj", "text": ""}
{"id": "884863", "revid": "599013", "url": "https://it.wikipedia.org/wiki?curid=884863", "title": "BUK", "text": ""}
{"id": "884864", "revid": "1305772", "url": "https://it.wikipedia.org/wiki?curid=884864", "title": "BUM", "text": ""}
{"id": "884865", "revid": "599013", "url": "https://it.wikipedia.org/wiki?curid=884865", "title": "Buo", "text": ""}
{"id": "884867", "revid": "599013", "url": "https://it.wikipedia.org/wiki?curid=884867", "title": "Bup", "text": ""}
{"id": "884869", "revid": "599013", "url": "https://it.wikipedia.org/wiki?curid=884869", "title": "Buq", "text": ""}
{"id": "884870", "revid": "1305772", "url": "https://it.wikipedia.org/wiki?curid=884870", "title": "BUT", "text": ""}
{"id": "884871", "revid": "599013", "url": "https://it.wikipedia.org/wiki?curid=884871", "title": "Buv", "text": ""}
{"id": "884873", "revid": "599013", "url": "https://it.wikipedia.org/wiki?curid=884873", "title": "Buw", "text": ""}
{"id": "884874", "revid": "599013", "url": "https://it.wikipedia.org/wiki?curid=884874", "title": "Bux", "text": ""}
{"id": "884875", "revid": "599013", "url": "https://it.wikipedia.org/wiki?curid=884875", "title": "Buy", "text": "Cognomi.\nIl cognome Buy pu\u00f2 riferirsi a:"}
{"id": "884876", "revid": "599013", "url": "https://it.wikipedia.org/wiki?curid=884876", "title": "Bvb", "text": ""}
{"id": "884877", "revid": "599013", "url": "https://it.wikipedia.org/wiki?curid=884877", "title": "Bvc", "text": ""}
{"id": "884880", "revid": "599013", "url": "https://it.wikipedia.org/wiki?curid=884880", "title": "Bvd", "text": ""}
{"id": "884881", "revid": "599013", "url": "https://it.wikipedia.org/wiki?curid=884881", "title": "Bvf", "text": ""}
{"id": "884882", "revid": "34119", "url": "https://it.wikipedia.org/wiki?curid=884882", "title": "Task Manager", "text": ""}
{"id": "884883", "revid": "599013", "url": "https://it.wikipedia.org/wiki?curid=884883", "title": "Bvg", "text": ""}
{"id": "884884", "revid": "599013", "url": "https://it.wikipedia.org/wiki?curid=884884", "title": "Bvh", "text": ""}
{"id": "884887", "revid": "599013", "url": "https://it.wikipedia.org/wiki?curid=884887", "title": "Bvi", "text": ""}
{"id": "884888", "revid": "599013", "url": "https://it.wikipedia.org/wiki?curid=884888", "title": "Bvk", "text": ""}
{"id": "884889", "revid": "599013", "url": "https://it.wikipedia.org/wiki?curid=884889", "title": "Bvl", "text": ""}
{"id": "884890", "revid": "599013", "url": "https://it.wikipedia.org/wiki?curid=884890", "title": "Bvp", "text": ""}
{"id": "884891", "revid": "599013", "url": "https://it.wikipedia.org/wiki?curid=884891", "title": "Bvr", "text": ""}
{"id": "884892", "revid": "599013", "url": "https://it.wikipedia.org/wiki?curid=884892", "title": "Bvs", "text": ""}
{"id": "884893", "revid": "599013", "url": "https://it.wikipedia.org/wiki?curid=884893", "title": "Bvu", "text": ""}
{"id": "884895", "revid": "599013", "url": "https://it.wikipedia.org/wiki?curid=884895", "title": "Bvw", "text": ""}
{"id": "884896", "revid": "599013", "url": "https://it.wikipedia.org/wiki?curid=884896", "title": "Bvz", "text": ""}
{"id": "884897", "revid": "1305772", "url": "https://it.wikipedia.org/wiki?curid=884897", "title": "Ridge Racer DS", "text": "Ridge Racer DS \u00e8 un videogioco, conversione tascabile per Nintendo DS della versione di \"Ridge Racer 64\" per Nintendo 64.\nModalit\u00e0 di gioco.\nElenco delle diverse modalit\u00e0:\nModalit\u00e0 per un giocatore.\nIdeale per avere un'anteprima del gioco: verrete subito catapultati sul primo circuito, con la prima auto disponibile, e inizierete a gareggiare.\nQuesta modalit\u00e0 \u00e8 il cuore del gioco. Inizialmente avrete a disposizione solo 3 circuiti e 4 macchine. Man mano che completerete tutti i gruppi di 3 gare, riceverete 3 nuovi circuiti e 3 nuove macchine. Mentre i circuiti sono giocabili subito, le automobili invece saranno da sbloccare \"definitivamente\" nella modalit\u00e0 Car Attack, descritta pi\u00f9 avanti. Da notare che i tracciati sono ambientati sempre nelle stesse aree, ma il layout del circuito cambier\u00e0 passando per nuove strade secondarie. In totale, ci sono 20 piste da correre, divise in 6 classi da 3 gare ciascuna e in 2 classi da una gara ciascuna.\nQuando, dopo aver finito una serie di 3 gare, sbloccherete le 3 macchine previste, troverete le quelle stesse automobili in questa modalit\u00e0. Ma non saranno utilizzabili subito: piuttosto, ingaggerete una gara contro di loro (una per volta). Nel caso in cui riusciate a vincere, l'automobile sfidata sar\u00e0 aggiunta definitivamente al vostro garage, e sar\u00e0 utilizzabile in gara. Ci sono 32 vetture in totale."}
{"id": "884898", "revid": "599013", "url": "https://it.wikipedia.org/wiki?curid=884898", "title": "Bwa", "text": "Altro.\nI Bwa sono un popolo del Burkina Faso"}
{"id": "884900", "revid": "599013", "url": "https://it.wikipedia.org/wiki?curid=884900", "title": "Bwb", "text": ""}
{"id": "884901", "revid": "599013", "url": "https://it.wikipedia.org/wiki?curid=884901", "title": "Bwc", "text": ""}
{"id": "884902", "revid": "599013", "url": "https://it.wikipedia.org/wiki?curid=884902", "title": "Bwd", "text": ""}
{"id": "884903", "revid": "599013", "url": "https://it.wikipedia.org/wiki?curid=884903", "title": "Bwe", "text": ""}
{"id": "884904", "revid": "599013", "url": "https://it.wikipedia.org/wiki?curid=884904", "title": "Bwf", "text": ""}
{"id": "884905", "revid": "599013", "url": "https://it.wikipedia.org/wiki?curid=884905", "title": "Bwh", "text": ""}
{"id": "884906", "revid": "599013", "url": "https://it.wikipedia.org/wiki?curid=884906", "title": "Bwj", "text": ""}
{"id": "884907", "revid": "599013", "url": "https://it.wikipedia.org/wiki?curid=884907", "title": "Bwk", "text": ""}
{"id": "884908", "revid": "599013", "url": "https://it.wikipedia.org/wiki?curid=884908", "title": "Bwl", "text": ""}
{"id": "884909", "revid": "599013", "url": "https://it.wikipedia.org/wiki?curid=884909", "title": "Bwm", "text": ""}
{"id": "884910", "revid": "599013", "url": "https://it.wikipedia.org/wiki?curid=884910", "title": "Bwo", "text": ""}
{"id": "884911", "revid": "599013", "url": "https://it.wikipedia.org/wiki?curid=884911", "title": "Bwp", "text": ""}
{"id": "884912", "revid": "599013", "url": "https://it.wikipedia.org/wiki?curid=884912", "title": "Bwq", "text": ""}
{"id": "884913", "revid": "599013", "url": "https://it.wikipedia.org/wiki?curid=884913", "title": "Bws", "text": ""}
{"id": "884915", "revid": "599013", "url": "https://it.wikipedia.org/wiki?curid=884915", "title": "Bwt", "text": ""}
{"id": "884917", "revid": "599013", "url": "https://it.wikipedia.org/wiki?curid=884917", "title": "Bwu", "text": ""}
{"id": "884918", "revid": "599013", "url": "https://it.wikipedia.org/wiki?curid=884918", "title": "Bxa", "text": ""}
{"id": "884919", "revid": "599013", "url": "https://it.wikipedia.org/wiki?curid=884919", "title": "Bxb", "text": ""}
{"id": "884920", "revid": "599013", "url": "https://it.wikipedia.org/wiki?curid=884920", "title": "Bxc", "text": ""}
{"id": "884921", "revid": "599013", "url": "https://it.wikipedia.org/wiki?curid=884921", "title": "Bxd", "text": ""}
{"id": "884923", "revid": "599013", "url": "https://it.wikipedia.org/wiki?curid=884923", "title": "Bxe", "text": ""}
{"id": "884924", "revid": "599013", "url": "https://it.wikipedia.org/wiki?curid=884924", "title": "Bxh", "text": ""}
{"id": "884925", "revid": "599013", "url": "https://it.wikipedia.org/wiki?curid=884925", "title": "Bxi", "text": ""}
{"id": "884926", "revid": "599013", "url": "https://it.wikipedia.org/wiki?curid=884926", "title": "Bxk", "text": ""}
{"id": "884927", "revid": "599013", "url": "https://it.wikipedia.org/wiki?curid=884927", "title": "Bxl", "text": ""}
{"id": "884928", "revid": "599013", "url": "https://it.wikipedia.org/wiki?curid=884928", "title": "Bxm", "text": ""}
{"id": "884929", "revid": "110157", "url": "https://it.wikipedia.org/wiki?curid=884929", "title": "SAF (Udine)", "text": "La Autoservizi F.V.G. S.p.A. - SAF \u00e8 una societ\u00e0 di trasporto pubblico urbano ed extraurbano con sede a Udine, concessionaria del trasporto pubblico locale per la provincia di Udine, ed operante in tutto il territorio del Friuli-Venezia Giulia.\nStoria aziendale.\nL'azienda \u00e8 nata nel 1995 dalla fusione di cinque societ\u00e0 private operanti nel territorio della regione (Collavini, Rosina, Ferrari, Olivo e Autolinee Triestine) operanti sul territorio per i collegamenti con la Carnia, la Bassa Friulana, il Codroipese e il Cividalese e, da Trieste, con le attuali Slovenia e Croazia. Nel 2001, in seguito alla fusione con ATM e Saita, \u00e8 diventata la titolare della concessione per il trasporto pubblico urbano di Udine fino al 31 dicembre 2010, poi prorogato sino a fine 2014. L'azienda gestisce anche il servizio urbano di Lignano Sabbiadoro, nonch\u00e9 le linee marittime tra Lignano e Marano Lagunare.\nIl 60% di SAF \u00e8 della multinazionale inglese Arriva.\nDal 1\u00ba Febbraio 2017 l'azienda \u00e8 diventata parte del gruppo TPL FVG s.c.a.r.l.\nDal 29 Settembre 2020 ha cambiato denominazione in \"Arriva Udine\".\nStoria del trasporto pubblico urbano di Udine.\nIl trasporto pubblico a Udine nasce nel 1887, con l'introduzione di due linee tranviarie a cavalli, in servizio da Piazza Vittorio Emanuele (l'attuale piazza Libert\u00e0) verso la stazione ferroviaria e Porta Venezia (oggi Piazzale XXVI Luglio). Due anni pi\u00f9 tardi avvenne l'introduzione di una terza linea dal centro a Porta Gemona.\nNel gennaio 1908 viene introdotto il tram elettrico, e nel 1929 la prima linea automobilistica urbana.\nIl secondo dopoguerra ha decretato la sospensione di tutti i servizi tranviari (1953), e nel contempo la nascita di due aziende di trasporto: la TUSA e il servizio trasporti del Comune di Udine, unificate solo il 1\u00ba gennaio 1963 con la creazione dell'ATM (Azienda Trasporti Municipali).\nL'ATM ha gestito il trasporto pubblico urbano a Udine per quasi quarant'anni. Nel 1986, per prima in Italia, ha introdotto in servizio un autobus alimentato a metano.\nDal 2001 la SAF \u00e8 subentrata all'ATM.\nServizi svolti.\nNella citt\u00e0 di Udine sono attive 11 linee urbane, 6 linee scolastiche, una linea periodica dedicata alle Manifestazioni Fieristiche, pi\u00f9 altre linee speciali.\nIl servizio extraurbano composto da 167 linee copre principalmente l'area della provincia di Udine, ma lambisce anche le province confinanti di Pordenone, Gorizia e Venezia. L'azienda svolge inoltre due tratte interregionali ovvero la linea Trieste-San Candido (BZ) e San Candido-Santo Stefano di Cadore.\nNella stagione estiva \u00e8 inoltre operativo un servizio di traghetto tra Lignano Sabbiadoro e Marano Lagunare, assieme al servizio urbano a Lignano Sabbiadoro, caratterizzato da 5 linee.\nLa SAF svolge anche servizi turistici e servizi scuolabus in alcuni comuni della regione."}
{"id": "884930", "revid": "599013", "url": "https://it.wikipedia.org/wiki?curid=884930", "title": "Bxo", "text": ""}
{"id": "884931", "revid": "599013", "url": "https://it.wikipedia.org/wiki?curid=884931", "title": "Bxs", "text": ""}
{"id": "884932", "revid": "599013", "url": "https://it.wikipedia.org/wiki?curid=884932", "title": "Bxt", "text": ""}
{"id": "884934", "revid": "599013", "url": "https://it.wikipedia.org/wiki?curid=884934", "title": "Bxv", "text": ""}
{"id": "884936", "revid": "599013", "url": "https://it.wikipedia.org/wiki?curid=884936", "title": "Bxx", "text": ""}
{"id": "884939", "revid": "599013", "url": "https://it.wikipedia.org/wiki?curid=884939", "title": "Bya", "text": ""}
{"id": "884940", "revid": "599013", "url": "https://it.wikipedia.org/wiki?curid=884940", "title": "Byb", "text": ""}
{"id": "884941", "revid": "93305", "url": "https://it.wikipedia.org/wiki?curid=884941", "title": "Scuola Materna", "text": ""}
{"id": "884942", "revid": "599013", "url": "https://it.wikipedia.org/wiki?curid=884942", "title": "Byc", "text": ""}
{"id": "884943", "revid": "599013", "url": "https://it.wikipedia.org/wiki?curid=884943", "title": "Byd", "text": ""}
{"id": "884946", "revid": "1305772", "url": "https://it.wikipedia.org/wiki?curid=884946", "title": "BYK", "text": ""}
{"id": "884947", "revid": "599013", "url": "https://it.wikipedia.org/wiki?curid=884947", "title": "Byl", "text": ""}
{"id": "884949", "revid": "599013", "url": "https://it.wikipedia.org/wiki?curid=884949", "title": "Bym", "text": ""}
{"id": "884951", "revid": "599013", "url": "https://it.wikipedia.org/wiki?curid=884951", "title": "Byq", "text": ""}
{"id": "884952", "revid": "599013", "url": "https://it.wikipedia.org/wiki?curid=884952", "title": "Byr", "text": ""}
{"id": "884953", "revid": "599013", "url": "https://it.wikipedia.org/wiki?curid=884953", "title": "Byt", "text": ""}
{"id": "884954", "revid": "599013", "url": "https://it.wikipedia.org/wiki?curid=884954", "title": "Byw", "text": ""}
{"id": "884955", "revid": "599013", "url": "https://it.wikipedia.org/wiki?curid=884955", "title": "Byx", "text": ""}
{"id": "884956", "revid": "599013", "url": "https://it.wikipedia.org/wiki?curid=884956", "title": "Bza", "text": ""}
{"id": "884957", "revid": "599013", "url": "https://it.wikipedia.org/wiki?curid=884957", "title": "Bzc", "text": ""}
{"id": "884958", "revid": "599013", "url": "https://it.wikipedia.org/wiki?curid=884958", "title": "Bzd", "text": ""}
{"id": "884960", "revid": "599013", "url": "https://it.wikipedia.org/wiki?curid=884960", "title": "Bzg", "text": ""}
{"id": "884962", "revid": "599013", "url": "https://it.wikipedia.org/wiki?curid=884962", "title": "Bzk", "text": ""}
{"id": "884963", "revid": "599013", "url": "https://it.wikipedia.org/wiki?curid=884963", "title": "Bzl", "text": ""}
{"id": "884965", "revid": "599013", "url": "https://it.wikipedia.org/wiki?curid=884965", "title": "Bzm", "text": ""}
{"id": "884966", "revid": "599013", "url": "https://it.wikipedia.org/wiki?curid=884966", "title": "Bzp", "text": ""}
{"id": "884967", "revid": "599013", "url": "https://it.wikipedia.org/wiki?curid=884967", "title": "Bzs", "text": ""}
{"id": "884968", "revid": "599013", "url": "https://it.wikipedia.org/wiki?curid=884968", "title": "Bzt", "text": ""}
{"id": "884970", "revid": "599013", "url": "https://it.wikipedia.org/wiki?curid=884970", "title": "Bzu", "text": ""}
{"id": "884971", "revid": "599013", "url": "https://it.wikipedia.org/wiki?curid=884971", "title": "Bzy", "text": ""}
{"id": "884972", "revid": "146136", "url": "https://it.wikipedia.org/wiki?curid=884972", "title": "Lipotidae", "text": ""}
{"id": "884974", "revid": "1610933", "url": "https://it.wikipedia.org/wiki?curid=884974", "title": "Vipera comune", "text": ""}
{"id": "884975", "revid": "146136", "url": "https://it.wikipedia.org/wiki?curid=884975", "title": "Lipotes", "text": ""}
{"id": "884977", "revid": "1893", "url": "https://it.wikipedia.org/wiki?curid=884977", "title": "Teorema di Heine - Cantor", "text": ""}
{"id": "884979", "revid": "161374", "url": "https://it.wikipedia.org/wiki?curid=884979", "title": "La bella Giardiniera (Raffaello)", "text": ""}
{"id": "884980", "revid": "857138", "url": "https://it.wikipedia.org/wiki?curid=884980", "title": "Reattore nucleare A4W", "text": "Il reattore nucleare A4W \u00e8 un tipo di reattore nucleare navale usato dalla marina degli USA per fornire energia elettrica e propulsione per le loro super-portaerei.\nLa sigla sta per:\nLe uniche navi ad utilizzare questi reattori nucleari sono le super-portaerei americane di Classe Nimitz, sulle quali ne \u00e8 montata una coppia ciascuna.\nI generatori di vapore di ogni reattore sono in grado di rifornire la nave di 104 MW. I noccioli dei reattori A4W hanno una vita media stimata di 23 anni."}
{"id": "884981", "revid": "36426", "url": "https://it.wikipedia.org/wiki?curid=884981", "title": "Palazzo Venturi Ginori", "text": "Palazzo Venturi Ginori si trova a Firenze in via della Scala 83-85. \u00c8 il palazzo annesso ai giardini degli Orti Oricellari.\nStoria e descrizione.\nI Rucellai.\nFu fatto costruire nel 1498 da Bernardo Rucellai su terreni acquistati nel 1482 da sua moglie Nannina de' Medici, in una zona che all'epoca era scarsamente edificata, nel \"pantano di Ripoli\" dove esistevano gli stabilimenti lanieri dell'ordine degli Umiliati. Tra il 1483 e il 1490 altri poderi vengono aggiunti alla propriet\u00e0, e da zona di produzione ortofrutticola, il terreno venne trasformato in zona residenziale, con la costruzione, dal 1500 circa, di un \"casino di delizia\". Vasari attribu\u00ec il progetto direttamente all'Alberti, un'ipotesi oggi inverificabile, sebbene sia evidente l'ispirazione alle pi\u00f9 avanzate indicazioni del \"De re aedificatoria\".\nIn quel periodo i Rucellai crearono anche il giardino, dove fu presto ospitata l'Accademia Neoplatonica, fondata da Cosimo il Vecchio nella sua villa di Careggi nel XV secolo ed alla quale appartennero Marsilio Ficino, Agnolo Poliziano, Pico della Mirandola, Bartolommeo Scala, il Trissino, Jacopo da Diacceto, Luigi Alamanni, Niccol\u00f2 Machiavelli e tanti altri.\nIl palazzo fu poi ereditato nel 1514 dai figli di Bernardo, Palla e Giovanni. Nel 1516 essi ricevettero il loro cugino, papa Leone X, in onore del quale venne rappresentata la tragedia \"Rosmunda\", scritta dallo stesso Giovanni. Quando i Medici, nel 1527 furono espulsi da Firenze, il partito degli \"Arrabbiati\" saccheggi\u00f2 il palazzo, distruggendo gran parte dei tesori d'arte raccolti nella propriet\u00e0. Con il ritorno dei Medici il circolo intellettuale venne visto con sospetto, per via delle congiure vere o sospettate che vi venivano disegnate, nelle quali rest\u00f2 coinvolto anche Niccol\u00f2 Machiavelli. Chiusa l'Accademia, a Palla Rucellai rest\u00f2 comunque il palazzo e i magnifici giardini \"Oricellari\", in cui nel 1534 ricevette l'imperatore Carlo V e, per un certo periodo, tenne a dimora Filippo Strozzi.\nQuattro-cinquecentesco \u00e8 il tabernacolo con la \"Madonna col Bambino\" di Andrea della Robbia posto in un'elegante edicola di pietra sulla cantonata del palazzo tra via della Scala e via degli Orti Oricellari.\nI Medici.\nI figli di Palla vendettero il palazzo e gli Orti Oricellari a Bianca Cappello nel 1573, che ne fece un luogo di svago per s\u00e9 e per il suo amante (poi marito) Francesco I de' Medici: qui ad esempio venivano rappresentate burle teatrali con le invenzioni scenografiche di Bernardo Buontalenti.\nAlla morte di Bianca il casino pass\u00f2 a suo figlio (vero o presunto) don Antonio de' Medici, alla cui morte torn\u00f2 tra i beni granducali di Ferdinando II de' Medici. Nella prima met\u00e0 del Seicento fu oggetto di un dono alla famiglia Orsini, ma torn\u00f2 poi ancora ai Medici e nel 1640 Ferdinando lo don\u00f2 questa volta al fratello Giovan Carlo de' Medici, cardinale dal 1645.\nFu il nuovo proprietario, definito un \"vero principe barocco\", a riportare la residenza ai fasti del passato. Appassionato di tutti gli aspetti artistici e festosi dell'esistenza, si dedic\u00f2 alle partite di caccia, al teatro, alla musica, alla pittura, alla scultura e al giardinaggio. Molto tempo venne dedicato all'ingrandimento e abbellimento della residenza, che in quell'epoca fu dotata delle sue decorazioni pi\u00f9 celebri: gli affreschi al pian terreno di Pietro da Cortona (\"Allegoria della Quiete\" nella camera da letto, 1643) e di Angelo Michele Colonna (Sala dell'Aurora, 1652), la facciata verso il giardino col portale decorato da mascheroni e festoni di frutta (attribuita a Ferdinando Tacca o Alfonso Parigi il Giovane), la grotta nei sotterranei con concrezioni calcaree e conchiglie.\nAnche il giardino si arricch\u00ec notevolmente, con fontane, ornamenti grotteschi, uno stanzone per i vasi, e una straordinaria quantit\u00e0 di fiori e piante rare, all'epoca molto famosi. Ma l'opera forse pi\u00f9 emblematica di quell'epoca \u00e8 l'antro ricoperto di rocce spugnose, dove in tre nicchie venne collocata le statue di Eolo e i suoi figli, con giochi d'acqua alimentati da un sistema di irrigazione che si allacciava alle sorgenti nella collina di Boboli, dall'altra parte dell'Arno. Il tutto aveva il suo culmine nel laghetto dove si specchiava la scultura colossale di \"Polifemo che beve dall'otre\", opera di Antonio Novelli fatta in muratura con armature di ferro e tubature per l'afflusso e il deflusso delle acque, il tutto stuccato e verniciato di bianco a imitazione del marmo. Il colosso, sebbene non spruzzi pi\u00f9 acqua, \u00e8 ancora esistente, mentre la vasca venne successivamente interrata.\nI Ridolfi.\nAlla morte del cardinale, nel 1663, il palazzo fu venduto per pagare i suoi debiti e fu acquistato, nel 1669, dal marchese di Montescudaio Ferdinando Ridolfi, il quale lo fece ingrandire da Pier Francesco Silvani, a pi\u00f9 riprese fino al 1720 circa. L'antico palazzo fu raddoppiato nelle dimensioni, richiedendo una nuova facciata su via della Scala (1679), a nove assi con il balcone sopra il portone.\nDal 1747 al 1853, passato agli Stiozzi Ridolfi, il complesso conobbe ulteriori cure: in particolare fu ampliato il giardino secondo lo stile romantico.\nIl De Cambray-Digny intervenne anche sul palazzo per adeguarlo al esigenze del tempo (1810-1816); nel 1831 fu inoltre aggiunta la lunga ala a nord ad uso di archivio e biblioteca. Le piante e le vedute eseguite da Emilio Burci e pubblicate nel 1832 rendono conto della complessit\u00e0 e del pregio del progetto.\nVicende successive.\nDopo due secoli circa il palazzo cambi\u00f2 nuovamente proprietari. Nel 1854 fu acquistato dai Boncompagni-Ludovisi, principi di Piombino, poi rivenduto alla principessa Orloff nel 1861, che lo fece ristrutturare da Giuseppe Poggi. L'architetto del futuro \"Risanamento di Firenze\" cre\u00f2 un nuovo ingresso per le carrozze da via della Scala, rifece l'atrio, lo scalone, il cortile (riutilizzando capitelli cinquecenteschi), la loggetta con serliana sul giardino, e riordin\u00f2 la facciata di Pierfrancesco Silvani, sostituendo le mensole originarie. A questi anni si deve inoltre la creazione di un ampio salone decorato con medaglioni di uomini illustri, modellati da Leopoldo Costoli.\nDopo la morte della principessa, gli eredi, tra il 1890 e il 1900, vendettero prima gli arredi e poi smembrarono il giardino: una parte fu acquistata dai marchesi Venturi-Ginori, e un'altra dall'appaltatore di opere pubbliche Ferdinando Cesaroni, dando origine a una frattura dell'originario insieme tuttora permanente.\nCon l'apertura della nuova via Bernardo Rucellai (completata entro il 1896) l'antica propriet\u00e0 fu inoltre ridotta e frammentata, facendo perdere la dimensione unitaria del complesso e del suo giardino, sul quale nei decenni successivi (dalla parte dei numeri dispari della strada) sorsero alcuni edifici religiosi (chiesa dell'Adorazione Perpetua e chiesa episcopale americana).\nPer quanto riguarda la storia pi\u00f9 recente si segnala un intervento di restauro della facciata nel 1908, l'ingrandimento di una finestra del mezzanino su via degli Orti Oricellari nel 1910; il restauro del tabernacolo tra via della Scala e via degli Orti Oricellari nel 1918.\nFino a pochi anni fa il palazzo era sede di un istituto bancario, e momentaneamente affittato dal Lyc\u00e9e International Victor Hugo (scuola franco-italiana di Firenze) ospitando allievi dall'asilo al liceo.\nIl complesso appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "884984", "revid": "33689", "url": "https://it.wikipedia.org/wiki?curid=884984", "title": "Elendur", "text": ""}
{"id": "884985", "revid": "6923", "url": "https://it.wikipedia.org/wiki?curid=884985", "title": "Jerome Kern", "text": "Biografia.\nCresciuto in una famiglia agiata, Jerome Kern studia in un rinomato conservatorio di New York. Nei primi anni del Novecento gira l'Europa e per qualche anno risiede a Londra, dove conosce la moglie Eva, che sposer\u00e0 nel 1910 e gli sar\u00e0 compagna per tutta la vita. In tale anno Kern torna a New York, e comincia a comporre musiche per spettacoli di Broadway.\nNella sua vita ha composto circa 700 canzoni per 117 musical e films tra il 1905 e il 1945. \u00c8 del 1905 il suo primo successo: \"\"How'd You Like to Spoon With Me\".\"\n\"Very Good Eddie\" musical con sue musiche ha la prima assoluta con Ernest Truex nel 1915 al Princess Theatre spostandosi nel 1916 al Casino Theatre ed al 39th Street Theatre per il Broadway theatre arrivando a 341 recite. Nel 1975 viene ripreso al Booth Theatre per Broadway raggiungendo 304 recite e nel 1976 al Piccadilly Theatre di Londra arrivando a 411 recite. \n\"Oh, Boy!\" musical con musica di sua composizione ha la prima assoluta al Princess Theatre nel 1917 con Tom Powers, Edna May Oliver, Marion Davies e Justine Johnstone spostandosi poi al Casino Theatre per Broadway arrivando a 463 recite. Al Kingsway Theatre di Londra dal 1919 con Powers e Beatrice Lillie arriva a 167 recite.\n\"Leave It to Jane\" musical con musiche di sua composizione ha la prima assoluta al Longacre Theatre per Broadway nel 1917 ed arriva a 167 recite. \n\"Oh, Lady! Lady!!\" musical con musiche di sua composizione va in scena nel 1918 al Princess Theatre per Broadway ed arriva a 219 recite spostandosi al Casino Theatre. Nel 1927 Pelham Grenville Wodehouse ne trae spunto per il romanzo Il piccolo scapolo.\nNel 1920 ottiene ulteriori riconoscimenti con i musical \"Sally\" e \"The Night Boat\" che ha la prima assoluta al Liberty Theatre per Broadway con Ernest Torrence il 2 febbraio arrivando a 313 recite.\nNel 1925 compone le musiche per Sunny (musical).\nIl grande successo per\u00f2 arriva nel 1927, quando, in coppia col paroliere Oscar Hammerstein II, realizza un vero e proprio dramma musicale, dal titolo \"Show Boat\", spettacolo sui conflitti razziali tratto dal romanzo di Edna Ferber, con versione cinematografica del 1936 La canzone di Magnolia, in cui Kern lancia canzoni divenute presto celebri, come \"\"Ol' Man River\", \"Can't Help Lovin' Dat Man\"\" e \"Make Believe\".\"\nIl 15 ottobre 1931 va in scena \"The Cat and the Fiddle\" al Globe Theatre per Broadway con Albertina Rasch arrivando a 395 recite promuovendo il film Il gatto e il violino del 1934 con Jeanette MacDonald e Ram\u00f3n Novarro.\nL'8 novembre 1932 va in scena \"Music in the Air\" all'Alvin Theatre per Broadway con Tullio Carminati, Al Shean, Walter Slezak e Marjorie Main spostandosi al 44th Street Theatre il 31 marzo 1933 arrivando a 342 recite. Il 19 maggio 1933 va in scena all'Her Majesty's Theatre di Londra arrivando a 199 recite promuovendo il film Musica nell'aria del 1934. Le canzoni pi\u00f9 famose di questo musical sono \"\"The Song is You\", \"In Egern on the Tegern See\" e \"I've Told Ev'ry Little Star\".\"\nIl 18 novembre 1933 va in scena \"Roberta\" (prendeva spunto dal romanzo di Alice Duer Miller, Gowns by Roberta) al New Amsterdam Theatre per Broadway con Bob Hope, George Murphy, Fred MacMurray, Sydney Greenstreet ed Allan Jones arrivando a 295 recite. Le canzoni pi\u00f9 famose del musical sono \"\"Yesterdays\",\" \"Lovely To Look At\" e il brano pi\u00f9 conosciuto \"\"Smoke Gets in Your Eyes\".\"\nDotato di un grande talento musicale (il suo stile elegante dal piacevole gusto sinfonico si adattava perfettamente al jazz), a partire dalla met\u00e0 degli anni trenta Jerome Kern lavora con successo ad Hollywood, realizzando canzoni per due film di Fred Astaire e Ginger Rogers, quali \"Roberta\" (1935), che annovera \"Smoke Gets in Your Eyes\" (il cui testo \u00e8 di Otto Harbach), e \"Follie d'inverno\" (Swing Time, 1936), che include la canzone premio Oscar 1937, \"The Way You Look Tonight\" (con le parole di Dorothy Fields) e \"A Fine Romance\", sempre su testo di Dorothy Fields.\nSuccessivamente continua a dividersi tra teatro e cinema, regalando al mondo della musica la canzone, da \"Very Warm for May\" del 1939 \"All the Things You Are\", su testo di Oscar Hammerstein II.\nNel 1942 \"The Last Time I Saw Paris\", su testo di Oscar Hammerstein II, scritta nel 1941 per il film \"Lady Be Good\" vince l'Oscar della Canzone. L'ispirazione di questa canzone venne nel 1940 proprio a Oscar Hammerstein II che scrisse una lirica su Parigi, ispirata alla recente occupazione della citt\u00e0 da parte dei nazisti. Tale canzone, cantata da Dinah Shore, fu inserita nel film \"\"Till the Clouds Roll By\" \" (\"Nuvole Passeggere\"), ispirato alla vita dello stesso Jerome Kern. Nel 1954 fu il motivo conduttore dell'omonimo film tratto dal romanzo di Scott Fitgerald \"Babilonia Resuscitata\" pellicola interpretata da Elizabeth Taylor e Van Johnson,\nNel 1944, per il film \"Cover Girl\" con Rita Hayworth e Gene Kelly, Kern compose, col testo di Ira Gershwin \"\"Long Ago and Far Away\".\"\nMuore per un attacco di cuore all'et\u00e0 di sessant'anni a seguito di un collasso che l'aveva colpito cinque giorni prima. \u00c8 sepolto nel Ferncliff Cemetery and Mausoleum Hartsdale Westchester County New York, USA.\nPremi e riconoscimenti.\nPremi Oscar.\nIl suo nome \u00e8 stato inserito nella Songwriters Hall of Fame"}
{"id": "884987", "revid": "36426", "url": "https://it.wikipedia.org/wiki?curid=884987", "title": "Crocefissione (Raffaello)", "text": ""}
{"id": "884996", "revid": "1632387", "url": "https://it.wikipedia.org/wiki?curid=884996", "title": "Superossido", "text": "Il superossido \u00e8 l'anione O2\u2212. Con un elettrone spaiato, lo ione superossido \u00e8 un radicale libero e pertanto paramagnetico.\nI superossidi, inoltre, compongono quella categoria di composti dell'ossigeno in cui quest'ultimo ha numero di ossidazione -1/2 (cosa che comporta la carica totale di -1 nell'anione sopracitato). Un esempio di questi composti \u00e8 KO2, il superossido di potassio.\nSintesi, reazioni fondamentali e struttura.\nI sali CsO2, RbO2 e il KO2 sono generati dalla reazione diretta dell'O2 con i metalli alcalini. La distanza di legame dell'O-O nell'O2\u2212 \u00e8 1.33 \u00c5, contro 1.21 \u00c5 nell'O2 e 1.49 \u00c5 nell'O22\u2212. La tendenza totale corrisponde ad una riduzione dell'ordine di legame da 2 (O2), a 1.5 (O2\u2212), per arrivare a 1 (O22\u2212). I superossidi sono composti in cui il numero di ossidazione \u00e8 -1/2.\nI sali alcalini di O2\u2212 sono di colore giallo-arancione e abbastanza stabili, a patto che siano mantenuti secchi. Circa la solubilit\u00e0 di questi sali in acqua, tuttavia, l'O2\u2212 sciolto si decompone (dismuta) in modo estremamente rapido:\nIn questo processo l'O2\u2212 agisce come una base di Br\u00f8nsted, formando inizialmente HO2. Il pKa del suo acido coniugato, il superossido di idrogeno (HO2, conosciuto anche come \"idroperossile\" o \"idrossido radicale\"), \u00e8 4.88 cosicch\u00e9 a pH = 7 la stragrande maggioranza di superossidi in forma anionica formano O2\u2212.\nI sali si decompongono anche allo stato solido, ma questo processo richiede calore:\nQuesta reazione \u00e8 alla base dell'uso del superossido di potassio come fonte di ossigeno nei generatori chimici di ossigeno, come quelli usati nello Space Shuttle e sui sottomarini.\nBiologia e superossido.\nIl superossido \u00e8 biologicamente abbastanza tossico ed \u00e8 usato dal sistema immunitario per uccidere i microorganismi patogeni.\nNei fagociti, il superossido \u00e8 prodotto in grandi quantit\u00e0 dall'enzima NADPH ossidasi per essere utilizzato nei meccanismi di eliminazione ossigeno-dipendenti degli agenti patogeni. Mutazioni nel gene che codifica l'NADPH ossidasi causa una sindrome di immunodeficienza chiamata sindrome granulomatosa cronica, caratterizzata da un'estrema suscettibilit\u00e0 alle infezioni. Il superossido \u00e8 anche prodotto in modo deleterio come prodotto di scarto della respirazione mitocondriale (in modo particolarmente notevole dal Complesso I e dal Complesso III), come anche da molti altri enzimi quali la xantina ossidasi.\nLa tossicit\u00e0 biologica del superossido \u00e8 dovuta alla sua capacit\u00e0 di inattivare il gruppo ferro-zolfo contenuto negli enzimi (che sono importantissimi in un gran numero di processi metabolici), liberando di conseguenza ferro semplice nella cellula, secondo la reazione di Fenton e generare il radicale idrossile che \u00e8 altamente reattivo. La reazione di Fenton costituisce una delle due fasi della reazione di Haber-Weiss. \nNella sua forma HO2, il superossido pu\u00f2 anche avviare nei lipidi la perossidazione degli acidi grassi polinsaturi. Reagisce anche con i composti carbonilici e con i carboni alogenati per creare radicali perossilici tossici. Il superossido pu\u00f2 anche reagire con il monossido di azoto (NO) formando il ONOO\u2212 Per questo, il superossido \u00e8 una causa prima dello stress ossidativo.\nA causa della tossicit\u00e0 del superossido, tutti gli organismi che vivono in presenza di ossigeno hanno sviluppato isoforme dell'enzima antagonista del superossido, la superossido dismutasi, o SOD. La SOD \u00e8 un enzima estremamente efficiente che catalizza la neutralizzazione del superossido ad una velocit\u00e0 quasi pari a quella imposta dalla diffusione libera in soluzione. L'inattivazione genica (\"knockout\") della SOD produce fenotipi deleteri negli organismi che vanno dai batteri ai topi. Gli individui di quest'ultima specie muoiono circa 21 giorni dopo la nascita se la variante mitocondriale della SOD (Mn-SOD) \u00e8 inattivata, e soffre di molteplici patologie, incluso il tumore al fegato, atrofia muscolare, cataratta ed infertilit\u00e0 femminile quando la variante citoplasmatica (Cu,Zn-SOD) \u00e8 inattivata."}
{"id": "884999", "revid": "1501558", "url": "https://it.wikipedia.org/wiki?curid=884999", "title": "Apocalypse (videogioco 1998)", "text": "Apocalypse \u00e8 un videogioco del 1998, sviluppato da Neversoft e pubblicato da Activision esclusivamente per PlayStation. Il gioco \u00e8 uno sparatutto in terza persona con grafica in 3D ed \u00e8 caratterizzato da un sistema di controllo particolare che sfrutta entrambe le levette del controller, simile a quello del vecchio \"\".\nTrama.\nIn un non meglio precisato futuro, un ex-scienziato che si fa chiamare \"Il Reverendo\", dopo aver conquistato un enorme potere politico ed ecclesiastico, sale ai piani alti del governo e diviene il braccio destro del Presidente degli Stati Uniti d'America. Con una foltissima schiera di seguaci, la sua parola diventa legge. Tuttavia il potere non gli basta pi\u00f9, e ritenendo l'umanit\u00e0 troppo corrotta e peccaminosa, si decide a provocare il Giorno del giudizio.\nPer portare a termine il suo piano, utilizzando le sue grandi conoscenze mediche e scientifiche, il Reverendo crea in laboratorio, modificando geneticamente il corpo di quattro individui, i temibili Cavalieri dell'Apocalisse: Morte, Peste, Guerra e Fame.\nL'unico uomo a conoscenza di questo diabolico piano \u00e8 Trey Kincaid, suo vecchio allievo, amico e collega. Conoscendo bene Trey e sapendo che potrebbe intralciarlo nei suoi intenti, Il Reverendo lo fa rinchiudere nel carcere di massima sicurezza Isola del Paradiso, e condannare a morte. Kincaid per\u00f2 \u00e8 un esperto di nanotecnologia e riesce cos\u00ec a creare \"dal nulla\" un'arma ipertecnologica che supporta svariate funzioni e munizioni, e a cominciare la sua lunga fuga. Il Reverendo scaglia quindi all'inseguimento del fuggitivo un intero esercito di soldati e forze dell'ordine.\nDopo essere riuscito a evadere di prigione sfruttando i condotti fognari e aver attraversato la citt\u00e0, facendosi strada a suon di sparatorie tra i nemici, Trey si reca al laboratorio del suo amico Larry, anch'egli uno scienziato che aveva collaborato con lui e Il Reverendo in passato, per vedere di trovare qualcosa di utile che lo possa aiutare a fermare Il Reverendo. Ma appena mette piede nel laboratorio, arriva Larry, che lo lascia sgomento, perch\u00e9 dovrebbe essere morto da tempo. In realt\u00e0, infatti, non si tratta di Larry ma di Morte, il primo Cavaliere dell'Apocalisse, che si era mimetizzato assumendo le sembianze del defunto Larry. Dopo un veloce scontro, Kincaid riesce ad eliminare Morte, che per\u00f2, prima del suo arrivo, ha attivato una bomba nel laboratorio che ora sta per esplodere. Trey riesce miracolosamente a salvarsi gettandosi fuori da una finestra, e l'urto dell'esplosione lo sbalza su dei tetti.\nQui, tramite dei megaschermi, il protagonista assiste a una trasmissione del Presidente che dice che Il Reverendo \u00e8 morto per mano di Trey, ma Kincaid capisce subito che \u00e8 tutto progettato a tavolino solo per incastrarlo e che Il Reverendo si sta nascondendo da lui. Per trovare un attimo di respiro dai suoi inseguitori, Trey decide di andare a rifugiarsi momentaneamente dalla sua ex ragazza, una cantante gothic di nome Mary Magdalene, la quale ha aperto un pub nel bel mezzo di un cimitero.\nGiunto sul posto, Trey scopre che anche Mary Magdalene non \u00e8 altri che un Cavaliere dell'Apocalisse, in questo caso Peste. Dopo una feroce battaglia sul palcoscenico del pub, Peste viene definitivamente sconfitta, e Trey capisce che Il Reverendo ha tramutato due dei suoi conoscenti pi\u00f9 cari perch\u00e9 immaginava che sarebbe andato da loro per trovare aiuto. Tramite l'intestazione impressa a fuoco sull'arma di Peste, Kincaid risale alla fabbrica di armi cittadina.\nAlla fabbrica Trey raggiunge il Direttore della struttura, un uomo di nome Rafer, per interrogarlo sul Reverendo, con cui sicuramente \u00e8 in combutta dato che i Cavalieri sono equipaggiati con le armi di questa fabbrica, ma Rafer fugge dalla stanza tramite una botola segreta nel pavimento. Sapendo che il Direttore si sta recando sul tetto per fuggire in elicottero, Trey si fa strada fino all'ultimo piano, dove purtroppo per\u00f2 vede che l'elicottero \u00e8 gi\u00e0 decollato. Trey spara allora un missile autoguidato che colpisce il velivolo e lo fa precipitare non molto lontano dalla fabbrica.\nKincaid raggiunge il luogo dell'incidente. Dai rottami dell'elicottero esce Guerra, il terzo Cavaliere, che si scopre quindi essere stato in incognito sotto le mentite spoglie di Rafer. Dopo un inseguimento per le vie dalla citt\u00e0, Trey fa fuori Guerra, che viene sommerso dalla lava fuoriuscita dal sottosuolo a causa del peso eccessivo del Cavaliere divenuto gigante durante lo scontro.\nRicordandosi le parole di Guerra, che nei panni di Rafer aveva dichiarato di vendere le armi direttamente al Presidente, Trey decide di andare a stanarlo alla Casa Bianca.\nUna volta giunto, Trey decima la sorveglianza e i soldati del Presidente, fino a raggiungere la Stanza Ovale dove si trova. Qui il Presidente getta la maschera e si rivela per quello che \u00e8: Fame, l'ultimo Cavaliere dell'Apocalisse. Le pareti della stanza crollano, e tutto intorno a Trey e a Fame non restano che lava e fiamme. La battaglia finale avviene quindi in una sorta di arena infernale a cielo aperto. A ogni colpo inflittogli da Kincaid, Fame diventa sempre pi\u00f9 robusto e potente; Trey pensa quindi di colpirlo e farlo potenziare all'eccesso, fino a quando Fame perir\u00e0 sotto la troppa carica di potere che ha acquisito. Il piano funziona e Fame si carbonizza, bruciato dal fuoco accesosigli addosso a causa del sovraccarico di potenza che aveva in corpo.\nPoco prima di morire, Fame muta forma e lascia posto al Reverendo. Si scopre cos\u00ec che il pazzo scienziato aveva modificato s\u00e9 stesso ed era divenuto personalmente il pi\u00f9 potente Cavaliere dell'Apocalisse, per poi uccidere il Presidente e prenderne il posto a capo del governo. Trey pensa che l'incubo sia finito, ma il Reverendo fa uscire la sua stessa anima dal corpo morente, per impossessarsi di quello di Kincaid. Il gioco si conclude con un Trey indemoniato dagli occhi rosso sangue, divenuto ormai nient'altro che un involucro di carne e ossa per l'anima del Reverendo, che ora, con un corpo umano nuovo e pi\u00f9 robusto di quello che aveva prima, si accinge a riprendere in mano i suoi piani di sterminio e purificazione dell'umanit\u00e0.\nModalit\u00e0 di gioco.\nIl gioco presenta un gameplay molto semplice ma efficace.\nIl personaggio \u00e8 controllato utilizzando la levetta sinistra del controller Dual Shock (o in alternativa dai tasti direzionali), mentre con la levetta destra (o in alternativa con i quattro tasti dei \"simboli\") \u00e8 possibile indirizzare il fuoco in ogni direzione, indipendentemente da quella in cui si sta correndo. Il giocatore pu\u00f2 inoltre saltare, appendersi alle sporgenze, abbassarsi e rotolare.\nIl giocatore dispone di una singola arma, che per\u00f2 pu\u00f2 equipaggiare vari tipi di munizioni.\nLa telecamera si sposta automaticamente a seconda della sezione del gioco, in modo da offrire visuali ravvicinate alle spalle o inquadrature d'insieme dall'alto per ottimizzare la visione del gioco nelle varie situazioni e per renderlo pi\u00f9 vario.\nIl giocatore deve principalmente sparare agli avversari e schivare i colpi, ma non mancano sezioni in stile platform caratterizzate da sequenze di salti su piattaforme mobili e instabili.\nI livelli.\nI vari livelli del gioco sono connessi fra loro in modo coerente ed intervallati da filmati pre-renderizzati. Durante le schermate di caricamento sono presenti frasi e citazioni relativi a ci\u00f2 che si dovr\u00e0 affrontare, scritte in stile pseudo biblico. Solitamente al termine di ogni livello si ha uno scontro con un boss (come un mezzo da combattimento corazzato o un demone) senza interruzioni nel gameplay, oppure si incontra uno dei Cavalieri in un apposito mini-livello, dopo un breve filmato in CGI.\nArmi.\nL'arma in dotazione di Trey \u00e8 un fucile automatico, che supporta svariati tipi di munizioni dalle caratteristiche differenti, da proiettili ad esplosivi, e producono anche vibrazioni differenti sul controller.\nProduzione.\nInizialmente gli sviluppatori avevano pensato di dare al personaggio di Bruce Willis un ruolo da \"spalla\" ad un altro protagonista, ma poi hanno capito che i giocatori avrebbero preferito di gran lunga controllare proprio lui piuttosto che \"parlarci\".\nNella versione americana, la cantante Poe, oltre che come interprete della Peste, \u00e8 accreditata anche nella colonna sonora con una cover del suo brano \"Control.\"\nNella colonna sonora \u00e8 stata inclusa anche la canzone \"War?\" dei System of a Down.\nIl motore grafico offre degli effetti grafici di qualit\u00e0 (come l'acqua nelle fogne) ed un buon frame-rate, anche se in determinate sezioni si presentano dei rallentamenti. Nel gioco sono presenti alcuni maxischermi, in cui vengono proiettate versioni editate dei video musicali delle canzoni presenti nella colonna sonora del gioco.\nIl gioco successivo della Neversoft, \"Tony Hawk's Pro Skater\" ha un aspetto simile e dei maxischermi analoghi, il che fa pensare che i due giochi abbiano lo stesso engine grafico, derivato dal gioco incompiuto \"Big Gun\" e riutilizzato poi anche per \"Spider-Man\"."}
{"id": "885000", "revid": "693190", "url": "https://it.wikipedia.org/wiki?curid=885000", "title": "Bounce Rate", "text": "Bounce Rate (in italiano \"frequenza di rimbalzo\") \u00e8 un termine utilizzato nell'analisi di traffico sui siti web. Un \"bounce\" (in inglese rimbalzo) avviene quando l'utente abbandona il sito dopo aver preso visione di una sola pagina web entro pochi secondi.\nMolti sistemi di statistiche fissano il \"bounce rate\" a 30 secondi: un utente si definisce disinteressato ai contenuti di una pagina se l'abbandona entro 30 secondi. Seppure il limite di 30 secondi sia un valore di riferimento, in alcuni applicativi software commerciali esso si sta decisamente abbassando, anche a 5 secondi. Un basso tasso di abbandono \u00e8 indice di buona organizzazione dei contenuti e di un aspetto grafico accattivante, che invita l'utente a continuare nell'esplorazione del sito.\nLa definizione analitica del \"bounce rate\" di un sito \u00e8 il numero di visitatori che visitano una sola pagina del sito (per sessione di navigazione) diviso per il numero complessivo di visitatori.\nLa definizione analitica del \"bounce rate\" per una pagina web \u00e8 il numero di visitatori che caricano solo la pagina diviso per il numero complessivo di visitatori della pagina.\nFormula.\nformula_1\ndove"}
{"id": "885001", "revid": "1013865", "url": "https://it.wikipedia.org/wiki?curid=885001", "title": "Distretto di Kgatleng", "text": "Kgatleng \u00e8 uno dei nove distretti del Botswana. \nIl distretto confina a nord con il Distretto Centrale, a est e sud con il Sudafrica (rispettivamente Provincia di Limpopo e Provincia del Nordovest), a sudovest con il Distretto Sudorientale, e a ovest con quello di Kweneng."}
{"id": "885003", "revid": "110157", "url": "https://it.wikipedia.org/wiki?curid=885003", "title": "Chiesa di Santo Spirito in Sassia", "text": "La chiesa di Santo Spirito in Sassia \u00e8 un luogo di culto cattolico del centro storico di Roma, situato nel rione Borgo, nel complesso dell'omonimo arcispedale. Su di essa insiste l'omonima diaconia.\nStoria.\nL'antica chiesa di Santa Maria in Saxia.\nA partire dall'VIII secolo sorsero nei pressi dell'antica basilica di San Pietro in Vaticano quattro \"schol\u00e6\", insediamenti caratterizzati da una propria organizzazione militare e civile interna costituiti dai membri di varie popolazioni nordiche residenti in Roma, finalizzati alla mutua assistenza verso i concittadini.\nLa pi\u00f9 antica fu quella dei Sassoni, fondata tra il 726 e il 728 dal re del Wessex Ine il quale, come altri sovrani britannici, si insedi\u00f2 stabilmente presso San Pietro, costituendo per la basilica una delle principali, costanti fonti di entrate. All'interno della \"Schola Saxonum\" venne edificata per volere di Ine e con il beneplacito di papa Gregorio II, una chiesa dedicata alla Madonna, presso la quale nel 794 venne fondato dal re di Mercia Offa uno xenodochio (primo nucleo del futuro arcispedale) che fu pesantemente danneggiata dagli incendi che divamparono nell'intero quartiere nell'817 e nell'852, e devastata durante l'incursione saracena dell'846; dopo quest'ultima venne fatta riedificare da papa Leone IV intorno all'850, con il titolo di \"S. Mari\u00e6 super schola Saxonum\" o \"S. Mari\u00e6 qu\u00e6 vocatur Schola Saxonum\"; in una lettera di papa Alessandro II a Guglielmo I d'Inghilterra del 1068 la chiesa venne menzionata come \"S. Mari\u00e6 qu\u00e6 vocatur schola Anglorum\". Nell'854 pass\u00f2 sotto la giurisdizione del monastero maschile di San Martino al Vaticano.\nNuovi restauri furono intrapresi nel corso dell'XI secolo e il 24 febbraio 1123 dedic\u00f2 un altare laterale intitolato alla Vergine Maria. Nel 1198 papa Innocenzo III trasform\u00f2 lo xenodochio in nosocomio ed orfanotrofio, e fond\u00f2 la nuova chiesa di Santa Maria in Saxia, affiliata alla basilica di San Pietro in Vaticano; il progetto dell'intero complesso venne affidato a Marchionne Aretino. Fu all'interno di essa che il 18 ottobre 1369 l'imperatore bizantino Giovanni V Paleologo abiur\u00f2 lo scisma d'Oriente davanti a papa Urbano V, appositamente tornato da Avignone.\nNel 1208 papa Innocenzo III stabil\u00ec che la domenica dopo l'ottava dell'Epifania si tenesse una solenne processione per portare il Velo della Veronica dalla basilica di San Pietro alla chiesa di Santa Maria in Saxia; tale tradizione prosegu\u00ec nei secoli successivi ed \u00e8 stata rinnovata nel 2016.\nLa chiesa venne ricostruita a tre navate nel 1383 e restaurata nel 1431 dopo che era stata danneggiata agli inizi del secolo dai soldati di Ladislao I di Napoli che ivi si erano stanziati. Colpita da un incendio che interess\u00f2 l'intero complesso, nel 1471 fu riedificata per volere di papa Sisto IV su disegno di Baccio Pontelli o di un anonimo architetto fiorentino. Venne aperta al culto nel 1475.\nLa chiesa attuale.\nIl sacco di Roma danneggi\u00f2 gravemente la chiesa di Santa Maria, motivo per cui papa Paolo III volle che venisse ricostruita; dell'antica struttura fu preservata soltanto la torre campanaria. Il progetto del nuovo edificio venne affidato ad Antonio da Sangallo il Giovane (il quale sarebbe subentrato a Baldassarre Peruzzi, morto nel 1536) e i lavori iniziarono nel 1538; dopo una interruzione, furono ripresi nel 1543 e terminarono nel 1545. La chiesa, che acquis\u00ec fin dall'inizio la nuova intitolazione allo Spirito Santo, venne dedicata il 17 maggio 1571 da Francesco Maria Piccolomini, vescovo di Montalcino e Pienza. Fu in vista della dedicazione che il commendatore dell'arcispedale Bernardino Cirillo volle che venisse decorata secondo le istanze del concilio di Trento su progetto di Ottaviano Mascherino; la facciata fu edificata tra il 1585 e il 1590. L'apparato decorativo dell'abside, invece, venne realizzato a partire dal 1593 da Jacopo Zucchi. Un nuovo altare maggiore venne dedicato nel 1668 da Francesco Maria Febei, commendatore dell'arcispedale e arcivescovo titolare di Tarso. Restauri vennero condotti sotto i pontificati di Benedetto XIV e Pio IX, e nuovamente nel 1950-1958.\nLa chiesa di Santo Spirito anche dopo le secolarizzazioni dei beni ecclesiastici ha continuato a fungere da punto di riferimento spirituale per le esigenze dell'ospedale, essendo sede della confraternita istituita da papa Eugenio IV. Nel 1986, a causa dello spopolamento della zona, cess\u00f2 la funzione parrocchiale divenendo rettoria della parrocchia di Santa Maria in Traspontina. Nel 1991 fu eretta da papa Giovanni Paolo II a sede cardinalizia diaconale. Il 1\u00ba gennaio 1994 il cardinale vicario Camillo Ruini elev\u00f2 la chiesa a centro di Spiritualit\u00e0 della Divina Misericordia, legato alla figura di suor Faustina Kowalska successivamente proclamata santa dalla Chiesa cattolica, istituendola santuario della Divina Misericordia. Papa Giovanni Paolo II visit\u00f2 la chiesa di Santo Spirito domenica 23 aprile 1995 celebrandovi la messa e benedicendo l'immagine di Ges\u00f9 Misericordioso. In occasione del ventennale dell'istituzione della domenica della Divina Misericordia, domenica 19 aprile 2020 papa Francesco ha visitato in forma privata la chiesa presiedendovi la celebrazione eucaristica; il pontefice ha fatto lo stesso anche il successivo 11 aprile, nel medesimo giorno liturgico.\nDescrizione.\nEsterno.\nLa chiesa sorge all'incrocio tra Borgo Santo Spirito e via dei Penitenzieri, nell'estremit\u00e0 nord-occidentale del complesso dell'arcispedale di Santo Spirito in Saxia.\nLa facciata, realizzata nel 1585-1590 e preceduta da un ampio sagrato, \u00e8 a due livelli, con paraste di ordine corinzio che dividono il livello inferiore in cinque campate e quello superiore in tre. Un rosone circolare si apre nella fascia superiore, e al di sopra campeggia lo stemma di papa Sisto V, realizzato da Ottavio Mascherino in sostituzione di quello originario di papa Paolo III. Il prospetto \u00e8 stato attribuito da Gustavo Giovannoni a Guidetto Guidetti (che avrebbe ripreso un disegno di Antonio da Sangallo il Giovane) per la forte somiglianza con quello della chiesa di Santa Caterina dei Funari, realizzata da Guidetti tra il 1560 e il 1564.\nIn posizione lungo via dei Penitenzieri, ruotato rispetto all'asse della chiesa attuale, sorge il quattrocentesco campanile, edificato probabilmente su disegno di Baccio Pontelli o Giovannino de' Dolci tra il 1470 e il 1476. Costituito da una torre in laterizio a base quadrata, ripropone in chiave rinascimentale le forme del romanico laziale, con due ordini scanditi verticalmente da lesene tuscaniche in ciascuno dei quali, su ogni lato, si aprono due coppie di bifore sorrette da colonnine marmoree corinzie.\nInterno.\nInternamente, la chiesa presenta una struttura a navata unica con cinque cappelle semicircolari per lato, senza transetto e terminante con un profondo coro absidato.\nLe pareti della navata sono divise orizzontalmente da un alto cornicione: nell'ordine superiore si aprono cinque ampie monofore ad arco a tutto sesto scandite da lesene tuscaniche, mentre in quello inferiore le arcate di accesso alle cappelle, intervallate da paraste corinzie. Il soffitto ligneo policromo a cassettoni venne realizzato su disegno di Antonio da Sangallo il Giovane e presenta forti analogie con quelli di palazzo Farnese, dello stesso autore. L'aula, come anche la tribuna, presenta un ricchissimo apparato pittorico tardocinquecentesco. In controfacciata vi \u00e8 la \"Discesa dello Spirito Santo\" di Antonino Calcagnadoro (1931, che ripropone lo schema dell'originario dipinto di Jacopo Zucchi raffigurante la \"Sede Apostolica venerata dalle quattro parti del mondo\"), mentre sono di Cesare Conti i due \"Angeli\" che lo affiancano, le \"Sibille\" ai lati del rosone e \"San Pietro\" e \"San Paolo\" nei pennacchi. Nelle due edicole ai lati dell'ingresso, la \"Visitazione\" di Marco Pino e la \"Vocazione di san Paolo\" di Pedro de Rubiales, entrambi del 1545. Il pulpito ligneo, posto tra la terza e la quarta cappella di sinistra, venne realizzato da Alessandro Castaldo nel 1595.\nTutte le cappelle laterali presentano il medesimo schema: altare in marmi policromi ai lati del quale si trovano due dipinti, e calotta affrescata. La prima di destra, dedicata allo Spirito Santo, ha un apparato in stucco del 1588 di Jacopo Zucchi ed ospita sull'altare una \"Pentecoste\" dello stesso autore, affiancata da \"Gioele\" (a destra) e \"San Giovanni Battista\" (a sinistra); segue la cappella dell'Assunzione di Maria, con nel catino \"Scene della vita della Vergine\" di Livio Agresti, autore anche dell\"Assunta\" (1578) originariamente posta sopra l'altare, mentre la \"Nativit\u00e0 di Maria\" (1582 circa, a sinistra) e la \"Circoncisione di Ges\u00f9\" (1580-1585 circa, a destra) sono rispettivamente di Paris Nogari e Giovanni Battista Lombardelli. La terza cappella \u00e8 interamente occupata dalla cantoria che sorregge uno dei due organi a canne, al di sotto della quale si apre un ingresso laterale della chiesa (sormontato da un\"Ultima Cena\" attribuita all'Agresti), con soffitto riccamente decorato a cassettoni. Segue la cappella della Divina Misericordia, col dipinto ivi collocato nel 1995: gli angeli in stucco sono di Marcantonio Petta (1573-1574), mentre i dipinti di Domenico Zoilo (\"Scene dell'Antico Testamento\" nel catino) e Livio Agresti (\"Ges\u00f9 guarisce un paralitico\" e \"Ges\u00f9 rende la vista a un cieco\", ai lati dell'altare). L'ultima cappella di destra \u00e8 dedicata all'Ascensione di Ges\u00f9 (originariamente lo era a san Paolo) ed \u00e8 opera integrale di Giuseppe Valeriano, sotto la cui direzione furono completati i lavori nel 1570; nel catino vi \u00e8 la \"Pentecoste\", mentre l'altare, affiancato da un \"Sant'Agostino\" e un \"San Paolo\", \u00e8 sormontato da una tela raffigurante l\"Ascensione\", dalla fine del XVIII secolo alla met\u00e0 del XX sostituita da una tela con i \"Santi Filippo e Giacomo\" realizzata da Antonio Cavallucci nel 1785 per la chiesa parrocchiale di Palidoro, allora sotto la giurisdizione dell'arcispedale.\nLa prima cappella di sinistra \u00e8 intitolata all'Immacolata Concezione ed ospita sull'altare un gruppo scultoreo di Ignazio Iacometti raffigurante \"San Luigi Gonzaga e un giovane\" (1885), mentre sono di Cesare Nebbia e collaboratori i dipinti con \"Eterno Padre e Santi\" del catino e \"Sante Martiri\" delle pareti; il fonte battesimale \u00e8 della prima met\u00e0 del XVI secolo. Segue la cappella della Vergine di Sant'Agostino, con sull'altare la pala gi\u00e0 della cappella precedente, l\"Incoronazione della Vergine\" del Nebbia (1588-1590), autore anche delle \"Scene della vita di sant'Agostino\" nel catino (1595) e dei tondi con l\"Annunciazione\", mentre sono di Pompeo Cesura \"Santa Monica\" e \"Sant'Agostino\" (1571). Vi \u00e8 poi la cappella del Crocifisso, ornata con \"Scene della Passione di Ges\u00f9\" di Pedro de Rubiales (1547, nel catino) ed un apparato decorativo in stucco a imitazione del marmo, realizzato nel 1549 e ascrivibile alla cerchia di Andrea Palladio, all'interno del quale sono inseriti i monumenti funebri di Antonio Federato (a destra, con \"Piet\u00e0\" di Giacomo Del Duca) e Alessandro Guidiccioni (a sinistra, committente del crocifisso posto sull'altare). La quarta cappella, patronato di Giulio Cesare Gonzaga di Novellara, \u00e8 dedicata alla santa Croce e presenta una decorazione pittorica di Livio Agresti completata nel 1557: scene tratte dalla Genesi nel catino, \"Deposizione\" sull'altare (che richiama e sintetizza la \"Deposizione Borghese\" di Raffaello Sanzio e la \"Piet\u00e0 vaticana\" di Michelangelo Buonarroti), l\"Adorazione die pastori\" sulla sinistra e la \"Resurrezione\" sulla destra. L'ultima cappella \u00e8 quella di San Giovanni evangelista, rifatta nel XVII e nel XIX secolo; essa \u00e8 intitolata alla Madonna dal 1615, quando vi fu collocata una copia di Filippo Gagliardi dell'immagine della Vergine donata da Ine del Wessex e custodita nella sacrestia; l'attuale pala raffigurante \"San Giovanni evangelista\" \u00e8 di Andrea Giorgini (1834) ed \u00e8 affiancata dal \"Miracolo\" (a sinistra) e dal \"Martirio di san Giovanni evangelista\" (a destra), entrambi di Marcello Venusti.\nL'arco absidale, affiancato dai monumenti funebri di Antonio Vargas y Laguna (1827, a destra) e di Pietro Gravina (1779) e Francesco Maria Ceccolo (1677, entrambi a sinistra), \u00e8 sormontato dalle figure di \"Isaia\" (a destra) e \"Re Davide\" (a sinistra), dipinte da Jacopo Zucchi nel 1583, e al centro dallo stemma dell'ordine di Santo Spirito. Le pareti e la volta del coro e dell'abside furono interamente affrescati dallo Zucchi (con la collaborazione del fratello Francesco per le grottesche) tra il giugno 1582 e la fine dell'anno successivo, su progetto del domenicano Ignazio Danti. Sulla parete destra del presbiterio, il quale \u00e8 delimitato da una balaustra marmorea di Michele Lucchesino (1549), vi \u00e8 la \"Guarigione del paralitico\", mentre sulla volta a botte lunettata trovano luogo \"Concerto di angeli\" (al centro), \"San Pietro e la famiglia di Cornelio\" (a sinistra), \"San Paolo battezza a Efeso\" (a destra) e \"Dio Padre benedicente\" (nel tondo tra le due finestre). Il catino absidale raffigura \"Redentore e Spirito Santo\", mentre la parete curva \u00e8 interamente occupata dalla \"Pentecoste\" nella parte superiore, mentre in quella inferiore vi sono gli stalli lignei del coro, risalenti al 1535-1545. L'altare maggiore, in marmi policromi, \u00e8 sormontato da un tempietto in legno dorato di Lorenzo Mons\u00f9; al di sotto della mensa sono custodite le reliquie dei santi martiri Ninfa, Respicio, Severa e Trifone.\nOrgano a canne.\nNella chiesa si trova l'organo a canne Mascioni \"opus 769\", costruito nel 1958; \u00e8 a trasmissione elettrica e dispone di 20 registri. La sua consolle \u00e8 situata a pavimento al centro dell'abside.\nLo strumento attuale \u00e8 alloggiato entro due distinte casse, appartenenti a strumenti preesistenti dei quali, per\u00f2, non \u00e8 stato conservato il materiale fonico. Il corpo principale si trova a met\u00e0 della navata, sulla cantoria che occupa interamente la terza cappella di destra, ed \u00e8 alloggiato entro una fastosa cassa lignea dorata e intagliata del 1546, attribuita tradizionalmente ad Andrea Palladio (che in quello stesso anno disegn\u00f2 il perduto altare maggiore della chiesa), o ad Antonio da Sangallo il Giovane (per coerenza di stile); l'organo situato al suo interno era stato costruito dal cremonese Nicol\u00f2 Tezzano (o Terzani) e disponeva di 9 registri; venne restaurato da Luca Biagi nel 1604-1605. Il prospetto si articola entro tre arcate intervallate da semicolonne corinzie scanalate e le canne di mostra appartengono al registro di principale, con bocche a mitria allineate orizzontalmente; sono presenti vari stemmi tra i quali, nell'attico centrale, quello di papa Paolo III. Il secondo corpo, invece, \u00e8 situato sulla cantoria alla sinistra del presbiterio ed \u00e8 accolto all'interno della cassa dell'organo costruito tra il 1637 e il 1649 probabilmente da Giuseppe Testa (i cui eredi intervennero successivamente pi\u00f9 volte su di esso). Il prospetto, che richiama nella composizione quello dell'organo cinquecentesco, \u00e8 sormontato dalla colomba dello Spirito Santo a rilievo."}
{"id": "885004", "revid": "1013865", "url": "https://it.wikipedia.org/wiki?curid=885004", "title": "Distretto di Kweneng", "text": "Kweneng \u00e8 uno dei nove distretti del Botswana.\nIl distretto di Kweneng confina a nord con il distretto di Ghanzi, a nord est con quello Centrale, a est con il distretto di Kgatleng, a sud est con quello Sudorientale, a sud con quello Meridionale e a ovest con quello di Kgalagadi."}
{"id": "885009", "revid": "154398", "url": "https://it.wikipedia.org/wiki?curid=885009", "title": "Programmazione nonlineare", "text": ""}
{"id": "885012", "revid": "486946", "url": "https://it.wikipedia.org/wiki?curid=885012", "title": "Estasi (Raffaello)", "text": ""}
{"id": "885018", "revid": "79213", "url": "https://it.wikipedia.org/wiki?curid=885018", "title": "Porta Santa Susanna", "text": ""}
{"id": "885024", "revid": "1543377", "url": "https://it.wikipedia.org/wiki?curid=885024", "title": "USS Ronald Reagan", "text": "La USS \"Ronald Reagan\" (CVN-76) \u00e8 una portaerei a propulsione nucleare della US Navy, la nona costruita della classe Nimitz. La nave fu intitolata all'ex presidente Ronald Reagan nel 2001, quand'egli era ancora in vita.\nDescrizione.\nCome per le altre portaerei della classe Nimitz, la propulsione \u00e8 fornita da due reattori nucleari A4W, che possono imprimerle, nonostante una massa a pieno carico di 104.000 ton, una velocit\u00e0 di oltre 30 nodi. Ha un'autonomia di 20 anni senza necessit\u00e0 di rifornimenti di combustibile nucleare. \u00c8 alta come un palazzo di 20 piani ed ha una lunghezza di 333 metri da poppa a prua.\nIn piena operativit\u00e0, la \"Ronald Reagan\" pu\u00f2 ospitare fino a 6.000 persone, tra cui 3.200 marinai e 2.480 aviatori. Pu\u00f2 imbarcare fino a 90 velivoli ad ala fissa o rotante. Porta provviste sufficienti per rimanere in mare per tre mesi. Ci sono 30.000 impianti di illuminazione e 1.400 telefoni. Lungo i corridoi si snodano 2.100\u00a0km di cavi.\nLa sua base di appoggio \u00e8 la Base navale di San Diego in California, ma nel gennaio del 2014 il Dipartimento della Marina ha annunciato che nel 2015 la \"Ronald Reagan\" avrebbe sostituito la nave sorella \"USS George Washington\" nella base navale di Yokosuka in Giappone.\nCostruzione ed entrata in servizio.\nIl contratto per la costruzione della USS \"Ronald Reagan\" fu assegnato nel dicembre 1994 alla societ\u00e0 Northrop Grumman Shipbuilding e i lavori iniziarono il 12 febbraio 1998 con la posa della chiglia. Il varo avvenne il 4 marzo 2001, con la cerimonia di battesimo affidata a Nancy Reagan, moglie del presidente Reagan. L'equipaggio \u00e8 stato imbarcato in ottobre 2002 e la nave \u00e8 entrata ufficialmente in servizio con la US Navy il 12 luglio 2003 nella Naval Station Norfolk in Virginia."}
{"id": "885028", "revid": "4506", "url": "https://it.wikipedia.org/wiki?curid=885028", "title": "Incendio (Raffaello)", "text": ""}
{"id": "885036", "revid": "486946", "url": "https://it.wikipedia.org/wiki?curid=885036", "title": "Aeroporto di Kansai", "text": ""}
{"id": "885039", "revid": "1318658", "url": "https://it.wikipedia.org/wiki?curid=885039", "title": "TEE Helvetia", "text": "Helvetia era il nome di una relazione ferroviaria Trans Europ Express delle ferrovie tedesche DB operativa dal 1957 al 1979 tra Amburgo-Altona e Zurigo.\nIl treno, inaugurato il 2 giugno 1957 era inizialmente operato con il complesso automotore DB VT 08 opportunamente dotato del fregio del raggruppamento Trans Europ Express (i tre cerchi inquadranti la scritta TEE) in attesa che si rendessero disponibili i treni VT 11.5 appositamente pensati per questo tipo di servizio.\nDal 1971 il treno \u00e8 stato effettuato con materiale ordinario e accoppiato sul percorso Zurigo-Basilea con il TEE Arbal\u00e8te dando origine ad una variegata composizione di vetture DB nella classica livrea TEE rosso-giallo sabbia e vetture inox SNCF tipo Mistral 1969 al traino di una locomotiva Re 4/4II delle FFS, anch'essa in livrea TEE."}
{"id": "885040", "revid": "339392", "url": "https://it.wikipedia.org/wiki?curid=885040", "title": "Incoronazione (Raffaello)", "text": ""}
{"id": "885047", "revid": "486946", "url": "https://it.wikipedia.org/wiki?curid=885047", "title": "Tuol Sleng", "text": ""}
{"id": "885048", "revid": "52076", "url": "https://it.wikipedia.org/wiki?curid=885048", "title": "La muta (Raffaello)", "text": ""}
{"id": "885049", "revid": "1464699", "url": "https://it.wikipedia.org/wiki?curid=885049", "title": "S-21", "text": ""}
{"id": "885057", "revid": "1305772", "url": "https://it.wikipedia.org/wiki?curid=885057", "title": "Aab", "text": ""}
{"id": "885058", "revid": "61051", "url": "https://it.wikipedia.org/wiki?curid=885058", "title": "Aak", "text": ""}
{"id": "885060", "revid": "1305772", "url": "https://it.wikipedia.org/wiki?curid=885060", "title": "Aal", "text": ""}
{"id": "885061", "revid": "1305772", "url": "https://it.wikipedia.org/wiki?curid=885061", "title": "Aap", "text": ""}
{"id": "885062", "revid": "1186766", "url": "https://it.wikipedia.org/wiki?curid=885062", "title": "Aaq", "text": ""}
{"id": "885063", "revid": "1305772", "url": "https://it.wikipedia.org/wiki?curid=885063", "title": "Aat", "text": ""}
{"id": "885065", "revid": "1305772", "url": "https://it.wikipedia.org/wiki?curid=885065", "title": "Aav", "text": ""}
{"id": "885066", "revid": "114092006", "url": "https://it.wikipedia.org/wiki?curid=885066", "title": "UNTAC", "text": "L'Autorit\u00e0 di Transizione delle Nazioni Unite in Cambogia (UNTAC dall'inglese \"United Nations Transitionale Authority in Cambodia\") \u00e8 stata una missione di pace ed una amministrazione provvisoria della Cambogia da parte di un contingente militare-civile dell'ONU.\nLa missione venne decisa il 28 febbraio 1992 dal Consiglio di Sicurezza con la risoluzione 745 al fine di soppiantare la precedente missione di pace UNAMIC.\nIl mandato dell'UNAMIC era quello di amministrare il territorio cambogiano in un periodo necessario a stabilizzare il paese, garantire l'ordine e la legge, indire democratiche elezioni e garantire il rispetto degli accordi di pace tra i partiti della Cambogia.\nIl contingente fu composto da circa 200.000 effettivi (con un picco di 250.000 membri durante il periodo elettorale) di cui 18.000 militari, 900 osservatori e i restanti militari con compiti di polizia. Il numero di effettivi impiegati rende l'UNTAC una delle missioni di pace pi\u00f9 grosse mai dispiegate.\nIl personale proveniva da: Algeria, Argentina, Australia, Austria, Bangladesh, Belgio, Brunei, Bulgaria, Camerun, Canada, Cile, Cina, Colombia, Egitto, Filippine, Figi, Francia, Germania, Ghana, India, Indonesia, Irlanda, Italia, Giappone, Giordania, Kenya, Malaysia, Marocco, Namibia, Nepal, Nuova Zelanda, Nigeria, Norvegia, Paesi Bassi, Pakistan, Polonia, Regno Unito, Russia, Senegal, Stati Uniti, Svezia, Thailandia, Tunisia, Ungheria ed Uruguay.\nLa missione lasci\u00f2 il paese nel settembre 1993 con la nascita del Regno di Cambogia e della formazione del nuovo governo. Nonostante tutto questo i Khmer Rossi continuarono a combattere fino al 1999."}
{"id": "885068", "revid": "1305772", "url": "https://it.wikipedia.org/wiki?curid=885068", "title": "Aaw", "text": ""}
{"id": "885069", "revid": "1186766", "url": "https://it.wikipedia.org/wiki?curid=885069", "title": "Aax", "text": ""}
{"id": "885070", "revid": "120512455", "url": "https://it.wikipedia.org/wiki?curid=885070", "title": "Gioacchino Gesmundo", "text": "Biografia.\nNato da Nicola e da Raffaella Vendola, si trasfer\u00ec a Roma nel 1928 ove divenne professore di storia e filosofia presso il liceo Cavour a partire dal 1934. Durante la dittatura del fascismo si iscrisse al Partito Comunista Italiano e fu attivo nella resistenza romana.\nSotto l'occupazione tedesca nella sua casa ospit\u00f2 dapprima la redazione clandestina del giornale l'Unit\u00e0 e successivamente l'arsenale dei GAP romani ai quali aderiva. La sua vita politica si svolse sempre nell'ambito del PCI; divenuto capo locale del controspionaggio del partito, prepar\u00f2 una storia completa del comunismo (andata perduta) e teneva corsi di formazione ideologica ai compagni di lotta.\nIl 29 gennaio 1944 la polizia fascista fece irruzione nel suo appartamento dove furono rinvenuti sacchi contenenti chiodi a quattro punte (si scoprir\u00e0 in seguito che Gesmundo stava organizzando un attentato ai danni dei trasporti tedeschi).\nVenne dunque arrestato e tradotto nelle carceri di via Tasso (la sua cella \u00e8 stata la n.13) per essere interrogato. Qui venne torturato per circa un mese.\nFu condannato dal tribunale di guerra tedesco alla pena capitale. Affront\u00f2 la morte alle Fosse Ardeatine assieme al suo concittadino Don Pietro Pappagallo."}
{"id": "885071", "revid": "1186766", "url": "https://it.wikipedia.org/wiki?curid=885071", "title": "Aay", "text": ""}
{"id": "885072", "revid": "1186766", "url": "https://it.wikipedia.org/wiki?curid=885072", "title": "Abf", "text": ""}
{"id": "885073", "revid": "1305772", "url": "https://it.wikipedia.org/wiki?curid=885073", "title": "Abh", "text": ""}
{"id": "885074", "revid": "1305772", "url": "https://it.wikipedia.org/wiki?curid=885074", "title": "Abl", "text": ""}
{"id": "885075", "revid": "810736", "url": "https://it.wikipedia.org/wiki?curid=885075", "title": "Abn", "text": ""}
{"id": "885077", "revid": "1305772", "url": "https://it.wikipedia.org/wiki?curid=885077", "title": "Abo", "text": ""}
{"id": "885078", "revid": "1186766", "url": "https://it.wikipedia.org/wiki?curid=885078", "title": "Abp", "text": ""}
{"id": "885080", "revid": "1305772", "url": "https://it.wikipedia.org/wiki?curid=885080", "title": "Abu", "text": ""}
{"id": "885081", "revid": "1305772", "url": "https://it.wikipedia.org/wiki?curid=885081", "title": "Abw", "text": ""}
{"id": "885082", "revid": "61051", "url": "https://it.wikipedia.org/wiki?curid=885082", "title": "Acb", "text": ""}
{"id": "885083", "revid": "1305772", "url": "https://it.wikipedia.org/wiki?curid=885083", "title": "Adf", "text": ""}
{"id": "885084", "revid": "661526", "url": "https://it.wikipedia.org/wiki?curid=885084", "title": "Adi", "text": ""}
{"id": "885086", "revid": "148107", "url": "https://it.wikipedia.org/wiki?curid=885086", "title": "Adu", "text": ""}
{"id": "885087", "revid": "1305772", "url": "https://it.wikipedia.org/wiki?curid=885087", "title": "Adv", "text": ""}
{"id": "885089", "revid": "1305772", "url": "https://it.wikipedia.org/wiki?curid=885089", "title": "Adx", "text": ""}
{"id": "885090", "revid": "810736", "url": "https://it.wikipedia.org/wiki?curid=885090", "title": "Aea", "text": ""}
{"id": "885091", "revid": "1745361", "url": "https://it.wikipedia.org/wiki?curid=885091", "title": "Aed", "text": ""}
{"id": "885092", "revid": "1186766", "url": "https://it.wikipedia.org/wiki?curid=885092", "title": "Aeh", "text": ""}
{"id": "885093", "revid": "1186766", "url": "https://it.wikipedia.org/wiki?curid=885093", "title": "Aek", "text": ""}
{"id": "885094", "revid": "1305772", "url": "https://it.wikipedia.org/wiki?curid=885094", "title": "Aer", "text": ""}
{"id": "885095", "revid": "1186766", "url": "https://it.wikipedia.org/wiki?curid=885095", "title": "Aey", "text": ""}
{"id": "885096", "revid": "287204", "url": "https://it.wikipedia.org/wiki?curid=885096", "title": "Aft", "text": ""}
{"id": "885098", "revid": "1186766", "url": "https://it.wikipedia.org/wiki?curid=885098", "title": "Agj", "text": ""}
{"id": "885099", "revid": "1186766", "url": "https://it.wikipedia.org/wiki?curid=885099", "title": "Agk", "text": ""}
{"id": "885100", "revid": "1186766", "url": "https://it.wikipedia.org/wiki?curid=885100", "title": "Agw", "text": ""}
{"id": "885101", "revid": "1186766", "url": "https://it.wikipedia.org/wiki?curid=885101", "title": "Agx", "text": ""}
{"id": "885103", "revid": "1305772", "url": "https://it.wikipedia.org/wiki?curid=885103", "title": "Agy", "text": ""}
{"id": "885104", "revid": "92723", "url": "https://it.wikipedia.org/wiki?curid=885104", "title": "Yehuda Ashlag", "text": "Noto anche con il soprannome di \"Baal ha-Sullam\", \u05d1\u05b7\u05bc\u05e2\u05b7\u05dc \u05d4\u05b7\u05e1\u05bb\u05dc\u05b8\u05bc\u05dd (\"l'autore della Scala\") per il titolo del suo commento al libro dello \"Zohar\", fu un autorevole esponente dell'ebraismo ortodosso e studioso della mistica ebraica.\nBiografia.\nNato a Varsavia, capitale del cosiddetto Regno del Congresso, Stato fantoccio afferente all'Impero Russo, in una famiglia di studiosi legati alle dinastie chassidiche di Porisov e di Belz. Rabbi Ashlag visse a Gerusalemme dal 1922 fino alla sua morte, avvenuta nel 1954, ed \u00e8 considerato da molti un grande cabbalista. Oltre al suo commento allo Zohar, noto con il titolo di \"Sullam\", l'altro suo lavoro principale, il Talmud Eser Sefirot \u00e8 un importante testo di studio per molti studenti di Kabbalah. Nel 1922 si trasfer\u00ec in Israele dove visse fino alla sua morte.\nDedic\u00f2 la sua vita alle interpretazioni ed alle innovazioni nella \"Saggezza della Kabbalah\", diffondendola in Israele e nel mondo intero, sviluppando un metodo per lo studio della Kabbalah, sostenendo che per mezzo di esso chiunque avrebbe potuto scavare nella profondit\u00e0 della realt\u00e0 e rivelare le sue radici e lo scopo della sua esistenza.\nIn Polonia.\nAshlag inizi\u00f2 lo studio della Kabbalah probabilmente all'et\u00e0 di sette anni, nascondendo le pagine del libro \"Etz Chaim\" (L'Albero della Vita) di Isaac Luria (conosciuto anche come l'Ari) nel trattato Talmudico che egli si proponeva di studiare. All'et\u00e0 di dodici anni, studiava il Talmud in maniera indipendente. Verso i diciannove anni, per i rabbini di Varsavia la conoscenza della Torah di Ashlag era abbastanza profonda da conferirgli il titolo di rabbino. Durante questo periodo, lavor\u00f2 come \"dayan\" (giudice nella corte dei rabbini) di Varsavia e fece pratica come insegnante per preparare i giudici delle corti Ebraiche. Mentre era a Varsavia Ashlag studi\u00f2 anche il tedesco, e lesse i testi originali di Hegel, Marx, Nietzsche e Schopenhauer.\nMentre era ancora in Polonia, incontr\u00f2 uno sconosciuto mercante di Varsavia, che si present\u00f2 ad Ashlag come un Kabbalista. Ashlag studi\u00f2 con questo particolare insegnante ogni notte per tre mesi \u201c\"...fino a che la mia arroganza ci separ\u00f2\"\u201d e l'insegnante spar\u00ec. Pochi mesi dopo, Ashlag incontr\u00f2 di nuovo l'insegnante e dopo averlo supplicato, lo convinse a rivelargli un importante segreto Kabbalistico. L'insegnante mor\u00ec il giorno seguente. Ashlag reinterpret\u00f2 sistematicamente la Kabbalah. Oggi, molti seguaci degli insegnamenti di Ashlag cercano di divulgare la Kabbalah alle masse.\nIn Israele.\nNel 1921, all'et\u00e0 di 36 anni, Ashlag prese la decisione di trasferirsi nella Terra di Israele; un viaggio che gli port\u00f2 via diversi mesi. Egli trascorse i primi anni vivendo nell'anonimato, sostenendo di giorno la propria famiglia con un lavoro manuale e scrivendo i suoi commenti di notte. Col tempo si distinse per il suo lavoro, e nel 1924 fu nominato Rabbino di Givat Shaul a Gerusalemme.\nAhlag era amico del Kabbalista e Rabbino Capo del Mandato Britannico della Palestina, Rabbi Abraham Kook, che riconobbe Ashlag come un grande discepolo di Isaac Luria. Ashlag aveva grandi speranze di incontrare a Gerusalemme grandi Kabbalisti inclusi i seguaci Sefarditi del grande Kabbalista Yemenita Ebraico del XVIII secolo Sar Shalom Sharabi. Egli per\u00f2, fu profondamente insoddisfatto dell'incontro con loro. Le loro opinioni sulla \"Kabbalah\" erano opposte all'esperienza di Ashlag che riteneva l'insegnamento il mezzo per una profonda trasformazione personale ed un'illuminazione spirituale nel diventare un vaso di luce divina.\nNel 1926 Ashlag si trasfer\u00ec a Londra, e fu l\u00ec che scrisse il suo commento al libro Etz Chaim (L'Albero della Vita) di Isaac Luria. Quest'opera si intitola \"Panim Meirot Umasbirot\". Il Baal Hasulam ci mise un anno e mezzo per completarla. Venne pubblicata nel 1927, e nel 1928 Ashlag ritorn\u00f2 nel Mandato Britannico della Palestina.\nNel 1932 Ashlag e la sua famiglia si trasferirono a Jaffa. Durante questo periodo, Ashlag incominci\u00f2 anche uno dei suoi principali lavori, Talmud Eser Sefirot, un commento di tutti gli scritti di Isaac Luria. Durante questa impresa, egli svilupp\u00f2 una spiegazione esauriente della sequenza della creazione di tutti i mondi superiori (\"Olamot Elyonim\"), a partire dalla sorgente di emanazione (\"Ma'atzil\") e terminando con il nostro mondo (\"Olam HaZeh\"). L'opera \u00e8 divisa in sei volumi, contenenti sedici parti e oltre duemila pagine. Alcuni, oggi, la considerano come il nucleo dell'intero insegnamento della \"Kabbalah\".\nNel 1930 Ashlag, ormai cinquantenne, radun\u00f2 attorno a s\u00e9 un gruppo di discepoli che studiavano Kabbalah ogni notte, da poco dopo la mezzanotte fino all'alba. In questo periodo, compose anche molti articoli e lettere che promuovevano apertamente lo \"studio della Kabbalah alle masse\". Ashlag attravers\u00f2 grandi distanze per divulgare il materiale Kabbalistico, da un capo all'altro della nazione israeliana, in ambienti adatti a divulgare la conoscenza che aveva acquisito. Inizi\u00f2 la pubblicazione di un notiziario Kabbalistico indipendente, \u201cHaUma\u201d (\u201c\"La Nazione\"\u201d), di cui \u00e8 rimasta solo un'edizione. I contenuti di questa pubblicazione offrono le intensit\u00e0 analitiche di Ashlag nell'usare la conoscenza che raggiunse nella Kabbalah, per illuminare le cause dei problemi politici e sociali nell'egoismo umano, dando ragioni sul perch\u00e9 il comunismo era destinato a fallire, e offrendo soluzioni per correggere la caratteristica dell'egoismo umano attraverso il suo metodo di insegnamento della Kabbalah.\nAshlag differisce fondamentalmente da tutti i Kabbalisti del passato che studiarono ed insegnarono la Kabbalah in modo nascosto, in quanto egli sent\u00ec un grande bisogno di rivelare e chiarire l'insegnamento della Kabbalah alle masse. La ragione di questo fu che egli vide che l'inclinazione al male (egoismo umano) nelle persone, sarebbe salita fino ad una nuova altezza in quest'epoca dell'umanit\u00e0, causando un periodo del tutto nuovo di sofferenza interiore percepita come un'esistenza confusa e priva di ogni significato.\nNel 1943 Ashlag si trasfer\u00ec a Tel Aviv e l\u00ec cominci\u00f2 a lavorare al suo libro HaSulam (\"La Scala\"), una collezione di commenti a Lo Zohar. Durante questo periodo, egli scrisse per diciotto ore al giorno e a causa della mancanza di soldi non pot\u00e9 permettersi una quantit\u00e0 di carta e di inchiostro sufficienti a scrivere spiegazioni pi\u00f9 precise. Egli spieg\u00f2 in seguito che se fosse stato nelle sue possibilit\u00e0, avrebbe scritto un commento completo dello Zohar in duecento volumi, ma non gli fu possibile iniziare il lavoro solo a causa della mancanza di mezzi.\nEgli complet\u00f2 questo lavoro nel 1953, e pi\u00f9 tardi aggiunse altri tre volumi. In onore al completamento dell'intera opera, i suoi studenti organizzarono una gran festa a Meron, in cui Ashlag tenne un discorso che oggi viene stampato con il titolo di \u201cMaamar LeSiyum HaZohar\u201d (\u201cUn Articolo per il Completamento de Lo Zohar\u201d conosciuto anche come \u201c\"Discorso durante la Celebrazione della Conclusione de Lo Zohar\"\u201d). Yehuda Ashlag mor\u00ec nel giorno di Yom Kippur del 1954.\nLibri.\nAshlag scrisse e pubblic\u00f2 due opere principali. La prima, Talmud Eser Sefirot \u00e8 la riedizione completa con un commento alle opere del cabalista del XVI secolo Rabbi Isaac Luria. Si tratta di un'esauriente interpretazione del sistema dei mondi superiori, \"Partzufim\" e Sefirot, fatta nel linguaggio scientifico della Kabbalah sviluppato da Luria.\nCome nucleo del testo cabalistico, \u00e8 unica soprattutto per la sua estrema precisione nel descrivere minuziosamente l'organizzazione strutturale ed i processi che avvengono nei mondi superiori. Essa si presenta come un esauriente libro di testo, ricco di commenti, di una sezione in ogni capitolo dedicata ad un'ulteriore riflessione sui commenti, definizioni dei termini, tabelle di domande e risposte, un'introduzione chiarificante su come studiare la Kabbalah in modo giusto ed anche una prefazione sommaria del testo intero.\nL'altro suo capolavoro fu il suo \"Sulam\" il commento al libro de Lo Zohar, che gli fece guadagnare il nome \u201c\"Baal HaSulam\"\u201d. Egli impieg\u00f2 dieci anni per completare quest'opera monumentale, scritta negli anni che vanno dal 1943 al 1953. Essa contiene sia una traduzione de Lo Zohar dall'aramaico all'ebraico, che una sua vasta interpretazione.\nUn'altra pubblicazione \u00e8 il \"quaderno di Baruch Ashlag\", figlio e discepolo di Yehuda Ashlag. Il suo quaderno, intitolato Shamati (\"Io ho Udito\"), contiene pi\u00f9 di \"duecento\" articoli che vennero trascritti da lezioni e discorsi di Yehuda Ashlag. Baruch Ashlag tenne questo quaderno con lui in segreto, fino a quando fu sul suo letto di morte nel 1991. Venne pubblicato pi\u00f9 tardi in ebraico e fu tradotto in diverse lingue. Gli articoli che si trovano nello Shamati formano un'opera Kabbalistica unica per la loro profondit\u00e0 emozionale nel cogliere i processi che un Kabbalista attraversa sulla strada del raggiungimento spirituale.\nInsegnamenti.\nIl commento di Ashlag offriva un'interpretazione sistematica dell'eredit\u00e0 di Isaac Luria. Questo fu il primo dal XVIII secolo da quando il Baal Shem Tov, Moshe Chaim Luzzatto (\"Ramchal\"), il Gaon di Vilna e Sar Shalom Sharabi (il \"Rashash\") offrirono la loro interpretazione agli insegnamenti di Luria. Il sistema di Ashlag si concentrava sulla trasformazione delle coscienze umane da uno stato di \"desiderio di ricevere\" ad un \"desiderio di dare\". Questa via di trasformazione viene descritta nella Kabbalah di Luria. Ashlag affermava che lo scopo dello studio della Kabbalah era lo stesso del perch\u00e9 gli esseri umani furono creati, e che attraverso tale studio, una persona diviene capace di rivelare la totalit\u00e0 dei processi e delle strutture che hanno avuto luogo nella creazione dell'universo.\n\u201c\"Equivalenza della forma\"\u201d con questa fonte, significa avere i suoi stessi attributi o qualit\u00e0, e Ashlag definisce le caratteristiche di questa sorgente come un essere altruistico, vale a dire il desiderio di donare, o nelle parole di Ashlag il \u201cdesiderio di dare\u201d (\"Ratzon LeHashpia\"). \nAttraverso lo studio intenso della Kabbalah, il desiderio di una persona di dare agli altri si sviluppa in relazione a questo traguardo. Ashlag credeva che l'arrivo del \"Messiah\" volesse dire che gli umani avrebbero raggiunto questa qualit\u00e0, che li avrebbe portati a rinunciare al loro egoismo e a consacrare se stessi ad amarsi l'un l'altro per il piacere dello scopo della vita, come afferma il comandamento \"ama il prossimo tuo come te stesso\". \nAshlag aveva opinioni politiche molto forti, credeva ad una versione religiosa del comunismo fautore delle libert\u00e0 civili, basato sui principi della Kabbalah, che egli chiam\u00f2 \"comunismo altruista\". Nonostante le sue idee anti-capitaliste ed anti imperialiste mostrino un'influenza marxista, egli si oppose fortemente all'istituzione del comunismo. Egli sostenne il movimento Kibbutz e tenne un discorso per fondare una rete di comuni internazionali autonomi, che col tempo avrebbero \u201c\"...annullato completamente la forza brutale del regime, affinch\u00e9 ogni uomo facesse quello che i suoi stessi occhi ritenevano giusto fare...\"\u201d, perch\u00e9 \u201c\"...per una persona non c'\u00e8 niente di pi\u00f9 umiliante e degradante che sottostare alla forza brutale di un governo...\"\u201d. Comunque, molti dei seguaci contemporanei della Kabbalah di Ashlag, sembrano ignorare radicalmente gli insegnamenti del loro rabbino.\nOpere.\nYehuda Ashlag ha scritto \u00e8 pubblicato moltissime opere, alcune delle quali sono state tradotte in lingua italiana:"}
{"id": "885105", "revid": "1186766", "url": "https://it.wikipedia.org/wiki?curid=885105", "title": "Agz", "text": ""}
{"id": "885107", "revid": "287204", "url": "https://it.wikipedia.org/wiki?curid=885107", "title": "Aha", "text": ""}
{"id": "885109", "revid": "1186766", "url": "https://it.wikipedia.org/wiki?curid=885109", "title": "Ahd", "text": ""}
{"id": "885110", "revid": "1186766", "url": "https://it.wikipedia.org/wiki?curid=885110", "title": "Ahh", "text": ""}
{"id": "885111", "revid": "287204", "url": "https://it.wikipedia.org/wiki?curid=885111", "title": "Ahi", "text": ""}
{"id": "885112", "revid": "228587", "url": "https://it.wikipedia.org/wiki?curid=885112", "title": "AHL", "text": ""}
{"id": "885113", "revid": "287204", "url": "https://it.wikipedia.org/wiki?curid=885113", "title": "Ahn", "text": ""}
{"id": "885114", "revid": "1186766", "url": "https://it.wikipedia.org/wiki?curid=885114", "title": "Ahs", "text": ""}
{"id": "885115", "revid": "1186766", "url": "https://it.wikipedia.org/wiki?curid=885115", "title": "Aht", "text": ""}
{"id": "885116", "revid": "1186766", "url": "https://it.wikipedia.org/wiki?curid=885116", "title": "Ahy", "text": ""}
{"id": "885117", "revid": "1186766", "url": "https://it.wikipedia.org/wiki?curid=885117", "title": "Ahz", "text": ""}
{"id": "885118", "revid": "1305772", "url": "https://it.wikipedia.org/wiki?curid=885118", "title": "Aib", "text": ""}
{"id": "885120", "revid": "767487", "url": "https://it.wikipedia.org/wiki?curid=885120", "title": "Johnny Araya", "text": "Johnny \u00e8 il fratello di Tom Araya, bassista e cantante della thrash metal band Slayer.\nI due gruppi si sono esibiti insieme nel 2006 al \"The Unholy Alliance\", un tour mondiale insieme a Lamb of God, Mastodon, In Flames e Children of Bodom."}
{"id": "885121", "revid": "1305772", "url": "https://it.wikipedia.org/wiki?curid=885121", "title": "Aif", "text": ""}
{"id": "885122", "revid": "1186766", "url": "https://it.wikipedia.org/wiki?curid=885122", "title": "Aig", "text": ""}
{"id": "885125", "revid": "1186766", "url": "https://it.wikipedia.org/wiki?curid=885125", "title": "Aii", "text": ""}
{"id": "885127", "revid": "1305772", "url": "https://it.wikipedia.org/wiki?curid=885127", "title": "Ail", "text": ""}
{"id": "885128", "revid": "1305772", "url": "https://it.wikipedia.org/wiki?curid=885128", "title": "AIO", "text": ""}
{"id": "885129", "revid": "400694", "url": "https://it.wikipedia.org/wiki?curid=885129", "title": "Ais", "text": ""}
{"id": "885130", "revid": "1305772", "url": "https://it.wikipedia.org/wiki?curid=885130", "title": "Ait", "text": ""}
{"id": "885131", "revid": "1305772", "url": "https://it.wikipedia.org/wiki?curid=885131", "title": "Aiu", "text": ""}
{"id": "885132", "revid": "1186766", "url": "https://it.wikipedia.org/wiki?curid=885132", "title": "Aiv", "text": ""}
{"id": "885133", "revid": "1186766", "url": "https://it.wikipedia.org/wiki?curid=885133", "title": "Aiy", "text": ""}
{"id": "885135", "revid": "1186766", "url": "https://it.wikipedia.org/wiki?curid=885135", "title": "Aiz", "text": ""}
{"id": "885136", "revid": "1186766", "url": "https://it.wikipedia.org/wiki?curid=885136", "title": "Ajf", "text": ""}
{"id": "885137", "revid": "1305772", "url": "https://it.wikipedia.org/wiki?curid=885137", "title": "Aji", "text": ""}
{"id": "885138", "revid": "1186766", "url": "https://it.wikipedia.org/wiki?curid=885138", "title": "Ajj", "text": ""}
{"id": "885139", "revid": "1305772", "url": "https://it.wikipedia.org/wiki?curid=885139", "title": "Ajl", "text": ""}
{"id": "885140", "revid": "1305772", "url": "https://it.wikipedia.org/wiki?curid=885140", "title": "Ajo", "text": ""}
{"id": "885141", "revid": "1305772", "url": "https://it.wikipedia.org/wiki?curid=885141", "title": "Ajr", "text": ""}
{"id": "885142", "revid": "1305772", "url": "https://it.wikipedia.org/wiki?curid=885142", "title": "Ajs", "text": ""}
{"id": "885143", "revid": "1186766", "url": "https://it.wikipedia.org/wiki?curid=885143", "title": "Aju", "text": ""}
{"id": "885144", "revid": "1305772", "url": "https://it.wikipedia.org/wiki?curid=885144", "title": "Akb", "text": ""}
{"id": "885145", "revid": "1186766", "url": "https://it.wikipedia.org/wiki?curid=885145", "title": "Akd", "text": ""}
{"id": "885146", "revid": "1186766", "url": "https://it.wikipedia.org/wiki?curid=885146", "title": "Akf", "text": ""}
{"id": "885147", "revid": "1305772", "url": "https://it.wikipedia.org/wiki?curid=885147", "title": "Akg", "text": ""}
{"id": "885148", "revid": "1305772", "url": "https://it.wikipedia.org/wiki?curid=885148", "title": "Aki", "text": ""}
{"id": "885149", "revid": "1186766", "url": "https://it.wikipedia.org/wiki?curid=885149", "title": "Akj", "text": ""}
{"id": "885150", "revid": "1305772", "url": "https://it.wikipedia.org/wiki?curid=885150", "title": "Akm", "text": ""}
{"id": "885151", "revid": "1186766", "url": "https://it.wikipedia.org/wiki?curid=885151", "title": "Akq", "text": ""}
{"id": "885152", "revid": "1305772", "url": "https://it.wikipedia.org/wiki?curid=885152", "title": "Akr", "text": ""}
{"id": "885153", "revid": "1305772", "url": "https://it.wikipedia.org/wiki?curid=885153", "title": "Aku", "text": ""}
{"id": "885154", "revid": "1186766", "url": "https://it.wikipedia.org/wiki?curid=885154", "title": "Akv", "text": ""}
{"id": "885155", "revid": "287204", "url": "https://it.wikipedia.org/wiki?curid=885155", "title": "Andrew Craighan", "text": ""}
{"id": "885156", "revid": "1186766", "url": "https://it.wikipedia.org/wiki?curid=885156", "title": "Akx", "text": ""}
{"id": "885157", "revid": "22475", "url": "https://it.wikipedia.org/wiki?curid=885157", "title": "Aky", "text": ""}
{"id": "885159", "revid": "1186766", "url": "https://it.wikipedia.org/wiki?curid=885159", "title": "Alj", "text": ""}
{"id": "885160", "revid": "1305772", "url": "https://it.wikipedia.org/wiki?curid=885160", "title": "Alk", "text": ""}
{"id": "885162", "revid": "1186766", "url": "https://it.wikipedia.org/wiki?curid=885162", "title": "Alq", "text": ""}
{"id": "885163", "revid": "1305772", "url": "https://it.wikipedia.org/wiki?curid=885163", "title": "Alr", "text": ""}
{"id": "885164", "revid": "1186766", "url": "https://it.wikipedia.org/wiki?curid=885164", "title": "Alw", "text": ""}
{"id": "885165", "revid": "1186766", "url": "https://it.wikipedia.org/wiki?curid=885165", "title": "Alx", "text": ""}
{"id": "885166", "revid": "1305772", "url": "https://it.wikipedia.org/wiki?curid=885166", "title": "Alz", "text": ""}
{"id": "885167", "revid": "697352", "url": "https://it.wikipedia.org/wiki?curid=885167", "title": "Amb", "text": ""}
{"id": "885169", "revid": "1305772", "url": "https://it.wikipedia.org/wiki?curid=885169", "title": "Ame", "text": ""}
{"id": "885171", "revid": "1305772", "url": "https://it.wikipedia.org/wiki?curid=885171", "title": "Amf", "text": ""}
{"id": "885172", "revid": "1186766", "url": "https://it.wikipedia.org/wiki?curid=885172", "title": "Amj", "text": ""}
{"id": "885173", "revid": "287204", "url": "https://it.wikipedia.org/wiki?curid=885173", "title": "Amk", "text": ""}
{"id": "885174", "revid": "1186766", "url": "https://it.wikipedia.org/wiki?curid=885174", "title": "Amn", "text": ""}
{"id": "885175", "revid": "1305772", "url": "https://it.wikipedia.org/wiki?curid=885175", "title": "Amo", "text": ""}
{"id": "885176", "revid": "1305772", "url": "https://it.wikipedia.org/wiki?curid=885176", "title": "Amr", "text": ""}
{"id": "885178", "revid": "400694", "url": "https://it.wikipedia.org/wiki?curid=885178", "title": "Amu", "text": ""}
{"id": "885180", "revid": "124774753", "url": "https://it.wikipedia.org/wiki?curid=885180", "title": "Andrew Bertie", "text": "Biografia.\nFra\u2019 Andrew discendente da una delle pi\u00f9 nobili e illustri casate inglesi; nacque a Londra il 15 maggio 1929, figlio di James Willoughby Bertie, ufficiale della Marina Reale Britannica in servizio attivo in ambedue le guerre mondiali, a sua volta figlio del VII Conte di Abingdon, e di Lady Jean Crichton-Stuart, figlia minore del IV Marchese di Bute. Era cugino di quarto grado della regina Elisabetta II, ma escluso dall'ordine di successione al trono perch\u00e9 cattolico.\nDopo l'educazione presso la scuola benedettina Ampleforth College nello Yorkshire, si laure\u00f2 in storia moderna presso il Christ Church dell'Universit\u00e0 di Oxford. Frequent\u00f2 inoltre la Scuola di Studi Orientali e Africani dell'Universit\u00e0 di Londra.\nPrest\u00f2 servizio militare presso le Guardie Scozzesi dal 1948 al 1950, diventandone ufficiale nel 1949.\nDopo una breve esperienza nel settore del commercio, insegn\u00f2 lingue moderne per 23 anni alla Worth School, un liceo benedettino del Sussex.\nNel 1956 fu accolto nel Sovrano Militare Ordine di Malta, divenendo cavaliere d'obbedienza nel 1968 e cavaliere di giustizia nel 1975. Nel 1981 prese infine i voti perpetui, divenendone un membro religioso a tutti gli effetti; nello stesso anno inizi\u00f2 a partecipare al governo dell'Ordine come componente del Sovrano Consiglio.\nL'8 aprile 1988 fu eletto settantottesimo Principe e Gran Maestro del Sovrano militare ordine di Malta, primo britannico ad assurgere a tale carica. Come suo primo atto chiese da papa Giovanni Paolo II la ratifica dell'elezione \u2013 che ottenne l\u201911 aprile dello stesso anno \u2013 in quanto superiore religioso e sovrano dell'Ordine; come tale, il Papa gli riconobbe il rango di cardinale al pari del titolo e del trattamento di \"Altezza Eminentissima\", spettante ai Gran Maestri dell'Ordine di Malta.\nMor\u00ec a Roma nella tarda nottata del 7 febbraio 2008 a causa di un tumore. Le esequie si tennero il 16 febbraio nella basilica di Santa Sabina a Roma e furono presiedute dal cardinale Pio Laghi, patrono dell'Ordine. La salma fu poi sepolta nella chiesa di Santa Maria del Priorato, sull'Aventino. La solenne messa di requiem venne celebrata il 7 marzo successivo, nel trigesimo della scomparsa. Vi parteciparono capi di Stato e di governo e altre autorit\u00e0, oltre a membri e volontari dell'Ordine provenienti da tutto il mondo.\nIl 20 febbraio 2015 nella basilica di San Giovanni in Laterano si \u00e8 tenuta la sessione di apertura dell\u2019inchiesta diocesana per la causa di beatificazione e canonizzazione del Servo di Dio fra\u2019 Andrew Bertie. L\u2019atto solenne \u00e8 stato presieduto dal cardinale Agostino Vallini, vicario del Papa per la diocesi di Roma. L\u2019udienza \u00e8 stata preceduta dalla Messa celebrata dal patrono dell\u2019Ordine cardinale Raymond Leo Burke. Presenti il Gran Maestro, fra\u2019 Matthew Festing, insieme alle pi\u00f9 alte cariche internazionali e nazionali, ai familiari e a oltre mille membri e volontari giunti da varie parti del mondo. \nDescritto come uomo d\u2019intensa vita spirituale e profondamente convinto della necessit\u00e0 di rafforzare la rete di solidariet\u00e0 internazionale, Andrew Bertie dedic\u00f2 la sua vita alla preghiera e all\u2019esercizio della carit\u00e0 onorando il suo alto ruolo sino alla morte."}
{"id": "885181", "revid": "287204", "url": "https://it.wikipedia.org/wiki?curid=885181", "title": "Amy", "text": ""}
{"id": "885182", "revid": "1305772", "url": "https://it.wikipedia.org/wiki?curid=885182", "title": "Amz", "text": ""}
{"id": "885183", "revid": "287204", "url": "https://it.wikipedia.org/wiki?curid=885183", "title": "Anh", "text": ""}
{"id": "885184", "revid": "287204", "url": "https://it.wikipedia.org/wiki?curid=885184", "title": "Ani", "text": ""}
{"id": "885185", "revid": "697352", "url": "https://it.wikipedia.org/wiki?curid=885185", "title": "Anj", "text": ""}
{"id": "885188", "revid": "287204", "url": "https://it.wikipedia.org/wiki?curid=885188", "title": "Ank", "text": ""}
{"id": "885193", "revid": "287204", "url": "https://it.wikipedia.org/wiki?curid=885193", "title": "Anl", "text": ""}
{"id": "885194", "revid": "1186766", "url": "https://it.wikipedia.org/wiki?curid=885194", "title": "Anq", "text": ""}
{"id": "885196", "revid": "1305772", "url": "https://it.wikipedia.org/wiki?curid=885196", "title": "Ans", "text": ""}
{"id": "885197", "revid": "1186766", "url": "https://it.wikipedia.org/wiki?curid=885197", "title": "Anv", "text": ""}
{"id": "885199", "revid": "712828", "url": "https://it.wikipedia.org/wiki?curid=885199", "title": "Anx", "text": ""}
{"id": "885200", "revid": "1305772", "url": "https://it.wikipedia.org/wiki?curid=885200", "title": "Any", "text": ""}
{"id": "885201", "revid": "1305772", "url": "https://it.wikipedia.org/wiki?curid=885201", "title": "Anz", "text": ""}
{"id": "885202", "revid": "1305772", "url": "https://it.wikipedia.org/wiki?curid=885202", "title": "Aoa", "text": ""}
{"id": "885203", "revid": "1186766", "url": "https://it.wikipedia.org/wiki?curid=885203", "title": "Aob", "text": ""}
{"id": "885204", "revid": "1186766", "url": "https://it.wikipedia.org/wiki?curid=885204", "title": "Aoj", "text": ""}
{"id": "885205", "revid": "287204", "url": "https://it.wikipedia.org/wiki?curid=885205", "title": "Aok", "text": ""}
{"id": "885207", "revid": "1776051", "url": "https://it.wikipedia.org/wiki?curid=885207", "title": "Diomede Marvasi", "text": "Biografia.\nDopo aver compiuto gli studi classici a Monteleone, si trasfer\u00ec in seguito a Napoli per studiare giurisprudenza. Di idee liberali, fu allievo di Francesco De Sanctis, con il quale partecip\u00f2, venendo ferito, ai moti del 1848. Fu arrestato pi\u00f9 volte ed infine condannato all'esilio perpetuo dal Regno di Napoli nel 1853. Riuscito a fuggire dalla nave che lo doveva condurre in America si rifugi\u00f2 prima a Malta, poi in Piemonte a Torino, dove esercit\u00f2 l'avvocatura e collabor\u00f2, con il Mancini, lo Scialoja ed il Pisanelli alla stesura di un Commentario del Codice di Procedura Civile per gli Stati Sardi.\nNel 1860 fu nominato professore di diritto costituzionale all'Universit\u00e0 di Modena e Reggio Emilia, cattedra che non occup\u00f2 mai in quanto richiamato a Napoli dal successo della spedizione dei Mille . Qui ritornato dopo l'Unit\u00e0 d'Italia, ricopr\u00ec numerosi incarichi nella magistratura.\nCandidato al parlamento nel 1861, la sua elezione fu annullata (due volte) per incompatibilit\u00e0 con la carica di capo della polizia luogotenenziale prima e di giudice della Gran Corte Criminale in seguito. Nel 1867 rappresent\u00f2, come pubblico ministero, l'accusa nel processo davanti al Senato del regno, costituito in Alta Corte di Giustizia, contro l'ammiraglio Carlo Pellion di Persano in conseguenza della sconfitta nella battaglia di Lissa.\nConsigliere presso la Corte di Cassazione di Napoli nel 1868, fece parte della Commissione per la riforma del Codice penale e ne fu il Relatore. Commissario Straordinario del comune di Napoli nel 1872, Procuratore Generale presso la Corte di Appello di Napoli nel 1873, Procuratore Generale presso la Corte di Cassazione di Napoli nel marzo 1874, il 15 novembre dello stesso anno fu nominato senatore."}
{"id": "885208", "revid": "1544245", "url": "https://it.wikipedia.org/wiki?curid=885208", "title": "Apb", "text": ""}
{"id": "885209", "revid": "1305772", "url": "https://it.wikipedia.org/wiki?curid=885209", "title": "Apf", "text": ""}
{"id": "885210", "revid": "1186766", "url": "https://it.wikipedia.org/wiki?curid=885210", "title": "Aph", "text": ""}
{"id": "885211", "revid": "1305772", "url": "https://it.wikipedia.org/wiki?curid=885211", "title": "Apk", "text": ""}
{"id": "885212", "revid": "400694", "url": "https://it.wikipedia.org/wiki?curid=885212", "title": "App", "text": ""}
{"id": "885213", "revid": "1305772", "url": "https://it.wikipedia.org/wiki?curid=885213", "title": "Apq", "text": ""}
{"id": "885214", "revid": "1305772", "url": "https://it.wikipedia.org/wiki?curid=885214", "title": "Apr", "text": ""}
{"id": "885215", "revid": "4255", "url": "https://it.wikipedia.org/wiki?curid=885215", "title": "Chiesa di San Pietro a Corte", "text": ""}
{"id": "885216", "revid": "1186766", "url": "https://it.wikipedia.org/wiki?curid=885216", "title": "Apv", "text": ""}
{"id": "885217", "revid": "1305772", "url": "https://it.wikipedia.org/wiki?curid=885217", "title": "Apx", "text": ""}
{"id": "885219", "revid": "1305772", "url": "https://it.wikipedia.org/wiki?curid=885219", "title": "Apy", "text": ""}
{"id": "885220", "revid": "1186766", "url": "https://it.wikipedia.org/wiki?curid=885220", "title": "Apz", "text": ""}
{"id": "885221", "revid": "290948", "url": "https://it.wikipedia.org/wiki?curid=885221", "title": "Antropogenico", "text": ""}
{"id": "885222", "revid": "1186766", "url": "https://it.wikipedia.org/wiki?curid=885222", "title": "Aqa", "text": ""}
{"id": "885223", "revid": "1186766", "url": "https://it.wikipedia.org/wiki?curid=885223", "title": "Aqg", "text": ""}
{"id": "885224", "revid": "1186766", "url": "https://it.wikipedia.org/wiki?curid=885224", "title": "Aqj", "text": ""}
{"id": "885225", "revid": "1186766", "url": "https://it.wikipedia.org/wiki?curid=885225", "title": "Aqm", "text": ""}
{"id": "885226", "revid": "1186766", "url": "https://it.wikipedia.org/wiki?curid=885226", "title": "Aqs", "text": ""}
{"id": "885228", "revid": "1186766", "url": "https://it.wikipedia.org/wiki?curid=885228", "title": "Aqy", "text": ""}
{"id": "885229", "revid": "4506", "url": "https://it.wikipedia.org/wiki?curid=885229", "title": "La fornarina (Raffaello)", "text": ""}
{"id": "885230", "revid": "33921", "url": "https://it.wikipedia.org/wiki?curid=885230", "title": "Are", "text": ""}
{"id": "885231", "revid": "1305772", "url": "https://it.wikipedia.org/wiki?curid=885231", "title": "Arf", "text": ""}
{"id": "885233", "revid": "1186766", "url": "https://it.wikipedia.org/wiki?curid=885233", "title": "Arh", "text": ""}
{"id": "885235", "revid": "1305772", "url": "https://it.wikipedia.org/wiki?curid=885235", "title": "Arj (disambigua)", "text": ""}
{"id": "885236", "revid": "1186766", "url": "https://it.wikipedia.org/wiki?curid=885236", "title": "Arl", "text": "ARL pu\u00f2 riferirsi a:"}
{"id": "885237", "revid": "1305772", "url": "https://it.wikipedia.org/wiki?curid=885237", "title": "Arq", "text": ""}
{"id": "885238", "revid": "1305772", "url": "https://it.wikipedia.org/wiki?curid=885238", "title": "Arr", "text": ""}
{"id": "885239", "revid": "466539", "url": "https://it.wikipedia.org/wiki?curid=885239", "title": "Aru", "text": ""}
{"id": "885241", "revid": "1305772", "url": "https://it.wikipedia.org/wiki?curid=885241", "title": "Arv", "text": ""}
{"id": "885242", "revid": "287204", "url": "https://it.wikipedia.org/wiki?curid=885242", "title": "Arx", "text": ""}
{"id": "885243", "revid": "1305772", "url": "https://it.wikipedia.org/wiki?curid=885243", "title": "Ary", "text": ""}
{"id": "885245", "revid": "200568", "url": "https://it.wikipedia.org/wiki?curid=885245", "title": "Arz", "text": ""}
{"id": "885246", "revid": "1305772", "url": "https://it.wikipedia.org/wiki?curid=885246", "title": "Asb", "text": ""}
{"id": "885248", "revid": "1305772", "url": "https://it.wikipedia.org/wiki?curid=885248", "title": "Asc", "text": ""}
{"id": "885249", "revid": "1186766", "url": "https://it.wikipedia.org/wiki?curid=885249", "title": "Asg", "text": ""}
{"id": "885250", "revid": "400694", "url": "https://it.wikipedia.org/wiki?curid=885250", "title": "Ash", "text": ""}
{"id": "885252", "revid": "1186766", "url": "https://it.wikipedia.org/wiki?curid=885252", "title": "Asj", "text": ""}
{"id": "885253", "revid": "45927", "url": "https://it.wikipedia.org/wiki?curid=885253", "title": "Andrew Willoughby Ninian Bertie", "text": ""}
{"id": "885254", "revid": "1305772", "url": "https://it.wikipedia.org/wiki?curid=885254", "title": "Asn", "text": ""}
{"id": "885255", "revid": "212348", "url": "https://it.wikipedia.org/wiki?curid=885255", "title": "Aso", "text": ""}
{"id": "885256", "revid": "1186766", "url": "https://it.wikipedia.org/wiki?curid=885256", "title": "Asq", "text": ""}
{"id": "885257", "revid": "729019", "url": "https://it.wikipedia.org/wiki?curid=885257", "title": "TEE Catalan Talgo", "text": "Catalan Talgo era il nome di una relazione Trans Europ Express operata dalle ferrovie spagnole RENFE istituita nel 1969 tra Barcellona e Ginevra e viceversa con fermate a: Gerona - Port Bou - Cerb\u00e8re - Perpignan - Narbonne - B\u00e9ziers - S\u00e8te - Montpellier - N\u00eemes - Avignone - Valence - Romans Bourg de P\u00e9age - Grenoble - Challes-les-Eaux - Chamb\u00e9ry - Aix les Bains le Revard - Culoz/Culoz - Bellegarde.\nIl treno era effettuato con materiale rimorchiato Talgo III in grado di circolare, grazie ad un sistema di modifica dello scartamento, sia sulla rete spagnola a scartamento largo che su quelle europea a scartamento ordinario.\n\u00c8 stato soppresso nel 1982 e sostituito da un omonimo eurocity con lo stesso materiale Talgo con ambienti adattati anche per la seconda classe.\nL'orario simmetrico permetteva la coincidenza ad Avignone con il TEE Ligure da/per Milano"}
{"id": "885258", "revid": "1305772", "url": "https://it.wikipedia.org/wiki?curid=885258", "title": "Asv", "text": ""}
{"id": "885260", "revid": "1186766", "url": "https://it.wikipedia.org/wiki?curid=885260", "title": "Asy", "text": ""}
{"id": "885261", "revid": "1305772", "url": "https://it.wikipedia.org/wiki?curid=885261", "title": "Pedro de Toledo", "text": ""}
{"id": "885262", "revid": "1186766", "url": "https://it.wikipedia.org/wiki?curid=885262", "title": "Atd", "text": ""}
{"id": "885263", "revid": "1186766", "url": "https://it.wikipedia.org/wiki?curid=885263", "title": "Atj", "text": ""}
{"id": "885264", "revid": "1186766", "url": "https://it.wikipedia.org/wiki?curid=885264", "title": "Atk", "text": ""}
{"id": "885265", "revid": "1305772", "url": "https://it.wikipedia.org/wiki?curid=885265", "title": "Atn", "text": ""}
{"id": "885267", "revid": "1305772", "url": "https://it.wikipedia.org/wiki?curid=885267", "title": "Ato", "text": ""}
{"id": "885268", "revid": "1186766", "url": "https://it.wikipedia.org/wiki?curid=885268", "title": "Atq", "text": ""}
{"id": "885270", "revid": "1305772", "url": "https://it.wikipedia.org/wiki?curid=885270", "title": "Att", "text": ""}
{"id": "885271", "revid": "1186766", "url": "https://it.wikipedia.org/wiki?curid=885271", "title": "Aty", "text": ""}
{"id": "885272", "revid": "1186766", "url": "https://it.wikipedia.org/wiki?curid=885272", "title": "Aud", "text": "AUD pu\u00f2 riferirsi a:"}
{"id": "885273", "revid": "212348", "url": "https://it.wikipedia.org/wiki?curid=885273", "title": "Aue", "text": ""}
{"id": "885274", "revid": "1305772", "url": "https://it.wikipedia.org/wiki?curid=885274", "title": "Aui", "text": ""}
{"id": "885275", "revid": "1186766", "url": "https://it.wikipedia.org/wiki?curid=885275", "title": "Auj", "text": ""}
{"id": "885276", "revid": "1186766", "url": "https://it.wikipedia.org/wiki?curid=885276", "title": "Auk", "text": ""}
{"id": "885278", "revid": "1305772", "url": "https://it.wikipedia.org/wiki?curid=885278", "title": "Aul", "text": ""}
{"id": "885280", "revid": "1305772", "url": "https://it.wikipedia.org/wiki?curid=885280", "title": "Aun", "text": ""}
{"id": "885283", "revid": "1305772", "url": "https://it.wikipedia.org/wiki?curid=885283", "title": "Aup", "text": ""}
{"id": "885284", "revid": "1186766", "url": "https://it.wikipedia.org/wiki?curid=885284", "title": "Auq", "text": ""}
{"id": "885286", "revid": "1402222", "url": "https://it.wikipedia.org/wiki?curid=885286", "title": "Aur", "text": ""}
{"id": "885287", "revid": "1305772", "url": "https://it.wikipedia.org/wiki?curid=885287", "title": "Aut", "text": ""}
{"id": "885288", "revid": "1186766", "url": "https://it.wikipedia.org/wiki?curid=885288", "title": "Auu", "text": ""}
{"id": "885289", "revid": "599013", "url": "https://it.wikipedia.org/wiki?curid=885289", "title": "Auv", "text": ""}
{"id": "885290", "revid": "212348", "url": "https://it.wikipedia.org/wiki?curid=885290", "title": "Auw", "text": ""}
{"id": "885291", "revid": "1305772", "url": "https://it.wikipedia.org/wiki?curid=885291", "title": "Aux", "text": ""}
{"id": "885292", "revid": "1186766", "url": "https://it.wikipedia.org/wiki?curid=885292", "title": "Auy", "text": ""}
{"id": "885293", "revid": "1305772", "url": "https://it.wikipedia.org/wiki?curid=885293", "title": "Avg", "text": ""}
{"id": "885294", "revid": "1305772", "url": "https://it.wikipedia.org/wiki?curid=885294", "title": "Avk", "text": ""}
{"id": "885295", "revid": "1305772", "url": "https://it.wikipedia.org/wiki?curid=885295", "title": "Avp", "text": ""}
{"id": "885296", "revid": "1186766", "url": "https://it.wikipedia.org/wiki?curid=885296", "title": "Avu", "text": ""}
{"id": "885297", "revid": "1186766", "url": "https://it.wikipedia.org/wiki?curid=885297", "title": "Avv", "text": ""}
{"id": "885298", "revid": "1186766", "url": "https://it.wikipedia.org/wiki?curid=885298", "title": "Avw", "text": ""}
{"id": "885299", "revid": "1186766", "url": "https://it.wikipedia.org/wiki?curid=885299", "title": "Awb", "text": ""}
{"id": "885300", "revid": "1186766", "url": "https://it.wikipedia.org/wiki?curid=885300", "title": "Awd", "text": ""}
{"id": "885301", "revid": "1305772", "url": "https://it.wikipedia.org/wiki?curid=885301", "title": "Awe", "text": ""}
{"id": "885302", "revid": "1186766", "url": "https://it.wikipedia.org/wiki?curid=885302", "title": "Awh", "text": ""}
{"id": "885304", "revid": "1186766", "url": "https://it.wikipedia.org/wiki?curid=885304", "title": "Awm", "text": ""}
{"id": "885305", "revid": "1186766", "url": "https://it.wikipedia.org/wiki?curid=885305", "title": "Awn", "text": ""}
{"id": "885306", "revid": "1305772", "url": "https://it.wikipedia.org/wiki?curid=885306", "title": "Awp", "text": ""}
{"id": "885307", "revid": "1305772", "url": "https://it.wikipedia.org/wiki?curid=885307", "title": "Awr", "text": ""}
{"id": "885309", "revid": "1305772", "url": "https://it.wikipedia.org/wiki?curid=885309", "title": "Awz", "text": ""}
{"id": "885310", "revid": "1186766", "url": "https://it.wikipedia.org/wiki?curid=885310", "title": "Axb", "text": ""}
{"id": "885311", "revid": "1186766", "url": "https://it.wikipedia.org/wiki?curid=885311", "title": "Axc", "text": ""}
{"id": "885312", "revid": "1186766", "url": "https://it.wikipedia.org/wiki?curid=885312", "title": "Axd", "text": ""}
{"id": "885313", "revid": "1186766", "url": "https://it.wikipedia.org/wiki?curid=885313", "title": "Axg", "text": ""}
{"id": "885314", "revid": "1186766", "url": "https://it.wikipedia.org/wiki?curid=885314", "title": "Axk", "text": ""}
{"id": "885315", "revid": "1305772", "url": "https://it.wikipedia.org/wiki?curid=885315", "title": "Axl", "text": ""}
{"id": "885316", "revid": "1186766", "url": "https://it.wikipedia.org/wiki?curid=885316", "title": "Axr", "text": ""}
{"id": "885318", "revid": "1186766", "url": "https://it.wikipedia.org/wiki?curid=885318", "title": "Axs", "text": ""}
{"id": "885319", "revid": "1186766", "url": "https://it.wikipedia.org/wiki?curid=885319", "title": "Axt", "text": ""}
{"id": "885320", "revid": "1186766", "url": "https://it.wikipedia.org/wiki?curid=885320", "title": "Axu", "text": ""}
{"id": "885321", "revid": "1186766", "url": "https://it.wikipedia.org/wiki?curid=885321", "title": "Axv", "text": ""}
{"id": "885322", "revid": "1186766", "url": "https://it.wikipedia.org/wiki?curid=885322", "title": "Axx", "text": ""}
{"id": "885323", "revid": "1186766", "url": "https://it.wikipedia.org/wiki?curid=885323", "title": "Aya", "text": ""}
{"id": "885325", "revid": "1186766", "url": "https://it.wikipedia.org/wiki?curid=885325", "title": "Ayc", "text": ""}
{"id": "885326", "revid": "1186766", "url": "https://it.wikipedia.org/wiki?curid=885326", "title": "Ayd", "text": ""}
{"id": "885327", "revid": "1186766", "url": "https://it.wikipedia.org/wiki?curid=885327", "title": "Ayg", "text": ""}
{"id": "885329", "revid": "1186766", "url": "https://it.wikipedia.org/wiki?curid=885329", "title": "Ayi", "text": ""}
{"id": "885330", "revid": "1186766", "url": "https://it.wikipedia.org/wiki?curid=885330", "title": "Ayk", "text": ""}
{"id": "885331", "revid": "1305772", "url": "https://it.wikipedia.org/wiki?curid=885331", "title": "Ayl", "text": ""}
{"id": "885332", "revid": "1305772", "url": "https://it.wikipedia.org/wiki?curid=885332", "title": "AYN", "text": ""}
{"id": "885333", "revid": "212348", "url": "https://it.wikipedia.org/wiki?curid=885333", "title": "Ayr", "text": ""}
{"id": "885334", "revid": "1186766", "url": "https://it.wikipedia.org/wiki?curid=885334", "title": "Ays", "text": ""}
{"id": "885335", "revid": "1186766", "url": "https://it.wikipedia.org/wiki?curid=885335", "title": "Ayt", "text": ""}
{"id": "885336", "revid": "1186766", "url": "https://it.wikipedia.org/wiki?curid=885336", "title": "Ayu", "text": "Zoologia.\n\u2022 Ayu \u2013 Pesce dealla famiglia dei Plecoglossidi (Plecoglossus altivelis)"}
{"id": "885337", "revid": "1186766", "url": "https://it.wikipedia.org/wiki?curid=885337", "title": "Ayw", "text": ""}
{"id": "885338", "revid": "1186766", "url": "https://it.wikipedia.org/wiki?curid=885338", "title": "Ayz", "text": ""}
{"id": "885339", "revid": "79968", "url": "https://it.wikipedia.org/wiki?curid=885339", "title": "Mauri", "text": ""}
{"id": "885340", "revid": "1186766", "url": "https://it.wikipedia.org/wiki?curid=885340", "title": "Azb", "text": ""}
{"id": "885341", "revid": "1305772", "url": "https://it.wikipedia.org/wiki?curid=885341", "title": "Azd", "text": ""}
{"id": "885342", "revid": "1186766", "url": "https://it.wikipedia.org/wiki?curid=885342", "title": "Azg", "text": ""}
{"id": "885343", "revid": "1186766", "url": "https://it.wikipedia.org/wiki?curid=885343", "title": "Azn", "text": ""}
{"id": "885344", "revid": "1186766", "url": "https://it.wikipedia.org/wiki?curid=885344", "title": "Azp", "text": ""}
{"id": "885345", "revid": "1305772", "url": "https://it.wikipedia.org/wiki?curid=885345", "title": "Azz", "text": ""}
{"id": "885349", "revid": "367445", "url": "https://it.wikipedia.org/wiki?curid=885349", "title": "DAMS", "text": "DAMS (acronimo per discipline delle arti, della musica e dello spettacolo) \u00e8 un corso di laurea nato nel 1971, all'interno della Facolt\u00e0 di Lettere e Filosofia dell'Universit\u00e0 degli Studi di Bologna, e successivamente istituito in molti altri atenei italiani.\nStoria.\nIl DAMS di Bologna.\nIl \"DAMS di Bologna\" fu il primo esperimento italiano in ambito accademico di un intero corso di laurea dedicato ad argomenti come lo spettacolo, la musica e le arti in genere. Il Dams nacque nel 1971 da un'idea e per iniziativa del grecista Benedetto Marzullo, che vi coinvolse poi Umberto Eco, Renato Barilli, Adelio Ferrero. Tra i primi insegnanti Luciano Anceschi, Tom\u00e1s Maldonado, Lamberto Pignotti, Roberto Leydi, Gino Stefani, Fabrizio Cruciani, Furio Colombo e altri. Fra gli insegnanti degli anni 1970 vi furono anche Lamberto Trezzini, Piero Camporesi, Gianni Celati, Arnaldo Picchi, Alfredo Giuliani, Omar Calabrese, Gianfranco Bettetini, Giuliano Scabia, Paolo Fabbri, Mauro Wolf, Gian Vittorio Baldi, Luigi Squarzina, Franco Donatoni, Aldo Clementi, Mario Bortolotto, Luigi Rognoni, Ugo Volli, Franco Ruffini, Gianni Polidori, Maria Signorelli, Antonio Costa, e altri. Negli anni 1980 vi hanno tenuto corsi anche Claudio Meldolesi, Luigi Gozzi, Franco La Polla, Luciano Nanni, Paolo Bagni e, pi\u00f9 recentemente, altri giovani docenti (alcuni gi\u00e0 studenti).\nLa prima laureata al Dams di Bologna, nel 1974, fu Eugenia Casini-Ropa, che poi vi \u00e8 diventata insegnante di Storia della danza e del mimo.\nNel campo della narrativa la \"Bologna del DAMS\" \u00e8 stata identificata, a cavallo tra gli anni settanta e gli ottanta, come luogo di origine del \"palinsesto che sar\u00e0 declinato, con tutte le varianti possibili negli anni novanta.\nGli altri DAMS.\nIl DAMS di Torino \u00e8 nato nell'anno accademico 1996-1997, grazie all'autonomia universitaria, quando si sono moltiplicate le sedi. Quello di Torino fa parte del Dipartimento di studi umanistici.\nAl DAMS di Roma Tre hanno in passato insegnato Franco Ruffini, Carlo Freccero ed Enrico Menduni. Vi insegnano attualmente Andrea Cortellessa ed Edoardo Novelli.\nAl DAMS di Padova, parte della Facolt\u00e0 di Lettere e Filosofia, insegnano Gian Piero Brunetta, Giorgio Tinazzi.\nAl DAMS di Brescia (Universit\u00e0 Cattolica), in seguito rinominato \"STArS\" (scienze e tecnologie delle arti e dello spettacolo), insegnano Francesco Casetti e Guido De Monticelli.\nAl DAMS di Firenze insegnano Mila De Santis, Renzo Guardenti, Stefano Mazzoni. Presidente del Corso di Laurea, dal 2011, \u00e8 Renzo Guardenti.\nAl DAMS di Imperia insegnano Eugenio Buonaccorsi, Roberto Trovato e Sergio Valzania.\nIl DAMS di Palermo, fino al 1999 fu un corso di laurea quadriennale (vecchio ordinamento) della Facolt\u00e0 di Lettere, ora \u00e8 triennale e diviso in DAFMS e DAMS.\nIl DAMS di Lecce, introdotto dall'anno accademico 2017-2018, \u00e8 un corso di laurea triennale afferente al dipartimento di beni culturali dell'[[universit\u00e0 del Salento]].\nIn questo inizio di secolo, in varie universit\u00e0 italiane sono stati attivati altri DAMS: [[Goffredo Fofi]] ha criticato la natura prettamente modernista del corso e attaccato i laureandi. Sempre sulla stessa linea d'onda c'\u00e8 [[Mariarosaria Mancuso]] che immagina un processo a Umberto Eco per \"spaccio di DAMS\", \"la pi\u00f9 pericolosa delle smart drug\". [[Renato Barilli]] invece sottolinea che il laureato DAMS ha pi\u00f9 possibilit\u00e0 di trovare lavoro nell'ambito della comunicazione e dello spettacolo e che il DAMS \" [...] Era il tentativo di correggere il tradizionale e pesante primato assegnato alle \u00ablettere\u00bb\" e ancora \" irrita tanto Fofi [Il laureato DAMS, N.d.R] ma \u00e8 un bene e un conforto apprendere che comunque egli incontra questo oppositore potenziale sul suo cammino, e ne \u00e8 irritato.\"\nStato del corso.\nIl corso nel vecchio ordinamento, della durata quadriennale, per un totale di minimo 20 esami annuali, era suddiviso in tre indirizzi: [[arte]], [[musica]] e [[spettacolo]], quest'ultimo negli [[anni 1980|anni ottanta]] ulteriormente diviso in [[cinema]] e [[teatro]]. Con il nuovo ordinamento (durata triennale), i suoi eredi afferiscono alla classe 23, delle lauree in scienze e tecnologie delle arti figurative, della musica, dello spettacolo e della moda.\nCorsi di laurea post-riforma, che possono considerarsi eredi del DAMS di Bologna, sono attualmente presenti anche in altri atenei oltre a quello felsineo, tra cui [[Universit\u00e0 degli studi della Calabria|Calabria (sede di Rende)]], [[Universit\u00e0 degli studi di Firenze|Firenze]], [[Universit\u00e0 degli studi di Genova|Genova (sede di Imperia)]], [[Universit\u00e0 degli studi di Udine|Gorizia]], [[Universit\u00e0 degli studi di Padova|Padova]], [[Universit\u00e0 degli studi di Palermo|Palermo]], [[Universit\u00e0 degli studi di Pisa|Pisa]], [[Universit\u00e0 degli Studi di Roma Tor Vergata|Roma Tor Vergata]], [[Universit\u00e0 degli studi Roma Tre|Roma Tre]], [[Universit\u00e0 degli studi di Salerno|Salerno]], [[Universit\u00e0 degli studi di Siena|Siena]], [[Universit\u00e0 degli studi di Torino|Torino]], e i corsi di laurea assai simili della [[Universit\u00e0 Cattolica del Sacro Cuore|Cattolica (sede di Brescia)]] (dove \u00e8 chiamato \"Scienze e tecnologie delle arti e dello spettacolo\"), della [[Sapienza \u2013 Universit\u00e0 di Roma|Sapienza]] (dove all'interno della Facolt\u00e0 di Filosofia, Lettere, Scienze Umanistiche e Studi Orientali esiste il DASS o Dipartimento di Arti e Scienze dello Spettacolo che offre il corso di laurea in \"Storia dell'arte e spettacolo\"), di Bari (dove si chiama \"Scienze dello Spettacolo e della Produzione Multimediale\") e di [[Universit\u00e0 Ca' Foscari Venezia|Venezia]] (dove si chiama \"Arti visive e dello spettacolo\", all'interno della Facolt\u00e0 di Design e arti dello [[Universit\u00e0 IUAV di Venezia|IUAV]]).\nFisionomia del DAMS.\nLa formazione impartita prevede la compresenza di insegnamenti storico-umanistici e tecnico-specialistici. Gli insegnamenti umanistici sono finalizzati alla formazione storico-culturale degli allievi e riguardano sia la cultura classica e medievale, sia quella moderna e contemporanea. Gli insegnamenti tecnico-specialistici sono rivolti allo studio metodico e non manuale degli specifici settori curriculari e finalizzati alla creazione di figure professionali ben caratterizzate. Questo corso di laurea, dal punto di vista didattico, non presenta elementi in comune con le [[Accademia di belle arti|Accademie di Belle Arti]], ma semmai rientra pienamente nell'ambito della ex facolt\u00e0 di [[Lettere e filosofia]], contraddistinta da un approccio sempre teorico e col fine di formare figure formalmente esperte di aspetti prevalentemente concettuali, storici e letterari delle [[belle arti]], con un curriculum che, rispetto alla tradizionale laurea in Lettere Moderne, presenta un cospicuo numero di esami tecnici e specialistici, sebbene non preveda lo studio della Lingua e della Letteratura Latina. Gli insegnamenti dei vari gruppi disciplinari tecnico-specialistici impartiti nell'ambito dei differenti curricula trovano un momento unitario nell'analisi e nella comprensione delle molteplici espressioni dei linguaggi non verbali che, nel corso dei secoli, hanno costituito una parte fondamentale e significativa della civilt\u00e0 umana.\nGli indirizzi.\nIl corso di laurea \u00e8 in quattro indirizzi di studi sia nella laurea triennale che nella laurea magistrale (tranne all'[[Universit\u00e0 degli Studi di Salerno]] dove i quattro indirizzi sono uniti in un solo e unico indirizzo sia nella laurea triennale che nella laurea magistrale): \"Arte\", \"Musica\", \"Cinema\", \"Teatro\", a Torino anche \"Televisione\" e \"Nuovi media\". A Imperia e a Roma Due, dal [[2007]], ha assunto il nome \"Discipline delle arti figurative, della musica, dello spettacolo e della moda\" con i quattro indirizzi relativi (presenti anche a Padova). A Gorizia gli indirizzi o curricula sono tre: \"Musicologico\", \"Cinematografico\" e di \"Ideazione, organizzazione e promozione dello spettacolo\". A Roma Tre vi sono due indirizzi: \"Teatro musica danza\" e \"Cinema televisione e nuovi media\" entrambi suddivisi in un indirizzo \"operativo-professionale\" e uno \"storico, critico e teorico\".\nPremio DAMS.\nDal 2002 al 2006 si \u00e8 svolto a Bologna, su iniziativa di Paolo Granata, il Premio DAMS, concorso e kermesse di eventi d'arte, musica e spettacolo a cadenza annuale. Il Premio DAMS ha inteso valorizzare e promuovere studenti e neolaureati al DAMS, per dar voce al fermento culturale fatto di attivit\u00e0, progetti e capacit\u00e0 espressive che orbitano attorno ad analoghi corsi di laurea in tutta Italia.\nAltri progetti.\n[[Categoria:Universit\u00e0 in Italia]]"}
{"id": "885358", "revid": "659685", "url": "https://it.wikipedia.org/wiki?curid=885358", "title": "Toomas Hendrik Ilves", "text": "\u00c8 stato presidente della Repubblica dell'Estonia (in estone: \"Eesti Vabariik\") dal 9 ottobre 2006 al 10 ottobre 2016, dopo essere stato riconfermato per un secondo mandato nell'ottobre 2011.\nBiografia.\nIlves \u00e8 nato a Stoccolma, in Svezia, ma ha passato gran parte della sua vita negli Stati Uniti d'America, dove i suoi genitori esuli, originari estoni, dovettero rifugiarsi dopo l'occupazione dell'Estonia da parte dei sovietici nel 1940.\nHa compiuto i suoi studi alla Columbia University dal 1972 al 1976, poi all'Universit\u00e0 della Pennsylvania dove consegu\u00ec il master in Psicologia nel 1978.\nDal 1974 al 1979 ha lavorato come ricercatore al dipartimento di Psicologia della Columbia University.\nDal 1979 al 1981 \u00e8 stato professore di inglese e vice direttore del Centro educativo aperto del New Jersey. Dal 1981 al 1982 ha diretto il Centro di letteratura di Vancouver in Canada.\nNel 1983-1984 ha insegnato letteratura e linguistica estoni alla Simon-Fraser University di Vancouver.\nHa lavorato dal 1984 al 1993 a Radio Free Europe, prima come analista politico, poi come direttore della redazione estone (1988\u20131993).\nCarriera politica.\nDal 1993 al 1996 \u00e8 stato ambasciatore dell'Estonia negli Stati Uniti, in Canada e in Messico. ministro degli Affari Esteri dell'Estonia dal 1996 al 1998 e dal 1999 al 2002. Deputato europeo dal 1\u00ba maggio 2004, \u00e8 stato durante tutto il suo mandato il primo vice presidente della commissione degli Affari Esteri del Parlamento europeo. Era membro del partito \"I moderati\", divenuto il Partito socialdemocratico. Ha lasciato il partito nel settembre 2006 dopo essere stato eletto alla presidenza della Repubblica.\nIl 23 settembre 2006 Ilves \u00e8 stato il candidato comune di quattro partiti (di cui tre di destra) all'elezione presidenziale. Raccolse solo 64 voti sui 101 del parlamento, il Riigikogu, cio\u00e8 meno dei due terzi richiesti dalla costituzione; la procedura estone prevede in tal caso un allargamento del collegio elettorale anche agli eletti dei comuni. Il 27 settembre Ilves ottenne 174 voti su 345 (cio\u00e8 uno pi\u00f9 del minimo necessario) contro 162 per il presidente uscente Arnold R\u00fc\u00fctel.\n\u00c8 membro del consiglio di amministrazione del think tank \"Les Amis de l'Europe\" (Gli amici dell'Europa) dal 2005; nel 2005 e 2006 \u00e8 stato membro del comitato esecutivo della Commissione Trilaterale.\nVita privata.\nSi \u00e8 sposato in prime nozze con Merry Bullock, da cui ha avuto due figli, Luukas Kristjan nel 1987 e Juulia Kristiine nel 1992.\nNel 2004 si \u00e8 risposato con Evelin Int-Lambot da cui aveva avuto una figlia, Kadri Keiu, nel 2003. Il 22 agosto 2014 sono state pubblicate delle immagini dei media estoni che rappresentavano la first-lady nell'atto di baciare un giovane uomo in un bar a Tallinn. Evelin Int-Lambot, qualche tempo dopo ha scritto nella sua pagina di Facebook un messaggio dove si \u00e8 scusata con le persone ferite dal suo comportamento. L'uomo, era presumibilmente Vincent Aranega. Il 17 aprile 2015, l'Ufficio del Presidente della Repubblica ha annunciato che la coppia aveva deciso di divorziare. Il divorzio \u00e8 entrato in vigore il 30 dello stesso mese.\nNel novembre del 2015 si \u00e8 fidanzato con Ieva Kup\u010de, capo della sezione nazionale di coordinamento delle politiche sulla sicurezza informatica del Ministero della difesa lettone. Il 2 gennaio 2016 si sono sposati. Il 28 novembre successivo ha dato alla luce il primo figlio della coppia, Hans Hendrik."}
{"id": "885365", "revid": "1226", "url": "https://it.wikipedia.org/wiki?curid=885365", "title": "La legione delle formiche assassine", "text": ""}
{"id": "885371", "revid": "767487", "url": "https://it.wikipedia.org/wiki?curid=885371", "title": "Larry O'Bannon", "text": "Gioca nel ruolo di guardia. O'Bannon si mise in mostra fin dai tempi del college con i Louisville Cardinals, grazie alle due doti di realizzazione.\nCarriera.\nNel 2005 i Cardinals giunsero alla Final Four dei campionati NCAA e O'Bannon vinse il titolo di MVP regionale. Dopo il college, O'Bannon si trasferisce alla Stella Rossa Belgrado, chiudendo al secondo posto in campionato e perdendo la finale per il titolo.\nNella stagione 2006-07 viene ingaggiato dalla Snaidero Udine, ma a stagione in corso passa alla Eldo Napoli, con cui disputa 16 incontri.\nContinua la carriera in Grecia, Bulgaria, Israele. Dal 2011 milita in Argentina nel Boca Juniors."}
{"id": "885373", "revid": "628767", "url": "https://it.wikipedia.org/wiki?curid=885373", "title": "Danno tanatologico", "text": "Il danno tanatologico o danno da morte \u00e8 un danno derivante dalla morte di un soggetto a seguito di un'azione di terzi, tipicamente una lesione e in genere conseguente a fatto illecito altrui. Si tratta attualmente, essendo di formulazione relativamente recente, di una figura di danno non universalmente accettata nel suo principio costitutivo e nei suoi effetti civili (soprattutto ai fini del risarcimento).\nSi parla di danno tanatologico in caso di decesso avvenuto senza apprezzabile lasso di tempo tra lesione e morte, cos\u00ec da poter presumere che la seconda sia esclusivamente effetto della prima, potendosi perci\u00f2 escludere altre eventuali ragioni per il decesso (ove fosse apprezzabile il tempo fra lesione e decesso si tratterebbe infatti di \"lesione aggravata da morte\"). \nDibattito dottrinale e giurisprudenziale.\nSi tratta di un danno non patrimoniale ex art. 2059 del Codice Civile del quale diversi giuristi richiedono il riconoscimento.\nLa definizione del danno tanatologico rileva per il diritto civile, nel quale costituirebbe, a detta di solo parte degli studiosi, una figura di danno speciale eventualmente aggiuntiva rispetto alle gi\u00e0 consolidate figure del danno morale, di quello esistenziale e di quello biologico. Si sostiene in pratica che poich\u00e9 l'ordinamento giuridico tutela il diritto alla vita, la sua violazione debba comportare soddisfazione risarcitoria.\nLa definizione come detto non \u00e8 pacificamente accettata in dottrina, essendovi una cospicua quota di studiosi che ne confutano inoltre l'applicabilit\u00e0 concreta, rilevando che se il soggetto leso \u00e8 lo stesso soggetto deceduto e del cui decesso appunto si discetta, il titolo sarebbe dunque personale e non trasmissibile all'erede: mancherebbe perci\u00f2 un soggetto legittimato a chiederne ristoro. Viene sottolineato quindi che quanto si pretende costituire figura a s\u00e9 sarebbe gi\u00e0 ben ricompreso nei concetti del danno all'integrit\u00e0 psicofisica e nell'effrazione al diritto alla vita. Se la menomazione del diritto alla vita lede la possibilit\u00e0 di esistenza futura, il danno all'integrit\u00e0 psicofisica attinge la facolt\u00e0 di godere del proprio benessere psicofisico durante l'esistenza stessa; il danno tanatologico impedirebbe la sopravvivenza, della quale il danno biologico \u00e8 presupposto e per il principio che non si possono perseguire allo stesso modo fattispecie diverse, i percorsi logici che portano al ristoro del danno biologico non possono seguirsi per il danno da morte.\nI critici ammettono la possibilit\u00e0 dell'insorgere di un danno tanatologico nel caso di un apprezzabile intervallo temporale fra l'evento causale e la conseguente morte, e questo s\u00ec sarebbe succedibile, cio\u00e8 un erede potrebbe richiederne soddisfazione in quanto cagionatosi perdurando immutata la capacit\u00e0 giuridica del deceduto. Ma, essendo presupposto del danno da morte l'immediatezza del decesso a seguito della lesione, ed essendo istantaneamente dunque perduta la capacit\u00e0 giuridica del deceduto, il che \u00e8 ragione della non trasmissibilit\u00e0 di eventuali diritti, la questione potrebbe piuttosto spostarsi sul punto che il procurato decesso nega al deceduto la capacit\u00e0 di esercitare quel diritto che nell'istante della morte egli tuttora ha. Peraltro, dato il carattere specialissimo e personalissimo della vita, non sarebbe mai possibile un risarcimento in forma specifica, n\u00e9 sarebbe possibile prevederne uno di forma equivalente, dato che a morire \u00e8 proprio l'unico potenziale fruitore di una utilit\u00e0 eventualmente equivalente alla sua vita (il che sarebbe conferma ulteriore di mancanza di potenziale titolare di un siffatto diritto risarcitorio). Si \u00e8 in ambito di responsabilit\u00e0 aquiliana, il cui presupposto \u00e8 alternativamente la riparazione del danno o la soddisfazione del danneggiato, ed entrambe non sono allo stato attuale ragionevolmente ipotizzabili in materia di morte.\nLa conclusione dei critici \u00e8 pertanto che un danno tanatologico non sia configurabile, ma anche ove mai lo fosse, mancherebbe comunque un titolare del diritto al risarcimento.\nColoro che invece affermano la configurabilit\u00e0 del danno tanatologico, la fanno derivare in combinata dall'art. 2 della Costituzione, dalla Dichiarazione universale dei diritti dell'uomo del 1948 e dalla Convenzione europea per la salvaguardia dei diritti dell'uomo e delle libert\u00e0 fondamentali del 1950 (queste ultime attraverso le norme recettizie nazionali): tutte queste norme, tutelando il diritto all a vita, ne imporrebbero risarcimento quando menomata (e in questo senso la menomazione pu\u00f2 tradursi solo con la morte) da lesione illecita. Per questi studiosi non sarebbero beni diversi, sotto il profilo della tutelabilit\u00e0, la salute e la vita, ed impropria ne sarebbe la distinzione che ne ravvisa soluzione di continuit\u00e0. La vita \u00e8 anzi presupposto della salute, e la salute (benessere psicofisico) \u00e8 un presupposto della vita. Non vi sarebbero dunque, come contestato, trattamenti uguali di fattispecie strutturalmente differenti.\nAlla critica sulla mancanza di soggetti legittimati al risarcimento si ribatte che se ci\u00f2 fosse vero si dovrebbe negare titolarit\u00e0 anche per i casi di danno biologico gestiti \"jure haereditatis\", dato che anche il danno biologico \u00e8 un danno personale \"patrimonializzato\" e dunque avviato a successione ereditaria. Si sostiene del resto che una coerente interpretazione dell'illecito aquiliano vorrebbe che la sua funzione riparatoria-satisfattoria, negata a proposito della succedibilit\u00e0 di un danno di morte, vada negata anche per la succedibilit\u00e0 di danno biologico, mentre cos\u00ec non avviene in prassi ed anzi la giurisprudenza \u00e8 assolutamente concorde nel riconoscimento del risarcimento agli eredi, la ragione essendone la trasmissione, in successione, di un diritto patrimoniale gi\u00e0 maturato e non di un diritto personale.\nAltrettanto decisamente si nega inoltre l'eccezione che la configurabilit\u00e0 sarebbe negata dall'istantanea susseguenza di lesione e decesso poich\u00e9 non si avrebbe il tempo di far maturare l'eventuale diritto. \"In verit\u00e0, si dice, il diritto al risarcimento del danno da morte, andrebbe a colmare proprio quel vuoto di tutela giuridica, sussistente al confine tra l'insussistenza dell'apprezzabile lasso di tempo e la morte, identificandosi nell'acquisizione di coscienza della morte.\" E posto che la susseguenza, sia pure istantanea, fra lesione e morte non evita che vi sia successione di eventi, e dunque tempi distinti, e dunque un tempo sia pure infinitesimale nel quale matura il diritto, vi sarebbe maturazione del diritto e quindi configurazione del danno.\nInfine, portando le eccezioni al paradosso, ove non fosse risarcito il danno da morte nell'ipotesi di morte istantanea, mentre in pratica lo \u00e8 nell'ipotesi in cui vi sia un apprezzabile intervallo di tempo (c.d. \"danno\" [derivante] \"da lucida agonia\"), si avrebbe per risultato che viene risarcito il danno da lesione aggravata da morte, mentre non viene risarcito il danno dal lesione causante \"morte immediata e diretta\". Cio\u00e8, si sanzionerebbe una fattispecie meno grave lasciando senza sanzioni una fattispecie pi\u00f9 grave."}
{"id": "885374", "revid": "122605499", "url": "https://it.wikipedia.org/wiki?curid=885374", "title": "Jesse Jackson", "text": "Ha partecipato alle elezioni primarie per tentare di ottenere la nomina a candidato del Partito Democratico nelle elezioni presidenziali statunitensi del 1984 e del 1988.\nBiografia.\nStudi e inizio carriera.\nNato l'8 ottobre 1941, Jesse Louis Burns (Burns \u00e8 il cognome della madre) cresce a Greenville nella Carolina del Sud in una tipica famiglia della \"middle-class\" statunitense. Il padre naturale, Noah Robinson, fu uno dei primi uomini d'affari afro-americani di successo; non riconobbe il figlio in quanto sposato ad un'altra donna. Pi\u00f9 tardi, la madre di Jackson spos\u00f2 Charles Henry Jackson, che adott\u00f2 formalmente il piccolo Jesse nel 1957.\nAl liceo Jackson gioc\u00f2 a football americano e coltiv\u00f2 questa passione durante la frequenza di entrambe le universit\u00e0 cui \u00e8 stato iscritto. Il 31 dicembre 1962, a ventun'anni, spos\u00f2 Jacqueline Lavinia Brown.\nFrequent\u00f2 il campus \"University of Illinois at Urbana-Champaign\" (UIUC) e si laure\u00f2 alla \"North Carolina A&amp;T University\". Jackson ha poi intrapreso gli studi di teologia presso il \"Chicago Theological Seminary\": non ha mai completato gli studi di teologia, ma nel 2000, grazie alle sue esperienze di vita, venne riconosciuto come esperto in tale materia.\nVita privata.\nNel 1962 Jackson spos\u00f2 Jacqueline Lavinia Brown, con la quale ebbe cinque figli, fra cui Jesse Jackson, Jr., eletto deputato alla Camera dei Rappresentanti nel 1995.\nNel 2001 si scopr\u00ec che Jackson due anni prima aveva avuto un'altra figlia da una relazione extraconiugale con la collaboratrice Karin Stanford.\nJackson \u00e8 massone, membro della Loggia \"Harmony\" No. 88 di Chicago.\nNel novembre 2017 ha dichiarato di essere affetto dalla malattia di Parkinson, come gi\u00e0 suo padre prima di lui.\nLeader dei diritti civili.\nNel 1965 Jesse Jackson entra a far parte del movimento \"Southern Christian Leadership Conference\" (SCLC) di Martin Luther King a Selma, in Alabama. La collaborazione e l'intesa con King \u00e8 tale che quest'ultimo decide nel 1966 di affidare a Jackson la direzione organizzativa per l'SCLC di Chicago, e l'anno successivo lo promuove direttore nazionale.\nJackson era molto ispirato nelle sue azioni da Martin Luther King ed era a Memphis quando quest'ultimo venne assassinato il 4 aprile 1968. I rapporti col successore di King all'SCLC, Ralph Abernathy, non furono gli stessi. Nel dicembre del 1971, Jackson e Abernathy ebbero duri scontri che spinsero Abernathy a sospendere Jackson dalle sue cariche per \"incapacit\u00e0 amministrative e ripetute violazioni delle policy dell'organizzazione\". Jackson cedette, chiam\u00f2 a s\u00e9 i suoi uomini pi\u00f9 fidati e prima della fine dell'anno diede vita a \"People United to Save Humanity\" (meglio nota come \"Operation PUSH\").\nNel 1984 Jackson organizz\u00f2 la \"Rainbow Coalition\", che poi si \u00e8 unita, nel 1996, con \"Operation PUSH\".\nUomo di stato.\nNegli anni ottanta, raggiunge la grande notoriet\u00e0 imponendosi come leader degli afro-americani e come politico, nonch\u00e9 come famoso oratore per le questioni inerenti ai diritti civili.\nAborto.\nAnche se Jackson \u00e8 uno dei membri pi\u00f9 liberali del Partito Democratico, le sue vedute sull'aborto sono pi\u00f9 in linea con le posizioni \"pro-life\".\nCandidato per le presidenziali.\nNel 1984 Jackson divenne il secondo afro-americano (dopo Shirley Chisholm) ad organizzare una campagna nazionale per candidarsi a presidente degli Stati Uniti, correndo per i democratici. Le primarie della base del partito furono un successo, ottenne il 21% del voto popolare, ma solo l'8% dei delegati; la candidatura and\u00f2 a Walter Mondale.\nQuattro anni dopo, nel 1988, Jackson si propose di nuovo come candidato alle primarie per il Partito Democratico. Questa volta, visto il precedente successo popolare, venne considerato un candidato forte e credibile; grazie a maggiori finanziamenti e ad una migliore organizzazione, raccolse pi\u00f9 del doppio dei voti popolari rispetto a quattro anni prima, vincendo le primarie in undici Stati, surclassando gli altri candidati sia per voti popolari che per numero di delegati. L'altro candidato forte dei democratici era Michael Dukakis, che riusc\u00ec ad aggiudicarsi gli Stati pi\u00f9 popolati e con pi\u00f9 votanti bianchi. Sfruttando forse anche l'effetto Bradley, Dukakis divenne cos\u00ec il candidato dei democratici alle elezioni del 1988. Jackson torn\u00f2 ad occuparsi di diritti civili.\nRiconoscimenti.\nGli viene assegnato il premio Colombe d'Oro per la Pace dell'Archivio Disarmo di Roma nel 1999, con la seguente motivazione: \"L'Archivio Disarmo assegna il premio internazionale al reverendo Jesse Jackson, esponente di primo piano della comunit\u00e0 afro-americana degli Stati Uniti, che sulle orme di Martin Luther King Jr., ha saputo rinnovare l\u2019impegno in difesa dei diritti civili integrandolo con un\u2019impegnativa battaglia in favore della pace e per lo sviluppo di relazioni d\u2019amicizia fra tutti i popoli del mondo."}
{"id": "885375", "revid": "1782831", "url": "https://it.wikipedia.org/wiki?curid=885375", "title": "House of Mouse - Il Topoclub", "text": "House of Mouse - Il Topoclub (\"Disney's House of Mouse\") \u00e8 una serie animata televisiva prodotta dalla Walt Disney Television Animation. Fu trasmessa dal 2001 al 2002. Conta in totale 52 episodi suddivisi in tre stagioni le cui prime due composte da 13 episodi ciascuna e la terza da 26. In Italia viene trasmesso su Disney Channel nell'autunno 2001, su Rai 2 nel 2003 all'interno di Disney Club (Club Disney dal 2003 al 2005), \"Random\" e \"Cartoon Flakes\" dove la sua messa in onda \u00e8 avvenuta nel 2011 e su Toon Disney dal 2004 al 2011.\nIn questa serie Topolino e i suoi amici lavorano in un locale chiamato \"House of Mouse\" (il Topoclub), nonch\u00e9 anche la casa-locale; molti degli amici-ospiti di questo locale sono personaggi dei film e delle serie animate Disney (come Aladdin, Pinocchio, Hercules e molti altri). Topolino \u00e8 il gestore del locale, aiutato da Minni che si occupa delle spese, da Paperino che si occupa di accogliere gli ospiti, da Paperina che si occupa delle prenotazioni, da Pippo che fa il cameriere, da Orazio addetto ai macchinari e da Ciccio che fa il cuoco; ci sono inoltre il figlio di Pippo Max che fa da posteggiatore e i nipotini di Paperino Qui, Quo, Qua che suonano in una band chiamata \"The Quackstreet Boys\", \"Quack Sabbath\", \"Quackwerk\" o \"The Splashing Pumpkins\", mentre Clarabella \u00e8 un'ospite che si presenta nel palcoscenico. Gambadilegno \u00e8 l'avido e crudele proprietario del locale, che cerca ogni modo per far chiudere il locale sabotando lo spettacolo, poich\u00e9 il contratto di Topolino sanciva che il locale sarebbe rimasto aperto solo fino a quando lo spettacolo non sarebbe stato interrotto. Ogni serata, invece, qualcosa gli va sempre un po' male.\nOgni episodio, inoltre, racconta di un comico incidente accaduto a Topolino, a causa del quale si rischia di chiudere il locale, intorno a questo vengono introdotti i cartoni (alcuni dei quali sono i classici cartoni prodotti dagli anni trenta agli anni cinquanta, ma per lo pi\u00f9 arrivano dalla serie animata precedente \"Mickey Mouse Works\").\nEpisodi.\nLista degli episodi di \"House of Mouse - Il Topoclub\", tre stagioni dal 2001 al 2002."}
{"id": "885376", "revid": "484362", "url": "https://it.wikipedia.org/wiki?curid=885376", "title": "Distretto Nordorientale", "text": "Il distretto Nordorientale (ufficialmente North-East District, in inglese) \u00e8 uno dei nove distretti del Botswana.\nConfina a nord e a est con la provincia di Matabeleland South (Zimbabwe), a sud e a ovest del distretto Centrale."}
{"id": "885378", "revid": "62244", "url": "https://it.wikipedia.org/wiki?curid=885378", "title": "Stuart Pearce", "text": "\u00c8 stato il commissario tecnico della nazionale di calcio del Regno Unito ai XXX Giochi Olimpici di . A causa della durezza dei suoi interventi, spesso senza alcuna ragione, la stampa inglese lo ha ribattezzato \"Psycho\".\nBiografia.\n\u00c8 membro dell'Ordine dell'Impero Britannico. La sua autobiografia \"Psycho\", pubblicata nel 2001, \u00e8 diventata un best seller.\nCarriera.\nGiocatore.\nClub.\nDopo aver fallito un provino con i Queens Park Rangers e aver rifiutato un'offerta dell'Hull City, Pearce inizia a giocare, nel ruolo di difensore di fascia sinistra, nelle file di una squadra locale, il Wealdstone. Sebbene Pearce fosse ancora un semiprofessionista, nel 1983 il piccolo club riceve un'offerta di 30.000 sterline dal Coventry City per l'acquisto del calciatore. Il giovane Pearce si trasferisce dunque agli \"Sky Blues\" dove gioca 52 partite siglando 4 reti.\nNel 1985 Pearce passa al , squadra in cui milita per pi\u00f9 di 10 anni, diventando anche capitano e allenatore-giocatore. In queste stagioni colleziona 401 presenze e 63 reti, una cifra considerevole per un difensore. Con la maglia dei \"Reds\" vince inoltre due Coppa di Lega inglese e due Full Members Cup.\nNel 1997 passa al Newcastle United (37 gare) e due anni dopo si trasferisce al West Ham United, dove gioca 42 partite siglando due reti. Pearce conclude la sua carriera da giocatore nelle file del , con la cui maglia scende in campo in 38 occasioni mettendo a segno tre reti.\nIl 28 gennaio 2016 ritorna sui campi di calcio a 53 anni firmando per la squadra dilentattistica del \"Longford AFC\" militante nella tredicesima serie inglese e definita \"la peggior squadra del Regno Unito\".\nNazionale.\nPearce debutt\u00f2 con la nazionale inglese il 19 maggio 1987, in un'amichevole contro il Brasile (terminata 1-1). Fu il 999\u00ba calciatore a vestire la maglia della selezione britannica. Fu presente al mondiale 1990, in cui la sua squadra raggiunse il 4\u00ba posto, perdendo la finale di consolazione a Bari contro l'Italia padrona di casa. Qualche giorno prima un suo errore dal dischetto era stato causa della sconfitta in semifinale degli inglesi contro la Germania.\nDisput\u00f2 anche l'Europeo 1992, in cui disput\u00f2 tutte e tre le gare che sancirono l'immediata eliminazione dell'Inghilterra dal torneo.\nNel novembre 1993, durante una partita contro San Marino (valida per le qualificazioni ai Mondiali) un suo errato retropassaggio al portiere David Seaman permise a Davide Gualtieri di segnare, dopo 8\", la rete pi\u00f9 veloce nella storia delle qualificazioni al campionato mondiale: l'Inghilterra vinse 7-1, mancando comunque la qualificazione.\nPartecip\u00f2 anche all'Europeo del 1996: anche in questa circostanza fu chiamato a battere i tiri di rigore, sia ai quarti contro la , sia in seminfinale contro la ; in entrambi i casi non fall\u00ec, ma la sua nazionale fu in ogni caso eliminata ai rigori.\nIn nazionale conta 78 presenze e 5 reti.\nAllenatore.\nDopo esser stato l'allenatore-giocatore del (con cui retrocesse) e, per la sua ultima stagione da calciatore, del , l'11 marzo 2005 ritorna ad allenare la prima squadra dei \"Citizens\" in sostituzione del dimissionario Kevin Keegan. Chiude la stagione al settimo posto in campionato a tre punti dalla zona UEFA occupata dal : decisivo fu l'ultimo incontro disputato contro i Boro il 15 maggio 2005. Al City serviva una vittoria e, con la gara ferma sull'1-1 Pearce decise di far entrare a pochi minuti dal termine il portiere David James in posizione di centravanti al posto del centrocampista Claudio Reyna; l'azzardo, quasi unico nel suo genere, non riusc\u00ec anche perch\u00e9 Robbie Fowler si fece parare un rigore che poteva essere decisivo da Mark Schwarzer. Il secondo anno viene eliminato al secondo turno della Coppa di lega inglese dal Doncaster Rovers per 3 a 0 sui calci di rigore, nella Coppa d'Inghilterra viene eliminato ai quarti di finale dal West Ham United per 2 a 1 e arriva al quindicesimo posto in campionato. All'inizio del terzo anno viene eliminato al secondo turno della Coppa di lega inglese dal Chesterfield per 2 a 1.\nIl 1\u00ba febbraio 2007 viene nominato, contemporaneamente al ruolo di allenatore del Manchester City, selezionatore dell'Under-21 inglese. Con i \"Citizens\" viene eliminato ai quarti di finale nella Coppa d'Inghilterra dal Blackburn Rovers per 2 a 0 e arriva al quattordicesimo posto in campionato. Il 14 maggio 2007 viene esonerato. Con gli inglesini esordisce il 7 settembre nella vittoria per 3 a 0 contro gli montenegrini per la qualificazione ai europei del 2009. Ottiene la qualificazione ai europei, supera il girone al primo posto, vince la semifinale ai calci di rigore contro la Svezia e viene battuta in finale per 4 a 0 dalla Germania.\nIl 20 ottobre 2011 \u00e8 stato chiamato come allenatore per la Regno Unito, in vista dei XXX Giochi Olimpici di Londra. Dall'8 febbraio 2012 \u00e8 stato anche il selezionatore della nazionale maggiore dell'Inghilterra in sostituzione di Fabio Capello. Ha mantenuto questo incarico fino a poco prima dell'inizio degli Europei, quando \u00e8 stato sostituito da Roy Hodgson il 1\u00ba maggio.\nDopo il licenziamento del tecnico scozzese Billy Davies, Stuart Pearce viene nominato, nell'estate del 2014, nuovo allenatore del Nottingham Forest, tornando cos\u00ec sulla panchina dei \"Reds\" dopo 17 anni. Il 1\u00ba febbraio 2015 rassegna le sue dimissioni."}
{"id": "885384", "revid": "287204", "url": "https://it.wikipedia.org/wiki?curid=885384", "title": "Bernardo di Mentone", "text": "La Chiesa cattolica lo considera santo e la memoria liturgica \u00e8 il 15 giugno.\nBiografia.\nLa vita di questo santo non \u00e8 storicamente ben accertata. Poco chiare sono le date di nascita e di morte e incerto \u00e8 anche il luogo di nascita.\nUn tempo ritenuto originario di Mentone, sul lago di Annecy in Alta Savoia, secondo alcuni studiosi Bernardo doveva essere in realt\u00e0 nativo di Aosta, dove fu canonico e Arcidiacono della Cattedrale.\nTestimone dei pericoli che riservavano i colli delle Alpi, egli fece costruire nel 1050 sui valichi dei due pi\u00f9 alti collegamenti montani gli ospizi del colle del Gran San Bernardo, tra la valle d'Aosta e il Vallese, e del colle del Piccolo San Bernardo, tra la Valle d'Aosta e la Tarantasia. Questi ospizi venivano incontro ai bisogni dei viaggiatori e dei pellegrini che attraversavano le Alpi ed i religiosi ricercavano i malcapitati che avessero smarrito la strada o che fossero dispersi nella neve.\nInstall\u00f2 nei due ospizi dei canonici regolari che seguivano la regola di sant'Agostino: \u00e8 l'origine della congregazione ospedaliera dei Canonici del Gran san Bernardo. Questi generosi religiosi si fecero aiutare nelle loro ricerche da cani addestrati appositamente: i cani di san Bernardo, una razza particolarmente ben adattata alla montagna.\nSan Bernardo mor\u00ec a Novara nel 1081 durante un viaggio e l\u00ec fu sepolto. Alcune delle sue ossa sono conservate nel duomo di Novara all'interno di due reliquiari e di un busto del santo.\nCulto.\n\u00c8 stato proclamato patrono dei montanari e degli alpinisti da Pio XI nel 1923. La Chiesa cattolica lo festeggia il 15 giugno.\nSan Bernardo non \u00e8 solo onorato in Francia e in Valle d'Aosta, dov'\u00e8 conosciuto anche come \"Saint Bernard du Mont-Joux\", ma anche in Liguria, nel Canton Ticino a Monte Carasso e nel novarese. La chiesa parrocchiale di Ascona, frazione di Santo Stefano d'Aveto (GE), \u00e8 a lui dedicata e lo festeggia con solennit\u00e0 e profonda devozione il 15 giugno e la statua rimane esposta sull'arca processionale fino alle prime domeniche di luglio.\n\u00c8 il patrono di Montechiaro d'Asti, dove viene festeggiato la prima domenica di settembre.\n\u00c8 a lui dedicata la chiesa parrocchiale di Prato Sesia, che lo festeggia come patrono.\n\u00c8 inoltre patrono di Arizzano (VB), dove gli \u00e8 intitolata la chiesa parrocchiale, e della localit\u00e0 Anzino nel comune di Bannio Anzino (VB).\nDal 2020 \u00e8 inoltre patrono del comune di Valdilana (BI) comune istituito il 1\u00ba gennaio 2019."}
{"id": "885390", "revid": "1305772", "url": "https://it.wikipedia.org/wiki?curid=885390", "title": "Comunit\u00e0 montana Monti Reventino Tiriolo Mancuso", "text": "Comunit\u00e0 Montana dei Monti Reventino - Tiriolo - Mancuso era il nome di un'unione dei Comuni denominata costituito ai sensi del Decreto Legislativo 18 agosto 2000, n. 267, comprendente i territori classificati montani in applicazione degli articoli 14 e 15 della legge 25 luglio 1952 n. 991 ricadenti nella zona omogenea n. 2 della provincia di Catanzaro, nella regione Calabria, delimitata con legge regionale 19 marzo 1999 N.4. La sede era a Soveria Mannelli.\nCon Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nPer salvaguardare l'integrit\u00e0 del territorio, studiato fra gli altri dal grande geologo statunitense Walter \u00c1lvarez, \u00e8 stata richiesta l'istituzione di un \"Parco Regionale dei monti Reventino e Mancuso\", il cui territorio dovrebbe coincidere con quelli che ricadevano nella suddetta Comunit\u00e0 Montana."}
{"id": "885394", "revid": "767487", "url": "https://it.wikipedia.org/wiki?curid=885394", "title": "Tal Bachman", "text": "La sua canzone \"She's so high\" \u00e8 stata la colonna sonora dello spot della Mercedes e di quello della Kinder Bueno.\nLa sua carriera \u00e8 iniziata nel 1998 e ha pubblicato 2 album. Molte delle sue canzoni sono state utilizzate come colonna sonora al telefilm Dawson's Creek. \"Aeroplane\" \u00e8 stata inserita nel film \"American Pie - Band Camp\".\nVive a Victoria, nella Columbia Britannica, in Canada.\nPremi e nomination.\nCanadian Radio Music Awards (2000)\nJuno Awards (2000)\nNomination "}
{"id": "885396", "revid": "116329", "url": "https://it.wikipedia.org/wiki?curid=885396", "title": "Tal bachman", "text": ""}
{"id": "885397", "revid": "3115", "url": "https://it.wikipedia.org/wiki?curid=885397", "title": "Felice Laudadio", "text": "Carriera.\nOperatore culturale.\n\u00c8 stato a capo delle pi\u00f9 importanti istituzioni del cinema italiano: presidente della Fondazione Centro Sperimentale di Cinematografia (il CSC, che governa la Scuola Nazionale di Cinema e la Cineteca Nazionale, 2016-2021), amministratore delegato dell\u2019Istituto Luce (1994) , presidente di Cinecitt\u00e0 Holding (1999-2002), direttore della Casa del Cinema di Roma (2004-2011). \u00c8 stato impegnato nella creazione in Puglia di un Polo del cinema e dell'audiovisivo digitali, dopo aver condotto a Cinecitt\u00e0, a cominciare dal 2000, una serie di laboratori pionieristici sul cinema digitale (i cosiddetti \"Marted\u00ec di Cinecitt\u00e0\") insieme a David Bush.\nHa diretto la Mostra del cinema di Venezia nel biennio 1997-1998, il Taormina Film Fest (1999-2006), il Premio Grolle d'oro per il cinema italiano (1990-2001), il RomaFictionFest (2007).\nHa inoltre fondato e diretto il MystFest (1979-1986), il festival EuropaCinema (1984-2009), il Premio Solinas per la migliore sceneggiatura (1985-1993), il Premio Fellini, il festival Per il cinema italiano, le Settimane del cinema italiano in America Latina (1983-1989), l'ItaliaFilmFest. Dal 1990 al 1996 ha coordinato la sezione europea del Palm Springs International Film Festival in California, una delle pi\u00f9 prestigiose manifestazioni cinematografiche degli Stati Uniti d'America. Ha ideato nel 1999 e fondato nel 2004 la Casa del Cinema di Roma che ha diretto fino al gennaio 2011. Ha fatto parte, dal 2006, del Comitato dei fondatori della Festa del Cinema di Roma.\n\u00c8 stato vicepresidente operativo della Fondazione Fellini di Rimini dal 2000 al 2002 e direttore artistico del Carnevale di Venezia nelle edizioni del 2003 - intitolata \"Felliniana: mascherarsi per smascherare\" - e del 2004 sul tema \"Sulle vie della seta: India, Thailandia, Cina, Giappone\". \n\u00c8 l'ideatore e il direttore del Bif&amp;st-Bari International Film Festival (da lui fondato a Bari nel gennaio 2010 dopo un'edizione zero svoltasi nel gennaio 2009) per il quale ha realizzato dal 2009 a oggi innumerevoli \"Lezioni di cinema\" tenute da personalit\u00e0 italiane e straniere della settima arte. \nNel giugno 2018 ha creato per il CSC la manifestazione \"Per il cinema italiano. Passato, presente, futuro\" che si svolge nel luglio di ogni anno nel Parco archelogico della basilica di Santa Croce in Gerusalemme a Roma, ove ha sede la direzione generale Cinema del Ministero della Cultura.\nPer il Bif&amp;st ha curato la pubblicazione del volume \"Ettore Scola. Un tributo\", con il sostegno di Siae, e in occasione del decennale del festival ha pubblicato una lunga introduzione sulla sua storia nel volume \"Un'avventura chiamata Bif&amp;st\" di Angela Bianca Saponari (Mario Adda Editore, 2019). Ha realizzato inoltre innumerevoli retrospettive e tributi per EuropaCinema e per il Bif&amp;st, per il quale ha allestito nel 2020 (Bari, 22-30 agosto) un grande omaggio dedicato al regista Mario Monicelli in occasione dei 10 anni dalla sua scomparsa. Nel 2021 \u00e8 stato realizzato un vastissimo Tributo dedicato ai 20 anni dalla fondazione di 01 Distribution, casa di distribuzione di RAI Cinema, con la presentazione di 44 film e una fitta serie di incontri con i protagonisti.\nSceneggiatore e produttore.\nHa scritto varie sceneggiature per film diretti da Margarethe von Trotta, dei quali \u00e8 stato anche produttore: in particolare \"Il lungo silenzio\", nel 1993 vincitore di tre premi al Montr\u00e9al World Film Festival e di tre Globi d'oro della Stampa estera uno dei quali per la sua sceneggiatura, e \"La promessa\" (\"Das Versprechen o Gli Anni del Muro\"), che nel 1995 inaugur\u00f2 il Festival di Berlino e fu candidato dalla Germania per il Premio Oscar. \u00c8 stato il produttore associato del film \"Al di l\u00e0 delle nuvole\" di Michelangelo Antonioni e Wim Wenders e, per l'Istituto Luce, ha coprodotto un'altra dozzina di film diretti fra gli altri da Marco Bellocchio, Theo Angelopoulos, Ettore Scola, Luigi Magni, Alessandro D'Alatri, Sergio Citti. Ha ideato e prodotto nel 2000-2001 per Cinecitt\u00e0 il primo film italiano girato interamente con tecnologia digitale, \"Sei come sei\", diretto da sei registi al loro debutto, presentato fuori concorso alla Berlinale 2002.\nGiornalista e scrittore.\nQuale direttore dal 2017 della storica rivista di cinema Bianco e Nero, edita dal Centro Sperimentale di Cinematografia e distribuita dalle Edizioni Sabinae, ha pubblicato poderose monografie dedicate a Andrea Camilleri, Piero Tosi, Alberto Sordi, Bernardo Bertolucci, alle piattaforme digitali in streaming (\"Netflix e oltre\"), Mario Monicelli e Carlo Lizzani. Nel dicembre 2020 \u00e8 uscito l'atteso numero della rivista dedicato a \"Cinema&amp;Covid\", mentre nella primavera 2021 \u00e8 stato pubblicato un numero monografico di Bianco e nero dedicato a Mariangela Melato, a cura di Maurizio Porro, cui ha fatto seguito un numero su \"Cinema e Medioevo\", curato da Franco Cardini. Nel settembre 2021 \u00e8 stato pubblicato un numero speciale dedicato a Ettore Scola, curato da Jean A. Gili, a 90 anni dalla nascita del grande regista e a 5 dalla sua scomparsa.\nGiornalista professionista dal 1977 (e pubblicista dal 1969) \u00e8 stato inviato culturale, responsabile delle pagine degli spettacoli e critico televisivo, cinematografico e teatrale de l'Unit\u00e0 dal 1974 al 1980, poi collaboratore art. 2 fino al 1983 dello stesso quotidiano, di Rinascita e di Paese Sera. Ha diretto le riviste \"Classe, Script\" e i dieci numeri del trimestrale \"Cinecitt\u00e0\". Collabora saltuariamente con i quotidiani \"La Repubblica\" e \"Corriere della Sera/Corriere del Mezzogiorno\". Fa parte del SNCCI (Sindacato Nazionale Critici Cinematografici Italiani) ed \u00e8 membro onorario della F\u00e9d\u00e9ration internationale de la presse cin\u00e9matographique (FIPRESCI), componente della European Film Academy e dell'Accademia del cinema italiano.\nHa pubblicato il volume \"Fare festival\" (1996) e il romanzo \"Il colore del sangue\" (2005). Per i tipi di Laterza ha pubblicato nel giugno 2018 il romanzo generazionale \"Fotogrammi. Prima e dopo il Sessantotto a Bari\", con prefazione di Luciana Castellina e postfazione di Piero Di Siena. Nel luglio 2020 ha pubblicato il volume \"Ritratti e autoritratti. Cinema teatro tv e la battaglia delle idee\", con prefazione di Walter Veltroni (Edizioni di Bianco e Nero e Rubbettino, pp. 240).\nCuriosit\u00e0.\n\u00c8 fratello del regista Francesco Laudadio, in memoria del quale \u00e8 stata creata l'associazione culturale \"Fondazione Francesco Laudadio\". \nHa partecipato ad un episodio della serie TV \"Le cercle du cin\u00e9ma\" (1997) e ai documentari \"Il falso bugiardo\" (2008) di Claudio Costa, dedicato allo sceneggiatore Luciano Vincenzoni, \"Diversamente giovane\" (2011), dedicato a Giovanna Cau, avvocatessa di grandi personalit\u00e0 del cinema italiano del dopoguerra, e \"Quattro volte vent'anni\" (2012), dedicato a Giuliano Montaldo, entrambi diretti da Marco Spagnoli, del quale ha prodotto per il Bif&amp;st il documentario \"Unico: Francesco Rosi racconta Gian Maria Volont\u00e9\". Nel 2013 ha realizzato una videointervista con Andrea Camilleri dedicata alla figura e all'opera di uno dei massimi formatori di attori, Orazio Costa, dal titolo \"A cavallo di un cavillo\", e nel 2018, sempre con Camilleri, una videointervista sulla sua esperienza di docente del Centro Sperimentale di Cinematografia pubblicata in allegato alla rivista Bianco e Nero, numero 590. Ha preso parte al film documentario di Mimmo Verdesca \"Alida\", selezionato dal Festival di Cannes 2020, dedicato alla grande attrice Alida Valli, interprete del film \"Il lungo silenzio\" scritto e prodotto da Laudadio.\nPer i \"Percorsi di cinema. Incontri con i Maestri\" organizzati alla Casa del Cinema di Roma dall'ANAC - la storica Associazione nazionale autori cinematografici - ha condotto una serie di incontri con registi quali Marco Bellocchio, Bernardo Bertolucci, Francesco Rosi, Ettore Scola e Paolo Virz\u00ec.\nDopo la maturit\u00e0 classica si \u00e8 laureato in Scienze Politiche presso l'Universit\u00e0 degli Studi di Bari e ha conseguito un master in relazioni pubbliche presso l'ISIRP (Istituto superiore internazionale per le relazioni pubbliche) di Roma."}
{"id": "885407", "revid": "399", "url": "https://it.wikipedia.org/wiki?curid=885407", "title": "Angelo Lorenzo Crespi", "text": "Biografia.\nLaureato in Legge, giornalista professionista dal 2001, ha collaborato alle pagine culturali de \"Il Foglio\" e del quotidiano \"Il Giornale\" e alla pagina \"Commenti e Opinioni\" de \"Il Corriere della Sera\". Dall'ottobre 2002 al novembre 2009 ha diretto il settimanale di cultura \"Il Domenicale\". Dal novembre 2014 al luglio 2016 \u00e8 stato direttore dell'inserto settimanale de \"Il Giornale\", \"ilgiornaleOff\". Attualmente \u00e8 consigliere di amministrazione del Piccolo Teatro di Milano.\nHa insegnato Storia del giornalismo all'Universit\u00e0 Cattolica del Sacro Cuore dal 2005 al 2013. Dal 2013 \u00e8 docente di \"Elementi giuridici ed economici dell\u2019arte\" all'Accademia di Belle Arti \"Aldo Galli\" di Como.\nDal giugno 2008 al marzo 2011 \u00e8 stato consigliere del Ministro dei Beni e delle Attivit\u00e0 Culturali Sandro Bondi.\nNel 2014 ha scritto la drammaturgia dello spettacolo teatrale \"Nerone. Duemila anni di calunnie\" che ha debuttato al Teatro Manzoni di Milano. Nel 2015, ha scritto la commedia \"La grande guerra di Mario\", che ha debuttato sempre al Teatro Manzoni di Milano, in cui si celebra il ricordo dell'anniversario della prima Guerra mondiale. Nel 2016 ha scritto la commedia \"D'Annunzio Segreto\", sulla vita di Gabriele d'Annunzio, che \u00e8 stata rappresentata in prima nazionale al Teatro Quirino di Roma. "}
{"id": "885409", "revid": "110157", "url": "https://it.wikipedia.org/wiki?curid=885409", "title": "Distretto Nordoccidentale (Botswana)", "text": "Il distretto Nordoccidentale (ufficialmente North-West District, in inglese) \u00e8 uno dei nove distretti del Botswana. Il distretto \u00e8 stato costituito nel 2001 unendo i distretti di Chobe e di Ngamiland. \nConfina a nord con la regione namibiana di Caprivi e per un tratto brevissimo con lo Zambia (provincia Occidentale), a est con la provincia dello Zimbabwe di Matabeleland North, a sud est con il distretto Centrale, a sudovest con il distretto di Ghanzi e la regione namibiana di Omaheke, a ovest con la regione namibiana di Otjozondjupa e a nord ovest con quella di Kavango."}
{"id": "885410", "revid": "486946", "url": "https://it.wikipedia.org/wiki?curid=885410", "title": "Comunit\u00e0 Montana Monti Tirolo Reventino Mancuso", "text": ""}
{"id": "885411", "revid": "1013865", "url": "https://it.wikipedia.org/wiki?curid=885411", "title": "Distretto Sudorientale (Botswana)", "text": "Il distretto Sudorientale (ufficialmente South-East District, in inglese) \u00e8 uno dei nove distretti del Botswana.\nConfina a nord est con il distretto di Kgatleng, a est con il Sudafrica (provincia del Nordovest), a sudovest con il distretto Meridionale e a nordovest con il distretto di Kweneng."}
{"id": "885416", "revid": "599013", "url": "https://it.wikipedia.org/wiki?curid=885416", "title": "Sergio Berti", "text": "Era noto anche con il soprannome \"La Bruja\" (\"la strega\").\nCarriera.\nInizi\u00f2 la carriera nel 1988 con il Club Atl\u00e9tico Boca Juniors. Nel 1990 si trasfer\u00ec agli eterni rivali del Club Atl\u00e9tico River Plate. Con il River Berti visse l'epoca d'oro degli anni 90 vincendo otto titoli, sei campionati nazionali, la Coppa Libertadores del 1996 e la Supercoppa Sudamericana del 1997. Nel 1999 il Club de F\u00fatbol Am\u00e9rica rilev\u00f2 il cartellino di Berti.\nNella Coppa Libertadores 2000, quando l'Am\u00e9rica gioc\u00f2 sul campo del suo precedente club Boca Juniors nel primo confronto delle semifinali, qualche minuto prima del fischio d'inizio, Berti disert\u00f2 il campo dichiarando di temere per l'incolumit\u00e0 sua e dei familiari in conseguenza delle minacce gridate dalla \"Barra brava\". (gli ultras) del Boca Juniors. L'Am\u00e9rica perse l'incontro 4 a 1, e Sergio Berti non gioc\u00f2 pi\u00f9 con quella squadra. Nel 2001 Berti ritorn\u00f2 in Argentina e accett\u00f2 un ingaggio dal neo promosso Club Atl\u00e9tico Hurac\u00e1n. L'anno successivo ebbe una breve parentesi con il Barcelona Sporting Club.\nLa sua carriera termin\u00f2 bruscamente nel 2002 a margine del Campionato scozzese di calcio, dopo che ebbe sputato sul compagno di squadra Richard Brittain durante un'amichevole pre-campionato."}
{"id": "885420", "revid": "174065", "url": "https://it.wikipedia.org/wiki?curid=885420", "title": "Competitive intelligence", "text": ""}
{"id": "885423", "revid": "124123", "url": "https://it.wikipedia.org/wiki?curid=885423", "title": "Alberto Boscolo", "text": "Laureatosi all'Universit\u00e0 degli Studi di Cagliari, divent\u00f2 assistente nella facolt\u00e0 di lettere. I suoi interessi furono subito indirizzati allo studio dei rapporti tra Sardegna e Spagna, e in particolare al periodo giudicale e quello aragonese: su queste tematiche, che continuer\u00e0 ad approfondire per anni, diventer\u00e0 una sorta di capo scuola.\nNel 1959 ottenne la cattedra di professore ordinario di storia medievale. Rettore dell'Universit\u00e0 di Cagliari nel 1970, nel 1974 venne chiamato all'universit\u00e0 degli Studi di Milano e poi alla Sapienza - Universit\u00e0 di Roma. Nel 1981 fu nominato vicepresidente del \"Comitato per le ricerche storiche filologiche e filosofiche\" (08) del CNR. Dal 1980 al 1986 diresse il periodico Nuova rivista storica."}
{"id": "885435", "revid": "256896", "url": "https://it.wikipedia.org/wiki?curid=885435", "title": "Distretto Meridionale (Botswana)", "text": "Il distretto Meridionale (ufficialmente Southern District, in inglese) \u00e8 uno dei nove distretti del Botswana. \nConfina a nord con il distretto di Kweneng, a est con il distretto Sudorientale, a sud con la provincia sudafricana del Nordovest e a ovest con il distretto di Kgalagadi.\nI principali centri abitati (in ordine decrescente di popolazione) sono:"}
{"id": "885443", "revid": "1543377", "url": "https://it.wikipedia.org/wiki?curid=885443", "title": "Stadio Felice Chinetti", "text": "Lo stadio Felice Chinetti \u00e8 un impianto sportivo di Solbiate Arno, in provincia di Varese. Lo stadio ha ospitato le partite interne della principale squadra locale, la , fino al suo scioglimento nel 2012. Dalla stagione 2019-2020 ospita le gare casalinghe dell' femminile.\nStoria.\nCostruito nel 1955, il Chinetti ha ospitato le partite casalinghe della in Serie C negli anni 1970 e in Serie C2 negli anni 1990. Nel 2004 sono stati portati a termine i lavori di rifacimento della tribuna coperta.\nNel corso degli anni 2010 ha ospitato alcune gare della formazione \"Primavera\" del . In particolare, nella stagione 2017-2018 \u00e8 stato l'impianto di tutte le partite interne dell'Under-19 rossonera a causa dei lavori al Centro Sportivo Vismara.\nA partire dalla stagione 2019-2020, ospita le gare casalinghe dell' femminile, neopromossa in Serie A."}
{"id": "885448", "revid": "729019", "url": "https://it.wikipedia.org/wiki?curid=885448", "title": "TEE Lemano", "text": "Lemano \u00e8 una relazione ferroviaria tra Milano e Ginevra operativa tra il 1958-1989, prima come Trans Europ Express (TEE) di sola prima classe, poi come treno Intercity di prima e seconda classe.\nStoria.\nIl TEE \u00abLemano\u00bb fu istituito il 1\u00ba giugno 1958 sulla relazione Milano Centrale - Ginevra Cornavin, che venne servita con una coppia di treni quotidiani via Domodossola. Il percorso, di , si svolgeva lungo il lago Maggiore, il traforo del Sempione, il Vallese e il lago Lemano (o di Ginevra), da cui il treno prese il nome.\nInizialmente affidato alle automotrici diesel Breda ALn 442-448, fu il primo TEE delle Ferrovie dello Stato a impiegare, dal 28 maggio 1972, le nuove carrozze FS tipo TEE.\nLa relazione TEE, di sola prima classe, venne soppressa il 22 maggio 1982 e sostituita da un treno Intercity con lo stesso nome che svolse servizio di prima e seconda classe fino al 1989.\nDopo la riduzione delle carrozze di sola prima classe dalla composizione del TEE Lemano, quelle non pi\u00f9 utilizzate dall'orario estivo 1982 furono messe in composizione al TEE Adriatico Milano-Bari fino alla sua soppressione e trasformazione in IC (maggio 1987).\nIncidenti.\nL'8 novembre 1969, all'interno della galleria del Sempione, si svilupp\u00f2 un incendio che distrusse l'automotrice di coda, TEE 442.202, del treno in servizio tra Milano e Ginevra. Constatata l'impossibilit\u00e0 di spegnere l'incendio con gli estintori di bordo, l'operaio di I classe di scorta al treno scolleg\u00f2 le due automotrici e fece allontanare quella di testa, TEE 448.202, mettendola in sicurezza. Torn\u00f2 quindi alla TEE 442.202 dalla quale tolse il tappo del serbatoio del gasolio per evitare che esplodesse. I 54 passeggeri, portati nel frattempo al sicuro dal capotreno, vennero poi fatti salire sull'automotrice TEE 448.202 che ripart\u00ec per Briga.\nIl 30 novembre 1971 l'automotrice TEE 448.207 fu completamente distrutta da un incendio che si svilupp\u00f2 a causa di un errato instradamento che provoc\u00f2 lo scontro del \u00abTEE Lemano\u00bb con una locomotiva da manovra in sosta nella stazione di Leuk. Per evitare che l'incendio si propagasse all'automotrice accoppiata, rimasta indenne e con il motore ancora in moto, il motorista di scorta al treno, dopo aver scollegato parzialmente le due unit\u00e0, si infil\u00f2 nel sottocassa riuscendo ad azionare l'elettrovalvola che inseriva la prima marcia, allontanando dal rogo la TEE 442.207 che strapp\u00f2 gli accoppiatori elettrici rimasti ancora collegati."}
{"id": "885530", "revid": "365417", "url": "https://it.wikipedia.org/wiki?curid=885530", "title": "Tomaso Fregoso", "text": "Biografia.\nPrimi anni.\nFiglio di Pietro Fregoso (doge per un solo giorno il 13 luglio del 1393) e Teodora Spinola, nacque secondo alcune informazioni storiche a Genova in un periodo intorno al 1370. Viene considerato dagli storici come uomo tra i pi\u00f9 abili ed ingegnosi della sua famiglia e con uno stile di vita simile a quello del padre.\nNei primi anni del XV secolo si trasfer\u00ec con la sua famiglia sull'isola di Cipro, a quel tempo colonia orientale genovese, dove fu nominato capitano della Repubblica di Genova presso Famagosta. Sempre all'inizio del Quattrocento fu protagonista, assieme al fratello Orlando (o Rolando), di un vero e proprio colpo di Stato assieme alla famiglia Adorno contro l'allora forte devozione della repubblica genovese verso la Francia di Carlo VI; l'assedio al palazzo, con circa duecento soldati, non solo port\u00f2 ad un fallimento dell'impresa ma cost\u00f2 a Tomaso una pena carceraria di breve periodo.\nNel 1403 fu nominato governatore di Corsica dal governatore franco-genovese Jean II Le Meingre detto \"Boucicault\" e, dopo il ritorno dall'isola, venne eletto membro del Consiglio degli anziani della Repubblica di Genova. Tra l'agosto del 1410 e il febbraio del 1411 fu inviato nella colonia di Pera (l'odierna Beyo\u011flu, in Turchia) in veste di podest\u00e0 dal nuovo governatore genovese, il marchese Teodoro II del Monferrato, deciso ad allontanarlo da Genova.\nApprofittando di un'assenza del marchese, Tomaso Fregoso tent\u00f2 un nuovo assalto contro il potere francese a Genova muovendo un piccolo esercito di circa 400 soldati che ebbe, per\u00f2, un risultato nuovamente sfavorevole dopo lo scontro con il luogotenente Enrico Del Carretto. Morto il fratello Orlando nell'assalto, Tomaso Fregoso fu invece esiliato a Lucca per un breve periodo, salvo poi ritornare a Chiavari, dopo la scadenza del confino, nel 1412. Trasferitosi a Ferrara e in Romagna alla corte dei Malatesta, nel 1413 approfitt\u00f2 di una nuova rivolta popolare scatenata dopo l'arresto di Giorgio Adorno per fare ritorno a Genova e guidare la vittoriosa rivolta contro il governatore Teodoro II Paleologo e la corona francese.\nAssieme ad altri esponenti venne chiamato a presiedere il Governo degli otto Rettori che fu in carica fino all'elezione, il 27 marzo 1413, del nuovo doge Giorgio Adorno; terminato il mandato istituzionale fece ritorno in oriente, nella colonia genovese di Caffa in Crimea, per gestire i traffici commerciali della sua famiglia. Dopo le dimissioni del doge Adorno il 23 marzo 1415, il nome di Tomaso Fregoso comparve nel Governo dei due Priori, assieme a Giacomo Giustiniani, chiamato a gestire Genova fino all'elezione del nuovo doge Barnaba Guano.\nIl primo dogato.\nIl dogato di Barnaba Guano, nomina caldeggiata dagli stessi Tomaso Fregoso e Giorgio Adorno, fu per\u00f2 breve in quanto deposto da questi ultimi nel luglio del 1415 come segno di ingratitudine. Apparve quasi scontata il 4 luglio la successiva nomina dogale, la ventiquattresima nella storia repubblicana, del Fregoso alla guida di Genova.\nIl primo dogato di Tomaso Fregoso fu ricordato negli annali come \"maestoso\", soprattutto per gli sfarzi e gli onori che riserv\u00f2 ai vari personaggi storici che transitarono in visita nel capoluogo ligure: tra questi si ricordano le visite di Oddo di Lusignano (fratello del re di Cipro Giano di Lusignano) e dell'antipapa Giovanni XXIII. Appena nominato, inoltre, vers\u00f2 nelle casse dello stato 60.000 ducati d'oro per ammortizzare i debiti della repubblica. Strinse fitti rapporti con le altre potenze sovrane: al re Carlo VII di Francia don\u00f2 otto navi per il conflitto contro l'Inghilterra, alleanze con Firenze e Amedeo VIII di Savoia e appoggi\u00f2 la causa degli Angi\u00f2 contro Giovanna II di Napoli.\nEbbe, per\u00f2, nel suo dogato anche conflitti interni da gestire come tra il 1416 e il 1418 quando dovette inviare i fratelli-comandanti Battista Fregoso e Spinetta Fregoso a Villafranca in Lunigiana dopo l'uccisione del luogotenente Oderico Biassa del vicario Alerame Grimaldi della Spezia operata su mandato del marchese Gabriele Malaspina di Villafranca con quattordici uomini o ancora a Cremolino, nell'alessandrino, presso il marchese Tommaso Malaspina accusato di dare asilo e ospitalit\u00e0 ai fuoriusciti genovesi. Sempre nel 1418 dovette affrontare una nuova congiura personale partita da Teramo Adorno, figlio del deposto doge Barnaba Adorno e, tra l'altro, cognato acquisito dello stesso Fregoso (l'Adorno spos\u00f2 infatti la sorella di sua moglie), che si alle\u00f2 con le famiglie Guarco e Montaldo e in seguito con il marchese del Monferrato e il duca milanese Filippo Maria Visconti che fornirono un sostanziale sostegno economico-militare all'Adorno. Dal Finale, dalla val Polcevera e dalla citt\u00e0 levantina di Sarzana partirono gli assedi armati contro il dogato del Fregoso che con evidente difficolt\u00e0 gest\u00ec la situazione tanto che perse la dominazione genovese in alcuni territori della valle Scrivia. In suo soccorso, e verso Genova, arrivarono gli aiuti del signore di Piacenza Filippo Arcelli, di Pandolfo III Malatesta (signore di Bergamo, Brescia e Fano) e da Firenze, ma che ebbero un esito negativo e disastroso. Pressato pure dal malcontento popolare, fu quasi costretto ad arrivare con i nemici ad un trattato di pace nel febbraio 1419 dove, oltre al pagamento di tributo di 200.000 ducati, accett\u00f2 la cessione al Ducato di Milano dei territori compresi tra Busalla e Serravalle Scrivia. A ci\u00f2 si aggiunse una nuova problematica nella sempre turbolenta colonia genovese di Corsica dove, approfittando della situazione caotica nel capoluogo, una accesa rivolta capeggiata da Vincentello d'Istria, e appoggiata dal re Alfonso V d'Aragona, interess\u00f2 le truppe genovesi dislocate nell'isola. Per le gi\u00e0 troppe spese affrontate negli scontri genovesi, alle quali avrebbe dovuto sopperire con l'introduzione di nuove tasse, decise di impegnare i propri beni di famiglia e ad inviare in Corsica il fidato fratello Giovanni Fregoso. Quest'ultimo fu l'artefice del successo militare dei soldati genovesi che port\u00f2, nove mesi dopo, a porre fine all'assedio presso il porto di Bonifacio e all'allontanamento delle milizie aragonesi.\nNonostante la buona prestazione armata in Corsica e nella gestione dei disordini nel genovese, a nulla pot\u00e9 il doge Tomaso Fregoso contro il nuovo assalto perpetrato dal duca di Milano nel 1421. La citt\u00e0 genovese venne invasa dai due eserciti comandati da Guido Torelli e da Francesco Bussone (detto Il Carmagnola) mentre sulla costa le navi della repubblica troveranno lo sbarramento della flotta catalana, alleata della signoria milanese. Braccato e apparentemente senza via d'uscita, il doge Fregoso, anche per risparmiare Genova da un nuovo assedio armato e disastroso, propose allora al Consiglio della Repubblica la sua revoca dalla carica dogale e una dedizione genovese verso la signoria dei Visconti. Accettato dal consiglio il compromesso, Tomaso Fregoso lasci\u00f2 quindi il dogato dal 23 novembre 1421 per la ricevuta investitura della signoria di Sarzana (avente una giurisdizione pure su tutta la Lunigiana e cedibile, nel caso, esclusivamente in favore della repubblica) e dopo il pagamento in suo favore di 30.000 fiorini. Genova e la sua repubblica avviarono invece, come da accordi, la completa dedizione verso la signoria viscontea e dei vari governatori che soggiornarono nel capoluogo per il Ducato di Milano fino al dicembre 1435.\nSignore di Sarzana.\nNonostante l'assunta signoria sarzanese lo costrinse a restare al di fuori dei confini di Genova, Tomaso Fregoso tent\u00f2 pi\u00f9 volte di riconquistare con la forza quell'importanza politica avuta con il primo dogato. Alleato del Comune di Firenze, al quale il Fregoso don\u00f2 a garanzia il proprio feudo acquisito di Sarzana, part\u00ec nel 1425 alla testa di alcune navi armate dalla riviera di Levante alla volta di Genova occupando lungo il percorso navale le cittadine di Moneglia e Sestri Levante. In quell'occasione il tentativo di raggiungere la capitale repubblicana fall\u00ec miseramente per il pronto intervento dei soldati della signoria viscontea che costrinsero l'armata del Fregoso e dei Fiorentini a riparare nel territorio sestrese.\nNel 1426 e ancora nel 1427 tent\u00f2, sempre da Sestri Levante, di fare il suo ingresso armato a Genova, ma ogni volta smorzato, con gravi perdite, dalle truppe dei Visconti di stanza nel territorio genovese. Solamente tra il 1430 e il 1432 i Visconti passarono al contrattacco inviando in quelle terre di levante un esercito al comando del condottiero Niccol\u00f2 Piccinino che, dopo l'avvenuta riconquista dei due feudi di Moneglia e Sestri Levante, costrinsero Tomaso Fregoso a rintanarsi nel proprio feudo di Sarzana.\nSolamente con la mancata dedizione genovese verso la signoria dei Visconti, nel dicembre 1435, l'ex doge Fregoso pot\u00e9 preparare il suo ritorno a Genova con un obbiettivo ben dichiarato: ritornare in qualit\u00e0 di nuovo doge.\nIl secondo e terzo dogato.\nRitornata indipendente la Repubblica di Genova con la nomina del doge Isnardo Guarco dal 28 marzo 1436, preceduto dal trimestrale governo degli otto Capitani di Libert\u00e0, i nuovi equilibri raggiunti furono nuovamente sconvolti con l'ingresso trionfale dei soldati di Tomaso Fregoso che, deposto il doge Guarco, il 4 aprile del 1436 si fece nominare doge di Genova: la ventiseiesima nella storia repubblicana.\nTra i primi atti del suo secondo dogato fu il circoscrivere il pi\u00f9 possibile il potere dei Visconti da Genova cercando una nuova alleanza con Firenze e la Repubblica di Venezia. Le mosse del duca di Milano Filippo Maria Visconti, desideroso di riconquistare il potere su Genova, e non potendolo fare militarmente, cerc\u00f2 non riuscendoci l'appoggio del pontefice Eugenio IV, paciere tra le parti, descrivendo e mettendo in cattiva luce la figura del doge Tomaso Fregoso. Fallita la trattativa con il papa per un ritorno dei Visconti nel capoluogo ligure, pi\u00f9 fortunoso fu invece l'accordo segreto tra il duca milanese e Battista Fregoso per far cadere il fratello-doge. Approfittando di alcuni giorni d'assenza del doge, Battista fece irruzione al palazzo Ducale e la mattina del 24 marzo 1437 si proclam\u00f2 nuovo doge di Genova. Il suo tentativo di scalzare il fratello, per\u00f2, fu di brevissima durata in quanto lo stesso Tomaso Fregoso, ritornato in citt\u00e0, si riprese il potere alla sera di quel 24 marzo. Contro un vero e proprio colpo di Stato ordito dal fratello Battista, il doge si porse tuttavia magnanimo e opt\u00f2 per una \"non condanna\" nonostante il parere unanime dell'intero Consiglio degli anziani che di Battista Fregoso chiedeva formalmente la testa per congiura e alto tradimento.\nArchiviata la congiura del fratello, il secondo dogato di Tomaso Fregoso, o il terzo per la momentanea parentesi del doge Battista Fregoso (citata e riconosciuta negli storici annali della Repubblica), pot\u00e9 proseguire con l'emanazione di nuove leggi volte a limitare il pi\u00f9 possibile le spese cerimoniali, le occasioni mondane della repubblica e persino del vestiario di lusso. \n&lt;br&gt;Prosegu\u00ec inoltre la riconquista genovese delle terre perdute e in mano ai Visconti (o ai ribelli appoggiati dal ducato milanese) quali Monaco, Voltaggio, Levanto, Porto Venere, Sarzana e castelli minori. \nIn politica estera il dogato del Fregoso prefer\u00ec appoggiare la causa di Renato d'Angi\u00f2, anche per reazione contro la signoria viscontea che si schier\u00f2 invece per Alfonso V d'Aragona nella successione per il Regno di Napoli. Alleatosi con papa Eugenio IV, Tomaso Fregoso prese la decisione di inviare in meridione una flotta al comando del fratello Giovanni Fregoso.\nLa scelta di inviare il fidato fratello e comunque altri episodi passati in cui il doge non si astenne a nominare parenti in diverse cariche pubbliche e militari, caus\u00f2 una prima rottura con la nobilt\u00e0 vecchia genovese che da sempre gestiva questa pratica interna di elezione. Con dei rapporti ora incrinati pure negli anni successivi, fatali saranno per il doge i troppo giudicati sfarzosi funerali per il fratello Battista che mor\u00ec il 20 giugno 1442. L'accrescere del malcontento giunse all'apice il 18 dicembre 1442 quando un gruppo di uomini armati, capeggiati da Giovanni Antonio Fieschi e Raffaele Adorno, quasi certamente finanziati dal re d'Aragona e dal duca milanese, sbaragliando le difese riuscirono ad entrare a palazzo Ducale e quindi a prendere il possesso di esso e del potere nonostante una prima trattativa pacifica avviata dal doge. Quello stesso giorno termin\u00f2 il ventottesimo dogato nella storia repubblicana genovese.\nGli ultimi anni.\nCeduto il potere ad un nuovo governo di otto Capitani di Libert\u00e0 e al successivo doge Raffaele Adorno (1443), come prigioniero nella Lanterna di Genova prima e nella fortezza di Savona poi pass\u00f2 Tomaso Fregoso - tra minacce di morte e tentativi di avvelenamento - i successivi anni del post dogato. Per la sua liberazione dovette aspettare la nomina dogale del nipote Giano Fregoso nel gennaio del 1447 e l'anno successivo per il riconoscimento dei danni subiti dall'Adorno durante l'assalto del 1442 nel palazzo Ducale e, soprattutto, la reintegrazione per la sua famiglia del feudo di Sarzana.\nAlla quasi et\u00e0 di ottant'anni gli fu riproposta la guida della repubblica dopo l'abdicazione del nipote Lodovico Fregoso (1450), carica che non accett\u00f2 consigliando, per\u00f2, la nomina dell'altro nipote Pietro Fregoso. Ormai ritirato dalla vita politica, gi\u00e0 il 18 luglio 1448 vendette al nipote Giano il feudo sarzanese la cui rendita venne poi divisa tra i tre figli di Spinetta Fregoso, suo fratello.\nTrasferitosi a Savona, governata dal nipote Tommasino Fregoso, qui fece testamento il 9 marzo del 1452. Tomaso Fregoso mor\u00ec nel febbraio 1453.\nVita privata.\nSecondo le fonti storiche spos\u00f2 in prime nozze la figlia di Antoniotto Adorno, Clemenza, anche se altre versioni biografiche riportano invece un primo matrimonio con la figlia di Azzone Malaspina. In seconde nozze spos\u00f2 Marzia Manfredi, figlia del signore di Faenza Gian Galeazzo Manfredi. Ebbe un solo figlio naturale, che gli annali riportano con il nome di Paolo Battista, che mor\u00ec probabilmente in giovane et\u00e0 per una malattia.\nDella vita privata di Tomaso Fregoso non sono state trovate dagli studiosi ulteriori informazioni, ma secondo alcune fonti durante il suo dogato egli non trascur\u00f2 i propri interessi economici nelle colonie genovesi in Oriente, prendendo parte attiva nell'educazione dei suoi nipoti dei fratelli Orlando e Spinetta.\nNel suo impegno dogale, sempre secondo gli storici, cerc\u00f2 al pari dei suoi predecessori di portare pace e serenit\u00e0 tra le varie famiglie nobili di Genova e soprattutto di affermare una \"vera\" indipendenza della Repubblica dapprima dalla Francia e poi dalla signoria viscontea."}
{"id": "885568", "revid": "861861", "url": "https://it.wikipedia.org/wiki?curid=885568", "title": "Lana (fiume)", "text": "Il Lana \u00e8 un fiume dell'Albania, che attraversa la capitale Tirana. Il fiume attraversa il quartiere centrale della citt\u00e0, ove il suo alveo si trova irregimentato da una poderosa opera cementizia di contenimento, per limitare la contaminazione delle acque di falda (gi\u00e0 inquinate da numerosi sversamenti fognari) da parte dei liquami trasportati dal fiume.\nProblematiche e risanamento.\nLungo le rive del fiume Lana trovavano spazio numerose costruzioni abusive, pi\u00f9 volte devastate dal fiume nelle varie piene susseguitesi. \nInoltre, le sue acque erano notevolmente inquinate, a causa dei liquami derivanti dagli abusi edilizi che convogliavano le acque nere di derivazione urbana verso le campagne e il mare.\nIl sindaco Edi Rama recentemente ha fatto del risanamento del Lana uno degli obiettivi della propria amministrazione, iniziando un'opera profonda di pulizia delle sponde, di purificazione delle acque ricche di batteri del tipo Escherichia coli e di abbattimento degli edifici abusivi. Negli scorsi decenni sono state intentate varie opere di bonifica con detergenti chimici a base di fenolo, ottenendo scarsi risultati."}
{"id": "885571", "revid": "116917788", "url": "https://it.wikipedia.org/wiki?curid=885571", "title": "Virata (volo)", "text": "La virata \u00e8 lo spostamento, durante il volo, sul piano orizzontale di un velivolo. Questa si effettua facendo ruotare il velivolo sul proprio asse longitudinale di un valore di gradi in relazione al tipo di virata da voler effettuare. Vi sono vari tipi di virata:\nVirata generale.\nIn questa fase l'aereo \u00e8 sottoposto alla gravit\u00e0 g, alla portanza P, al proprio peso Q, e alla forza centrifuga formula_1.\nformula_2\ndove V rappresenta la velocit\u00e0 sulla traiettoria circolare e r il raggio della curvatura della traiettoria.\nConsiderando per semplicit\u00e0 V costante si avr\u00e0 che le forze agenti perpendicolarmente al piano, R (resistenza) e T (trazione) siano di egual valore.\n1) formula_3\nPer equilibrio alle forze verticali si avr\u00e0:\n2) formula_4\ne per quelle orizzontali:\n3) formula_5\nLe ultime tre formule costituiscono le equazioni di equilibrio in virata.\nNel caso in cui la 2) non si verifichi si pu\u00f2 avere:\nA) formula_6\nin questo caso la portanza \u00e8 insufficiente e il velivolo perde quota durante la virata assumendo una traiettoria a spirale verso il basso. Per risolvere la situazione bisogner\u00e0 dare gas al motore al fine di aumentare la velocit\u00e0 e riportando di conseguenza la portanza a un valore maggiore.\nB) formula_7\nin questa situazione il velivolo guadagna quota durante la virata. Se l'equilibrio della 3) non sussiste si pu\u00f2 avere:\n1) formula_8\nin questo caso il velivolo derapa, l'angolo \u03c6 \u00e8 insufficiente e la componente Psen\u03c6 \u00e8 troppo piccola per equilibrare la forza centrifuga formula_1.\nQuesto \u00e8 il caso in cui si tenta di virare inclinando troppo poco il velivolo e facendo eccessivo uso del timone di direzione che se portato al limite, si avr\u00e0 come conseguenza una \"virata piatta\".\n2) formula_10\nil velivolo scivola d'ala durante la virata. Per correggere si pu\u00f2 stringere la virata, diminuendo il raggio, oppure si diminuisce \u03c6 o si aumenta V.\nUna virata si dice corretta quando la risultante del peso e della forza centrifuga giace sul piano di simmetria del velivolo, tale risultante \u00e8 detta peso apparente ovvero\nformula_11\nVirata piatta.\n\u00c8 un tipo particolare di virata nella quale \u03c6 = 0. Si effettua azionando il timone di direzione che, dopo una fase transitoria di derapata, pone il velivolo \"in deriva\" con angolo \u03b4 e con il manifestarsi di una forza laterale (\"devianza\") come se si stesse sterzando con un'automobile.\nformula_12\ndove formula_13 \u00e8 il coefficiente di devianza.\nLa forza D equilibria la forza centrifuga rendendo possibile la virata piatta.\nOltre a M = 0, le equazioni di equilibrio sono:\n1) formula_14\n2) formula_15\n3) formula_16\nTrascurando nella 3) Tsen\u03b4 poich\u00e9 \u03b4 \u00e8 nell'ordine di pochi gradi, e sostituendo a D la sua espressione se ne ricava r:\nformula_17\nse ne evince che l'aumento di r \u00e8 proporzionale alla crescita del carico alare e della quota, e anche nelle migliori condizioni (quota zero) il raggio minimo della virata piatta risulta essere maggiore di quello della virata corretta, divenendo cos\u00ec di scarso utilizzo durante il volo se non in quello acrobatico.\nIl vento relativo \u00e8 -V poich\u00e9 uguale e contrario alla velocit\u00e0 dell'aria.\nVirata a 90\u00b0.\nLa virata a 90\u00ba (detta anche a coltello o virata Schneider) si effettua facendo ruotare il velivolo sull'asse longitudinale fino a ritrovarsi con le ali in verticale e tirando la cloche verso di noi, eseguendo una \"cabrata orizzontale\" che porta ad una traiettoria circolare sul piano.\nIn queste condizioni la componente verticale della portanza per contrastare il peso \u00e8 nulla, pertanto questa fase non pu\u00f2 prolungarsi per molto.\nPer effettuare tale manovra in sicurezza \u00e8 necessario che il fattore di carico relativo al tipo di velivolo, sia sufficientemente alto ; tale manovra infatti viene eseguita da velivoli da caccia e acrobatici."}
{"id": "885576", "revid": "1305772", "url": "https://it.wikipedia.org/wiki?curid=885576", "title": "Whitesnake (album)", "text": "Whitesnake \u00e8 il settimo album in studio dell'eponimo gruppo musicale britannico Whitesnake, pubblicato nell'aprile del 1987. L'album ha raggiunto la seconda posizione della Billboard 200 negli Stati Uniti e il quinto posto della Official Albums Chart nel Regno Unito, rimanendo in classifica per oltre un anno.\nSi tratta del maggior successo discografico del gruppo, grazie alle pi\u00f9 di 8 milioni di copie vendute nei soli Stati Uniti, che gli permisero di diventare otto volte disco di platino. Questo successo spinse l'album precedente, \"Slide It In\", dall'oro al doppio platino.\nL'album \u00e8 stato pubblicato in Europa con il nome di 1987 e in Giappone sotto il titolo Serpens Albus, con lista tracce differente per quanto concerne la versione europea. Nel 2007, in occasione del ventennale dall'uscita dell'album, \u00e8 stata lanciata un'edizione speciale comprendente il disco originale rimasterizzato pi\u00f9 un DVD bonus con video musicali e performance dal vivo.\nIl disco.\nProduzione.\nDurante il tour di supporto all'album precedente, \"Slide It In\", iniziarono a emergere alcune discrepanze tra il cantante David Coverdale e il batterista Cozy Powell. Nel 1985, dopo l'esibizione degli Whitesnake alla prima edizione del festival Rock in Rio in Brasile (ultimo spettacolo del tour di \"Slide It In\"), Powell lasci\u00f2 la band. Gi\u00e0 prima della partenza del batterista, Coverdale stava in realt\u00e0 pensando di sciogliere l'intero gruppo, ma i dirigenti della Geffen Records (per cui gli Whitesnake aveva recentemente firmato un contratto per la sola distribuzione negli Stati Uniti, mentre il resto del mondo rimaneva di competenza della EMI) chiesero al cantante di continuare a lavorare con il chitarrista John Sykes, in quanto vedevano del potenziale nella coppia.\nNella primavera del 1985, Coverdale e Sykes si recarono nel piccolo comune di Le Royal, nel sud della Francia, per iniziare a scrivere materiale per un nuovo album (secondo quanto riportato da Coverdale, anche il bassista Neil Murray contribu\u00ec con alcuni arrangiamenti). Due canzoni nate da queste sessioni saranno tra i pi\u00f9 grandi successi degli Whitesnake: \"Still of the Night\" (ripresa da una vecchia demo registrata da Coverdale con il chitarrista Ritchie Blackmore dei Deep Purple) e \"Is This Love\" (originariamente scritta per Tina Turner).\nCoverdale, Sykes e Murray si trasferirono poi a Los Angeles, dove cominciarono a cercare un nuovo batterista. La leggenda vuole che il gruppo vision\u00f2 ben 60 batteristi prima di scegliere Aynsley Dunbar. Con la nuova formazione al completo, gli Whitesnake si recarono dunque a Vancouver, in Canada, per definire i piani sul nuovo album. Uno dei primi problemi che la band dovette affrontare fu lo specifico sound di chitarra che John Sykes desiderava avere, trovato poi grazie all'aiuto di un amico di Coverdale, il tecnico del suono Bob Rock.\nIl problema successivo che la band dovette affrontare fu la sinusite che colp\u00ec Coverdale. Questo fece ritardare il processo di produzione dell'album, soprattutto quando il cantante dovette subire un intervento chirurgico e un relativo programma di riabilitazione lungo sei mesi. Sykes si spazient\u00ec e sugger\u00ec di registrare con un nuovo cantante e proseguire senza Coverdale, ci\u00f2 port\u00f2 successivamente al deterioramento del rapporto di Coverdale sia con John Sykes che con il produttore Mike Stone. Dopo essersi rimesso, Coverdale cominci\u00f2 a lavorare sulle sue tracce vocali con l'aiuto di Ron Nevison, prima di sostituire quest'ultimo con Keith Olsen, che contribu\u00ec inoltre a mixare l'album. Vennero chiamati i turnisti Don Airey e Bill Cuomo per registrare alcune parti di tastiera, cos\u00ec come il musicista olandese Adrian Vandenberg per eseguire l'assolo di chitarra della versione ri-registrata di \"Here I Go Again\". Coverdale cominci\u00f2 anche a valutare la possibilit\u00e0 che Vanderberg potesse presto unirsi agli Whitesnake in pianta stabile.\nPubblicazione.\nPoco prima della pubblicazione dell'album, prevista per l'inizio del 1987, Coverdale prese la decisione di licenziare tutti gli altri membri della band, per via di alcune differenze personali emerse. Quando l'album venne finalmente pubblicato (con il titolo \"Whitesnake\" negli Stati Uniti) nell'aprile del 1987, raggiunse il secondo posto della Billboard 200, generando due singoli di successo: \"Here I Go Again '87\" (che raggiunse il primo posto della Billboard Hot 100) e \"Is This Love\" (che arriv\u00f2 invece al secondo posto). Sia \"Here I Go Again\" che \"Crying in the Rain\" sono nuove versioni di brani precedentemente registrati con una formazione diversa per l'album \"Saints &amp; Sinners\" nel 1982.\nIn Europa l'album usc\u00ec con il titolo \"1987\", con una lista tracce diversa e due canzoni aggiuntive, \"Looking for Love\" e \"You're Gonna Break My Heart Again\"; in Giappone l'album venne intitolato \"Serpens Albus\" (in riferimento al testo illustrato sulla copertina dell'album che, in latino, significa \"Whitesnake\"). Le due canzoni aggiuntive dell'edizione europea saranno pubblicate in America nel \"Whitesnake's Greatest Hits\" del 1994. In Australia, l'album venne pubblicato come \"1987\" ma con la stessa lista traccia dell'edizione americana sulla versione in vinile e la stessa lista dell'edizione europea nella versione CD.\nPer la nuova formazione della band, Coverdale arruol\u00f2 in pianta stabile il chitarrista Adrian Vandenberg, il secondo chitarrista Vivian Campbell (ex Dio) e la sezione ritmica del neo defunto progetto M.A.R.S., ovvero il bassista Rudy Sarzo (ex Quiet Riot e Ozzy Osbourne) e il batterista Tommy Aldridge (ex Black Oak Arkansas, Pat Travers, Gary Moore e Ozzy Osbourne). Questa formazione port\u00f2 l'album in tour ed appar\u00ec nei video musicali di \"Still of the Night\" (che \u00e8 risultato il pi\u00f9 richiesto su MTV nella sua prima settimana di messa in onda), \"Is This Love\", \"Here I Go Again '87\" e \"Give Me All Your Love\".\nTracce.\nTesti e musiche di David Coverdale e John Sykes, eccetto dove indicato."}
{"id": "885578", "revid": "287204", "url": "https://it.wikipedia.org/wiki?curid=885578", "title": "Dominik Hrbaty", "text": ""}
{"id": "885579", "revid": "106356", "url": "https://it.wikipedia.org/wiki?curid=885579", "title": "Articoli di Confederazione", "text": ""}
{"id": "885583", "revid": "842", "url": "https://it.wikipedia.org/wiki?curid=885583", "title": "Ms-Dos", "text": ""}
{"id": "885584", "revid": "254059", "url": "https://it.wikipedia.org/wiki?curid=885584", "title": "Cavalieri di San Lazzaro", "text": "I cavalieri di San Lazzaro o Lazzariti, furono religiosi ospedalieri e militari appartenenti all'Ordine Militare e Ospedaliero di San Lazzaro di Gerusalemme, un ordine costituitosi a Gerusalemme nel XII secolo nato per dare cure ed assistenza ai lebbrosi, come il loro santo patrono, il Lazzaro della parabola.\nStoria.\nSecondo la tradizione l'Ordine dei Cavalieri di San Lazzaro sorse intorno al 363 d.C. nella citt\u00e0 di Gerusalemme. Essi si occupavano di assistere i lebbrosi e ricevere i pellegrini che si recavano in Terra Santa, difendendoli in armi dagli attacchi dei maomettani. E' in questo periodo che viene collocata la costruzione dell'ospedale fuori le mura di Gerusalemme posto sotto l'invocazione di San Lazzaro. La struttura venne subito affidata ai lazzariti, i quali furono accresciuti da papa Damaso I e san Basilio Magno, cos\u00ec come ricordato da Pio IV nella sua Bolla o nell'opera di san Gregorio Nazianzeno dedicata allo stesso Basilio.\nScacciati i cristiani dalla Palestina anche l'Ordine ripar\u00f2 in Europa, e nel 1154 il re di Francia Luigi VII detto il Giovane don\u00f2 all'Ordine la terra e il castello di Boigny presso Orl\u00e9ans. Nel 1228 i cavalieri lazzariti gestiscono l'ospedale di Capua che, dopo un periodo di decadenza, assieme ad altri beni passa sotto il dominio dei Giovanniti. Il provvedimento \u00e8 per\u00f2 revocato da Leone X, che restituisce ai lazzariti l'ospedale capuano e quelli di san Giovanni di Palermo e sant'Agata di Messina. Al riguardo il pontefice Paolo II assegna il titolo di \"maestro\" al nosocomio capuano.\nEra sotto la giurisdizione del Patriarca greco melkita di Gerusalemme e condotto da monaci retti dalla regola di San Basilio il Grande .\nL'ordine medioevale di San Lazzaro di Gerusalemme prese vita da questo ospedale e dall'ordine che lo gestiva verso il 1119. A differenza degli altri ordini militari e religiosi stabilitisi in Terra Santa nel periodo precedente o durante la prima crociata, che dipendevano dalla Chiesa Latina, i Lazzariti erano sotto la giurisdizione della Chiesa d'Oriente anche se in seguito passarono sotto la giurisdizione della Chiesa di Roma . In assenza del Patriarca greco melkita, il Gran Maestro dei Lazzariti diventava grande elettore dell'arcivescovo di Armenia .\nDopo la presa di Gerusalemme da parte dei crociati, nel 1099, i cavalieri ammalati di lebbra andavano nell'ospedale di San Lazzaro a farsi curare, molti di essi entravano nella comunit\u00e0 monastica e ne pronunciavano i voti, pur mantenendo le loro prerogative cavalleresche.\nRiscontriamo i Cavalieri di San Lazzaro a Gerusalemme sotto Baldovino II (1118-1131), il quale li prende sotto la sua protezione per favorirli nella cura dei lebbrosi. Altre fonti che abbiamo in merito a questo ordine risalgono al 1142 quando re Folco di Gerusalemme gli concede dei terreni.\nNel XII secolo i Lazzariti adottarono la regola di Sant'Agostino. In questa veste definitiva venne confermato come ordine religioso militare e ospedaliero con la bolla papale dell'11 aprile 1255 di papa Alessandro IV.\nFu prassi consolidata che il Gran Maestro dell'Ordine fosse sempre un guarito dalla lebbra. \"Questa usanza dur\u00f2 fin sotto al pontificato di Innocenzo IV, verso l'anno 1253. In quell'anno i cavalieri di san Lazzaro chiesero al pontefice facolt\u00e0 di eleggere gran maestro qualcuno di loro che non fosse lebbroso, poich\u00e8 gli infedeli avevano ammazzato tutti i cavalieri lebbrosi del loro ospedale di Gerusalemme.\"\nCome principale attivit\u00e0 essi si occuparono della cura dei lebbrosi e dell'accoglienza dei cavalieri di altri ordini che avevano contratto questa grave malattia. L'ordine dei Templari prevedeva nella sua regola la possibilit\u00e0 di entrare nell'ordine dei Lazzariti se affetti da lebbra.\nNon \u00e8 del tutto chiaro quando l'Ordine di San Lazzaro abbia assunto per la prima volta connotati militari ma gi\u00e0 nel 1187, dopo la presa di Gerusalemme da parte di Saladino i cavalieri di San Lazzaro erano presenti . Essi parteciparono attivamente alla presa di San Giovanni d'Acri nel 1191 nell'ambito della Terza crociata condotta da Filippo di Francia e Riccardo d'Inghilterra. Durante la loro permanenza a Tolemaide i lazzariti ricevettero numerosi doni sia dai baroni latini che signoreggiavano quei luoghi sia da Federico di Svevia e da alcuni pontefici.\nFurono nella crociata del 1227 al fianco dell'Imperatore Federico II di Hohenstaufen e nel 1244 ebbero un ruolo eroico nella Battaglia di Gaza, dove tutti i cavalieri lazzariti rimasero sul campo assieme all'arcivescovo di Tiro.\nNel 1249 furono al fianco del Re di Francia nelle battaglie di Damietta e di Al Mansurah.\nNel 1257 papa Alessandro IV conferm\u00f2 l'Ordine sotto la regola di S. Agostino. E' in quest'epoca che la compagine cavalleresca prospera e si arricchisce soprattutto in Sicilia, Puglia e Campania, dove alle iniziali donazioni di Federico Barbarossa si aggiungono anche quelle di Enrico IV e Federico II; e poi di Enrico d'Inghilterra e di Teobaldo di Blois.\nL'ordine, in questi due secoli, fond\u00f2 commende in molti paesi europei: Francia, Inghilterra, Scozia, Germania, Paesi Bassi, Spagna, Italia, Svizzera, Fiandre, Slesia.\nDopo una temporanea fase di declino tra il XIV e il XVI secolo in cui Sisto IV nel 1480 e Innocenzo III nel 1489 tentarono di unire l'Ordine a quello dei Giovanniti. Pio IV nel 1564 volle valorizzarlo in funzione anti-turca concedendo al Gran Maestro Giannotto Castiglioni i poteri necessari al suo risanamento morale ed economico ed ancora estendendo con Bolla pontificia la giurisdizione dell'Ordine su tutti i lebbrosari e i luoghi posti sotto l'invocazione di san Lazzaro. Una ulteriore misura fu quella del recupero delle commende precedentemente appartenute ai Lazzariti che nel frattempo erano state incamerate da alcuni Ordini.\nCome stabilito nella bolla pontificia, Pio IV cre\u00f2 il Castiglioni Gran Maestro di tutto l'Ordine (\"totum Orbem\") e non soltanto del ramo italiano.\nCon la morte di Pio IV si intavolarono trattative per una possibile fusione con l'Ordine di Malta, che tuttavia fallirono, s\u00ec che il Castiglioni su consiglio del conte Carlo Cicogna il 13 gennaio 1571 rinunci\u00f2 al Gran Magistero in favore del duca Emanuele Filiberto di Savoia.\nIn occasione della Battaglia di Lepanto, il 7 ottobre 1571, aderendo il Ducato di Savoia alla Lega Santa, numerosi cavalieri di san Lazzaro furono imbarcati sulle galere sabaude.\nUnificazione.\nNel 1572, con Bolle Pontificie Gregorio XIII riunisce l'Ordine gerosolimitano di San Lazzaro, con tutte le sue rendite, a quello di San Maurizio, fondato nel 1434 dal duca Amedeo VIII di Savoia, dando cos\u00ec origine all'attuale Ordine dei Santi Maurizio e Lazzaro, il cui governo, gestione e Gran magistero \u00e8 stato conferito dalla Santa Sede irrevocabilmente al Capo della Real Casa Savoia, che regn\u00f2 anche in Italia dal 1861 fino al 1946. Attivo ancora oggi.\nIn Francia l'Ordine di San Lazzaro restava momentaneamente sotto il gran magistero del Salviati e l'influenza della real casa francese, quindi i difficili negoziati per il passaggio di molte commende ivi possedute all'Ordine dei Santi Maurizio e Lazzaro non furono perfezionati a causa dell'opposizione dello stesso Salviati. Il ramo francese, ridotto a pura delegazione regia, con il gran maestro Filiberto di Nerestang ottenne dal Pontefice Paolo V la riforma dell'Ordine con l'attribuzione di nuove insegne, nuovi titoli e statuti. Nasceva l'Ordine di Nostra Signora del Monte Carmelo e di San Lazzaro. Al riguardo nel 1608 Enrico IV soppresse con proprie lettere patenti l'ufficio di gran maestro dell'Ordine di san Lazzaro ed un\u00ec \"commende, priorati e benefici\" al costituendo Ordine che stabil\u00ec la sua sede a Boigny presso Orleans sotto il gran magistero che lo stesso sovrano affid\u00f2 a Filiberto di Nerestang, al cui collo pose il collare dal quale pendeva una croce con l'immagine di Nostra Signora circondata di raggi d'oro. Dopo tale cerimonia, nella chiesa di san Lazzaro a Parigi, furono creati i primi cento cavalieri.\n\"Circa l'esistenza in epoca contemporanea dell'Ordine di San Lazzaro ramo di Boigny,\" l' Osservatore Romano con nota del 15-16 aprile del 1935 ebbe modo di ribadirne la definitiva soppressione nel 1608 ad opera di Paolo V e del sovrano francese Enrico IV."}
{"id": "885586", "revid": "767487", "url": "https://it.wikipedia.org/wiki?curid=885586", "title": "Panopea", "text": "Nella mitologia greca Panopea (anche \"Panope\", \"Pinope\" o \"Panopeia\") era una delle Nereidi, figlia di Nereo."}
{"id": "885588", "revid": "1982", "url": "https://it.wikipedia.org/wiki?curid=885588", "title": "Panope", "text": ""}
{"id": "885589", "revid": "1982", "url": "https://it.wikipedia.org/wiki?curid=885589", "title": "Pinope", "text": ""}
{"id": "885596", "revid": "7459", "url": "https://it.wikipedia.org/wiki?curid=885596", "title": "Ordine religioso dei Lazzariti", "text": ""}
{"id": "885599", "revid": "123901167", "url": "https://it.wikipedia.org/wiki?curid=885599", "title": "Luigi Petrucci", "text": "Biografia.\nPetrucci esordisce nel mondo dello spettacolo come attore teatrale sui palcoscenici di numerose citt\u00e0 italiane. Con un'attiva carriera sfocia infine nel mondo della televisione e del cinema. Nel corso della sua carriera ha partecipato a diverse serie televisive e a pi\u00f9 di un film per la TV, principalmente per quanto riguarda le produzioni Rai.\nPer la puntata del 12 novembre 2009 ha interpretato per il programma di approfondimento politico \"Anno Zero\" la parte dell'imprenditore Gaetano Vassallo nella ricostruzione dell'interrogatorio."}
{"id": "885601", "revid": "32658", "url": "https://it.wikipedia.org/wiki?curid=885601", "title": "Pythagoras di Samo", "text": ""}
{"id": "885603", "revid": "28057", "url": "https://it.wikipedia.org/wiki?curid=885603", "title": "Basilica di San Saba", "text": "La basilica di San Saba \u00e8 un luogo di culto cattolico del centro storico di Roma, situato sul \"piccolo Aventino\" (tra Aventino e Celio, oggi piazza Gian Lorenzo Bernini) e dedicato al santo archimandrita Saba.\nCome mostrano le foto dell'epoca, ancora all'inizio del '900 la chiesa e il monastero di San Saba erano in piena campagna. Il primo piano regolatore di Roma (del 1909), fra l'altro, produsse nel 1921 i nuovi rioni popolari di San Saba e Testaccio, gli ultimi due all'interno delle mura, scorporati dal territorio di Ripa.\nLa chiesa fu eretta a parrocchia il 5 dicembre 1931 con la bolla \"Incolarum numero\" di papa Pio XI.\nStoria.\nLa basilica di San Saba prende nome dal monastero e relativa chiesa che furono per secoli, dopo la caduta dell'Impero romano d'Occidente, l'unica presenza abitata della zona. La tradizione li collega a san Gregorio Magno e a sua madre santa Silvia, che vi avrebbero dimorato nel VI secolo. Accertata \u00e8 invece la presenza di alcuni eremiti che, nel VII secolo, si sarebbero insediati sulle rovine di quella che probabilmente era stata la caserma (\"statio\") della IV coorte dei vigili, opportunamente collocata in un luogo da cui si poteva dominare con lo sguardo gran parte del territorio a sudest della citt\u00e0, fra l'attuale Porta San Paolo e Porta San Sebastiano. Si trattava di monaci orientali, provenienti dalla comunit\u00e0 fondata a Gerusalemme da san Saba e in fuga dalla Palestina travagliata da guerre, stragi e dall'espansione islamica: preso possesso del sito, vi istituirono un monastero che acquis\u00ec rapidamente fama e prestigio.\nFra l'VIII e il IX secolo San Saba era considerato il monastero pi\u00f9 importante di Roma, soprattutto perch\u00e9 in quei secoli i pontefici ne fecero il centro di irradiazione di una vivace attivit\u00e0 diplomatica verso Costantinopoli e il mondo barbarico affidando ai suoi egumeni e abati importanti incarichi di ambasceria e negoziazione. Chiesa e monastero ricevettero cos\u00ec una ricca dotazione di suppellettili, una vasta decorazione di preziosi affreschi (molti oggi staccati a scopo conservativo) e, successivamente, veri e propri possedimenti come, fra gli altri, il castello di Marino (1253) e il castello di Palo (1330).\nIntorno al X secolo la comunit\u00e0 sabaitica, sempre pi\u00f9 ridotta, venne sostituita dai benedettini di Montecassino e, nel 1144, dai cluniacensi che vi introdussero la riforma dei monasteri. Al XII-XIII secolo risale la ricostruzione della chiesa nelle forme odierne, soprelevata rispetto alla precedente (oggi nei sotterranei, chiusi al pubblico) e molto pi\u00f9 ampia. Nuovi interventi architettonici si succedettero nel XV, XVI e XVIII secolo, mentre il governo del complesso religioso fu affidato prima ai cistercensi (1503) e, dal 1573, al Collegio Germanico-Ungarico retto dai gesuiti, che ne hanno ancor oggi la direzione.\nLe architetture medievali della chiesa sono state almeno in parte ripristinate durante i restauri del 1900-1901 e del 1943, anche se la facciata originale \u00e8 tuttora coperta da una disarmonica costruzione con portico settecentesco (i cui sgraziati pilastri hanno sostituito le colonne originarie), piano superiore con finestre rettangolari (al posto delle antiche bifore e monofore) e loggiato terminale del Quattrocento."}
{"id": "885608", "revid": "32658", "url": "https://it.wikipedia.org/wiki?curid=885608", "title": "Pythagoras", "text": ""}
{"id": "885609", "revid": "1226", "url": "https://it.wikipedia.org/wiki?curid=885609", "title": "Antonio Salvadori", "text": "Biografia.\nAntonio Salvadori, figlio di un maestro vetraio di Murano, ha studiato pianoforte e canto dapprima con Iris Adami Corradetti, poi con Cecilia Sacchetti, ha quindi proseguito gli studi in canto con Anna Maria Bicciato ed Arrigo Pola.\nDopo aver vinto numerosi concorsi, partecip\u00f2 al concorso As.Li.Co. che vinse, debuttando a Pavia nel 1972, a soli ventitr\u00e9 anni, ne \"Il Barbiere di Siviglia\" e ne \"I pagliacci\", diretto dal maestro Alberto Zedda. Nello stesso anno debutt\u00f2 in \"Un Ballo in maschera,\" vincitore del concorso \u201cToti Dal Monte\u201d di Treviso, successivamente ne \"La forza del destino\" all\u2019Arena di Verona e in \"Rigoletto\", affermandosi come pi\u00f9 giovane interprete internazionale di questo ruolo.\nLa sua voce dal bellissimo timbro pieno, caldo e brunito, il suo fraseggio elegante ed espressivo, le notevoli qualit\u00e0 interpretative e la perfetta dizione erano coadiuvate da una tecnica di scuola italiana. In scena, la sua recitazione si \u00e8 avvalsa di un forte temperamento drammatico. Il critico Lorenzo Arruga ha scritto di lui \u201cla voce sua \u00e8 una delle pi\u00f9 belle in assoluto, nel suo campo\u201d. Avendo in repertorio cinquantatr\u00e9 ruoli, ha potuto spaziare dai numerosi titoli verdiani e del belcanto, a lui particolarmente congeniali, fino alle opere veriste.\nHa debuttato al Teatro alla Scala di Milano nel 1976 in \"Luisa Miller\", con la direzione del maestro Gianandrea Gavazzeni. Successivamente, nello stesso teatro ha cantato un\u2019ottantina di recite di: \"La boh\u00e8me\" (1981 e 1988), \"Ernani\" (1982), \"Andrea Ch\u00e9nier\" (1983, 1985), \"Madama Butterfly\" (1987), \"I pagliacci\" (1987 e 1993) \"Guglielmo Tell\" (1988), \"La fanciulla del West\" (1991 e 1995), \"Beatrice di Tenda\" (1993) \"e La Rondine\" (1994). \nNella sua lunga carriera, si \u00e8 inoltre esibito nei teatri pi\u00f9 prestigiosi, nazionali e internazionali. In Italia, per citarne alcuni: Teatro La Fenice di Venezia (\"Simon Boccanegra, Beatrice di Tenda, Rigoletto, La traviata, Lucia di Lammermoor, Un ballo in maschera, Aroldo, I Capuleti e i Montecchi, La boheme, Tosca,\" alcuni di queste opere in diverse edizioni), Teatro Massimo di Palermo (\"Ernani, Roberto Devereux, Otello, Tosca, La boheme, Aida\"), Teatro Petruzzelli di Bari (\"La forza del destino, La Boheme, Lucia di Lammermoor\"), Teatro Regio di Parma (\"Andrea Ch\u00e9nier, La boheme, Simon Boccanegra\"), Teatro dell'Opera di Roma (\"Ernarni, Cavalleria Rusticana, Charlotte Corday\"), Teatro Donizetti di Bergamo e Teatro Grande di Brescia (\"La favorita, Lucia di Lammermoor, Rigoletto, Il Trovatore, Simon Boccanegra, Ballo in maschera, La forza del destino, I Puritani, La traviata),\" Teatro Regio di Torino (\"Ernarni, Aida, Tosca,\" \"Chovancina\"), Arena di Verona (\"La Forza del destino, La traviata, Pagliacci\". Occasione eccezionale per un baritono, nell\u2019estate del 1998, in un\u2019unica stagione ha cantato in Arena: \"Nabucco, Ballo in maschera, Rigoletto e Aida\"), Teatro Bellini di Catania (\"Beatrice di Tenda, Nabucco, Madame Sans-Gene),\" Teatro Comunale di Bologna (\"Rigoletto, Macbeth\"), Teatro Carlo Felice di Genova (\"Rigoletto, Trovatore, Andrea Ch\u00e9nier\"), Arena Sferisterio di Macerata (\"Il ballo in maschera, Aida, Madama Butterfly, Carmen\").\nAll\u2019estero ha cantato alla Carnegie Hall di New York (\"Andrea Ch\u00e9nier\"), allo Staatsoper di Vienna (\"Andrea Ch\u00e9nier\" e \"Attila\"), al Gran Liceo di Barcellona (\"Attila\" e \"La Favorita\"), a Dublino (\"Rigoletto, Nabucco, Macbeth, Ernani, Trovatore\" e \"La Gioconda\"), a Parigi (\"I Masnadieri\" allo \"Ch\u00e2telet\" e \"lo Stabat Mater di Szymanowski\" alla Radio francese), a Berlino (\"Il trovatore\"), a Lisbona (\"Aida, Lucia di Lammermoor, La traviata\"), a Bilbao (\"Simon Boccanegra, Trovatore, Don Carlos, La forza del destino e Lucia di Lammermoor\"), al Teatro Colon di Buenos Aires (\"Ballo in maschera\"), a Caracas (\"Ballo in maschera\" e \"L\u2019africana\"). Inoltre, ha cantato ad Amburgo, Tokio, Madrid, Chicago, Washington, Seul, Pretoria, Johannesburg, Baltimora, Atene, Nancy, Marsiglia, Nizza, Colonia, Santander, Strasburgo, Helsinky, Tel Aviv, Ginevra, Luxor, Amsterdam, Stanfort, Zurigo, Helsinki, Tenerife, Belgrado, Budapest etc.\n\u00c8 stato diretto dai maggiori direttori d\u2019orchestra internazionali, tra cui: Carlos Kleiber, Gianandrea Gavazzeni, Riccardo Muti, Richard Bonynge, Giuseppe Sinopoli, Lorin Maazel, Alberto Zedda, Francesco Molinari Pradelli, Bruno Bartoletti, Giuseppe Patan\u00e8, Riccardo Chailly, Gary Bertini, Gian Luigi Gelmetti, Eliau Imbal, Gustav Kuhn, Gianfranco Masini, Nello Santi e Marcello Viotti.\nHa cantato in allestimenti scenici con la regia di Giorgio Strehler, Luca Ronconi, Pierluigi Pizzi, Franco Zeffirelli, Glauco Mauri, Giorgio Albertazzi, Gae Aulenti, Gi\u00f2 Pomodoro, Damiano Damiani, Giuliano Montaldo, Ugo Gregoretti, Lindsay Kemp, Marco Bellocchio, Lamberto Puggelli, Virginio Puecher, Jonathan Miller, Giancarlo Cobelli, Flavio Trevisan e Ivan Stefanutti.\n\u00c8 morto il 21 novembre 2006, dopo una lunga malattia che lo ha accompagnato negli ultimi anni della carriera, nei quali si \u00e8 anche dedicato con passione all'insegnamento."}
{"id": "885611", "revid": "177966", "url": "https://it.wikipedia.org/wiki?curid=885611", "title": "Porta Vescovo", "text": "Porta Vescovo \u00e8 un accesso situato lungo le mura magistrali di Verona, sulla sinistra d'Adige.\nStoria.\nLa prima fase costruttiva vide l'edificazione della cinta turrita scaligera, commissionata da Alberto della Scala e realizzata tra 1287 e 1289, che previde anche la realizzazione della \"prima\" porta Vescovo. Nel Cinquecento vi furono i lavori di ristrutturazione delle mura, nell'ambito del rafforzamento da parte della Repubblica di Venezia delle fortificazioni di Verona, che aveva l'obiettivo di renderle pi\u00f9 adatte all'introduzione della polvere da sparo; fu cos\u00ec che nel 1520 venne realizzata una nuova porta d'accesso al posto della precedente, su progetto tradizionalmente attribuito a Giovanni Maria Falconetto, oltre che rafforzata la cortina muraria in direzione della rondella di Santa Toscana. La struttura sub\u00ec infine alcune trasformazioni nel corso dell'Ottocento, ad opera dell'Imperiale Regio Ufficio delle Fortificazioni di Verona: tra 1840 e 1850 venne ampliata mentre tra 1862 e 1863 venne pi\u00f9 pesantemente trasformata su progetto di Anton Naredi Reiner.\nNon si conosce con certezza l'origine del nome della porta: secondo alcuni potrebbe riferirsi al fatto che il Vescovo di Verona, in et\u00e0 comunale, poteva vantare alcuni diritti sui dazi delle merci che entravano in citt\u00e0 transitando da questo accesso; secondo altri studiosi potrebbe invece derivare dal fatto che durante il governo della Repubblica Veneta, i vescovi provenienti da Venezia attraversavano questa porta.\nDescrizione.\nLa pianta cinquecentesca dell'edificio era quadrata, con un grande androne nel quale si immetteva il passaggio carraio centrale e i passaggi pedonali laterali, corrispondente pertanto alla porzione centrale della struttura attuale. L'edificio si eleva su un solo piano, con attico e copertura a tetto. Il prospetto verso campagna riprende lo schema compositivo classico dell'arco trionfale, con l'arco maggiore centrale e due piccoli portali architravati laterali, che corrispondono al prospetto cinquecentesco, a cui sono stati aggiunti nel corso dell'Ottocento gli altri due grandi archi laterali. La porta originaria \u00e8 interamente rivestita da elementi di pietra bianca levigata, di ordine dorico, con fregi e altri elementi ornamentali.\nGli ampliamenti e le trasformazioni ottocentesche hanno cambiato quindi la composizione della planimetria e delle facciate: in un primo momento due corpi simmetrici a un solo piano, visibili dal lato della citt\u00e0 e che corrispondono al corpo di guardia e alla polveriera, sono stati inseriti durante il primo intervento di sistemazione, tra il 1840 e il 1850; in una fase successiva, invece, vi fu l'apertura dei nuovi passaggi carrabili e la sistemazione dell'ufficio della finanza e del corpo di guardia, interventi che riconfigurarono l'originale porta rinascimentale all'interno di un edificio di dimensioni decisamente maggiori. Nel fronte verso campagna la facciata rinascimentale \u00e8 conservata nella sua integrit\u00e0, e l'unit\u00e0 figurativa mantenuta con la replica del fornice centrale sui due lati in simmetria, con le torrette conclusive neoclassiche. Nel prospetto verso citt\u00e0 l\u2019immagine cinquecentesca \u00e8 stata invece annullata, sostituita da un'architettura di tufo e laterizio in stile neomedievale (detto Rundbogenstil), con archetti pensili e torrette poligonali merlate.\nSulla facciata interna della struttura vi \u00e8 una lapide che ricorda come, il 16 ottobre 1866, le truppe italiane entrarono a Verona da questa porta."}
{"id": "885614", "revid": "1568601", "url": "https://it.wikipedia.org/wiki?curid=885614", "title": "Remulo", "text": "Il Remulo \u00e8 un torrente della Valle Camonica, in provincia di Brescia, lungo 15\u00a0km.\nNasce dalla Cima di Plem, nel Gruppo dell'Adamello, percorre la Val Miller e la Val Malga e confluisce da sinistra nell'Oglio tra i comuni di Malonno e Sonico.\nIl principale affluente \u00e8 il Rio Baitone, da destra. Forma il lago Miller, nelle vicinanze del rifugio Serafino Gnutti. Il torrente \u00e8 interamente compreso nel comune di Sonico, e costeggia la frazione Rino di Sonico, e quasi interamente nel Parco regionale dell'Adamello.\nUna leggenda locale attribuisce il nome del torrente alla caduta nel torrente di un re che cavalcava un mulo. Non esistono evidenze storiche del fatto.\nIl torrente nel 1987 \u00e8 tracimato inondando parzialmente Rino di Sonico. Successivamente \u00e8 stato imbrigliato."}
{"id": "885616", "revid": "125578257", "url": "https://it.wikipedia.org/wiki?curid=885616", "title": "CUS Milano", "text": "CUS Milano \u00e8 un Centro Universitario Sportivo, nato nel 1947 che promuove da settantacinque anni la pratica ed il potenziamento dell'educazione fisica e dell'attivit\u00e0 sportiva degli studenti di tutte le universit\u00e0 di Milano.\nStruttura organizzativa.\nSedi.\nLa sede principale del CUS Milano si trova al PalaCUS Idroscalo a Segrate.\nI CUS Point sono gli uffici del CUS Milano collocati nei diversi atenei cittadini:\nCampionati Milanesi Universitari.\nIl CUS Milano organizza i Campionati Universitari Milanesi, la regina delle manifestazioni sportive studentesche meneghine che si svolge da ottobre a giugno e che vede scendere in campo le rappresentative ufficiali degli Atenei milanesi, compresa la Liuc di Castellanza. I Campionati coinvolgono otto discipline sportive: calcio a 11 maschile, calcio a 5 femminile, basket maschile e femmine, volley maschile e femminile e tennis maschile e femminile. Al termine dei Campionati viene stilata una classifica generale che tiene conto del piazzamento in ogni singolo torneo: l'Universit\u00e0 prima classificata in questa speciale graduatoria si aggiudica la prestigiosa Coppa delle Universit\u00e0, massimo trofeo della Milano sportiva universitaria. L'edizione dell'anno accademico 2017/2018 \u00e8 la numero 17 dei CMU.\nTornei organizzati dal Cus Milano.\nCampionato Universitario di Maratona.\nIl 1\u00ba Campionato Universitario di Maratona si \u00e8 tenuto il 23 novembre 2008 all'interno della Milano City Marathon.\nRugby.\nLa squadra di rugby del CUS Milano nella sua storia ha militato per quattro volte nella massima divisione del campionato italiano. Le prime due stagioni disputate furono quelle 1967/68 e 1968/69, a cui partecipo dopo aver assorbito al suo interno l'A.S. Rugby Milano e il suo titolo sportivo. Dopo essere retrocessa in serie B, riusc\u00ec a tornare in serie A nelle stagioni 1976/77 e 1978/79. Alla fine degli anni 1990 la squadra si fonde con il Chicken Club Rozzano, dando vita al Chicken CUS Milano. Dopo aver disputato l'ultimo campionato di serie B nel 2005/06 il CUS Milano ha passato il proprio titolo sportivo al Rugby Grande Milano, societ\u00e0 di cui il CUS Milano \u00e8 socio fondatore, assieme ad altre squadre dell'hinterland milanese.\nHockey su ghiaccio.\nLa sezione hockeistica, attiva nella serie C Interregionale, negli anni '30 partecip\u00f2 anche a un campionato di serie A (nel 1937-38).\nPallanuoto.\n\"Cronistoria\"\n\"Allenatori\"\nPallacanestro.\nAttualmente la squadra di pallacanestro del CUS Milano disputa il campionato di Serie C Silver sotto il nome di \"Politecnico Milano\".\nImpianti.\nAttualmente il Cus Milano pallanuoto utilizza le piscine D.Samuele in via Mecenate e la piscina del centro Saini in via Arcangelo Corelli."}
{"id": "885624", "revid": "1573940", "url": "https://it.wikipedia.org/wiki?curid=885624", "title": "Villa Rodocanacchi", "text": "Villa Rodocanacchi si trova in localit\u00e0 Monterotondo a Livorno. Immersa in un vasto parco pubblico, \u00e8 stata sede dell'Azienda USL Toscana nord ovest Territorio ex USL 6.\nLa villa.\nLa villa venne costruita nel 1636 dal conte Scheriman, livellario della Certosa di Calci proprietaria dei terreni, come un massiccio edificio a pianta quadrata, ubicato sulla cime di un colle. Un disegno, eseguito intorno al 1735 e conservato alla Biblioteca Labronica, ci fornisce i dettagli dell'edificio nel suo originale aspetto. La costruzione si presentava come una imponente residenza di campagna con le tipiche linee austere che contraddistinguevano le ville del Livornese. Caratterizzato da quattro avancorpi laterali che ricordavano le torrette di un edificio tardo rinascimentale di chiaro richiamo fiorentino, l'edificio era solo ingentilito da un frontone alla sommit\u00e0 della facciata avente richiami alle linee baroccheggianti \"a scartoccio\" ove era alloggiato un orologio, sul quale campeggiavano quattro statue su balaustre a colonnini. L'ingresso era coperto dal porticato aperto, tuttora esistente anche se tamponato ai lati con paramento a bugnato che riprendeva l'opera a scarpa degli angoli della casa.\nLa villa e la relativa tenuta agricola furono vendute dagli Scheriman nel 1822, passando quindi a Giovanni Grant; nel 1843 il complesso fu acquistato dal ricco Emanuele Rodocanacchi. Nel 1846 i nuovi proprietari apportarono delle trasformazioni all'edificio, assorbendo i quattro contrafforti angolari con il loro allineamento nel corpo della costruzione; nella seconda met\u00e0 dell'Ottocento cos\u00ec assume l'imponenza di una nobile residenza campestre con la sua elegante terrazza coperta in ferro e vetro, valorizzata la vasto prato ovale che la fronteggia, continuando a richiamare nel suo complesso gli stilemi architettonici del Cinquecento fiorentino, trasformandosi nel messaggio sociale che trasmette in un'opera rappresentativa e celebrativa dell'agiatezza familiare dei padroni. Le modifiche esterne furono definite dall'architetto Castellucci di Firenze nel primo decennio del Novecento.\nUlteriori modifiche per\u00f2, fatte nel secondo dopoguerra, senza alcun rispetto per l'originale impianto storico, la rendono oggi irriconoscibile: \u00e8 il caso dell'ultimo piano aggiunto che ne squilibria le proporzioni o l'aggiunta dei terrazzi aggettanti che ne deturpano le linee volumetriche.\nDa alcune antiche foto, rilevabili presso la raccolta fotografica di Villa Maria, si nota il gusto sontuoso ed eclettico degli interni. Gli ambienti secondo il gusto dell'epoca erano arredati con tappezzerie, tappeti orientali, mobili di varia fattura, bronzi, statue, quadri, soprammobili, argenteria, candelabri, completati da pesanti carte da parati, quasi a voler perseguire quel principio filosofico dell'\"horror vacui\" che caratterizz\u00f2 le case benestanti della fine del XIX secolo.\nLa villa aveva anche alcuni affreschi nelle stanze di rappresentanza: una \"Glorificazione della Musica\" nel salone dei ricevimenti del primo piano ed un gruppo di putti in volo nella sala da pranzo, entrambe attribuite a Giuseppe Maria Terreni e non pi\u00f9 esistenti. Si ha notizia anche di due medaglioni opera di Bertel Thorvaldsen raffiguranti il \"Giorno\" e la \"Notte\" ed eseguiti nel suo soggiorno a Montenero, ospite dei baroni Schubart.\nDi notevole suggestione anche la terrazza di facciata coperta con loggiato in ferro e vetro e rifinita con una artistica balaustra a mascheroni, ancora visibile. Da ricordare il grande pavimento a mosaico dell'architetto Bertini (1886) con arabeschi e figure di ispirazione orientale.\nIl parco.\nMa \u00e8 nel parco che gli antichi padroni hanno maggiormente manifestato la propria volont\u00e0 di definire agli occhi degli ospiti la posizione sociale che rivestivano.\nIl parco romantico che circonda la villa \u00e8 uno dei pi\u00f9 belli del livornese, ma \u00e8 quasi completamente chiuso al pubblico e, al contempo, completamente abbandonato.\nDavanti alla facciata si apre un grande prato ovale, che da respiro all'edificio. Arricchiscono il parco numerose specie arboree tra le quali troneggia un grande \"cupressus macrocarpa\", originario della California, presumibilmente impiantato alla fine del XVII secolo. L'albero \u00e8 stato abbattuto da un nubifragio nell'inverno del 2009.\nIl retro la villa si affaccia su un vasto prato circondato da una fitta pineta e da altre essenze mediterranee, nel quale fino a pochi anni fa si indovinavano le ultime tracce di un galoppatoio. Sullo sfondo delle colline circostanti, il viale principale comincia a scendere in una sorta di galleria ombrosa ai cui margini si aprono vari vialetti intricati nei quali sono ancora riconoscibili, nonostante confusi da decenni di abbandono, le piante sapientemente trattate con potature ad arte. Vi si aprono vedute su false rovine classicheggianti, quali colonne, statue e sopravvivono alcune piccole edicole votive, ormai vuote.\nNella parte bassa del parco si trovava un laghetto, ormai prosciugato, arricchito da due eleganti approdi, in mezzo al quale si trova un isolotto, in posizione decentrata, sul quale crescono alcune palme delle Canarie. Il livello del laghetto era regolato da una condotta che, attingendo dall'adiacente botro del Mulino, veniva alimentata da una serie di piccole chiuse e sbarramenti, a valle delle quali finiva nel sotterraneo di un piccolo \"Trianon\", ormai in completa rovina, che restituiva di nuovo le acque al botro pi\u00f9 a valle."}
{"id": "885626", "revid": "36426", "url": "https://it.wikipedia.org/wiki?curid=885626", "title": "Parco romantico", "text": ""}
{"id": "885628", "revid": "228587", "url": "https://it.wikipedia.org/wiki?curid=885628", "title": "Pankow (disambigua)", "text": ""}
{"id": "885629", "revid": "339392", "url": "https://it.wikipedia.org/wiki?curid=885629", "title": "Grond", "text": ""}
{"id": "885630", "revid": "253269", "url": "https://it.wikipedia.org/wiki?curid=885630", "title": "Patricia Heaton", "text": "Biografia.\nFiglia dell'autore Chuck Heaton e Patricia Hurd. Quando aveva 12 anni, sua madre mor\u00ec di aneurisma cerebrale.\nNota soprattutto per aver interpretato Debra Barone nella sit-com statunitense della CBS \"Tutti amano Raymond\" e Frankie Heck nella sit-com The Middle. Ha vinto due Emmy Award.\nVita privata.\n\u00c8 sposata dal 1990 con l'attore e regista David Hunt."}
{"id": "885631", "revid": "842", "url": "https://it.wikipedia.org/wiki?curid=885631", "title": "Mega CD", "text": ""}
{"id": "885632", "revid": "83531", "url": "https://it.wikipedia.org/wiki?curid=885632", "title": "Phil Rosenthal", "text": ""}
{"id": "885633", "revid": "254059", "url": "https://it.wikipedia.org/wiki?curid=885633", "title": "Resio", "text": "Il Resio \u00e8 un torrente della provincia di Brescia lungo 4\u00a0km. Nasce dal lago Rondeneto, sul monte Rosello, percorre la valle omonima e confluisce da sinistra nell'Oglio all'altezza di Plemo, frazione di Esine, in Val Camonica. Il torrente \u00e8 compreso nei comune di Darfo Boario Terme ed Esine. Le acque del torrente sono sfruttate per la produzione di energia idroelettrica nella centrale di Resio."}
{"id": "885638", "revid": "1591878", "url": "https://it.wikipedia.org/wiki?curid=885638", "title": "Giuseppe Moretti (botanico)", "text": "Biografia.\nCompiuti gli studi classici a Pavia, ottenne il titolo di Maestro farmacista nel 1801; presso l'Universit\u00e0 di Pavia fu Ripetitore di Chimica farmaceutica dal 1804 al 1807.\nNel 1808 si trasfer\u00ec al Liceo di Udine per insegnare Chimica e Storia naturale: qui approfond\u00ec gli studi sull'azione dell'acido nitrico sulla pianta dell'indaco, da cui ottenne un nuovo acido detonatore, poi identificato come acido picrico (2,4,6-Trinitrofenolo), scoperta che fu poi confermata e descritta negli studi di Justus von Liebig.\nNel 1811 ottenne la cattedra di Botanica e Agraria presso il Liceo di Vicenza, dove fond\u00f2 un laboratorio chimico e un orto botanico-agrario.\nNel 1812 ebbe l'incarico di dirigere il Laboratorio Polveri e Nitri presso il Liceo di Porta Nuova a Milano.\nNel 1815 venne richiamato all'Universit\u00e0 di Pavia come supplente sulla cattedra di Economia rurale e assunse fino al 1835 la direzione dell'Orto agrario, fondato nel 1807 da Giuseppe Bayle-Barelle; dopo vari incarichi di supplenza, nel 1833 divenne titolare dell'insegnamento della Botanica e prefetto dell'Orto botanico pavese, incarichi che mantenne fino al 1852.\nFu rettore dell'Universit\u00e0 di Pavia dal 1839 al 1840.\nMor\u00ec il 2 dicembre 1853.\nAttivit\u00e0.\nGiuseppe Moretti inizi\u00f2 la sua attivit\u00e0 scientifica con lavori di chimica sui metodi di preparazione dei composti del mercurio e sull'analisi chimica di piante medicinali.\nA partire dalla permanenza a Vicenza, la sua attivit\u00e0 scientifica si concentr\u00f2 sulla floristica e sulla botanica sistematica: il suo progetto di completare l\"'Elenco delle piante spontanee fino ad ora osservate nel territorio di Vicenza\" di Giuseppe Marzari Pencati, pubblicato a Milano nel 1802, si interruppe a causa del trasferimento a Milano, e si limit\u00f2 alla pubblicazione dell'Appendice all'elenco delle piante spontanee del Vicentino, pubblicata a Milano nel 1815. Svolse indagini floristiche nell'area insubrica e ricerche sulla sistematica di molti generi tra cui \"Saxifraga\", \"Sanguisorba\", \"Campanula.\"\nI suoi studi furono molto apprezzati da illustri botanici stranieri, che vollero dedicare a lui alcune specie: fra gli altri, Ludwig Reichenbach gli dedic\u00f2 la \"Campanula morettiana\"Rchb., Joseph Franz von Jacquin denomin\u00f2\" Morus morettiana\" una specie da lui precedentemente scoperta e descritta. Anche il genere \"Morettia\" della famiglia delle Brassicacee fu un omaggio al suo nome da parte del botanico svizzero Augustin Pyrame de Candolle.\nMoretti si dedic\u00f2 con particolare interesse anche alla Botanica agraria ed economica, soprattutto durante la direzione dell'Orto agrario pavese, sia sperimentando la coltivazione di piante fruttifere e boschive esotiche, sia dotando l'Orto di un adeguato Gabinetto di macchine agronomiche.\nNel 1826 fond\u00f2 la collana scientifica Biblioteca Agraria, di cui cur\u00f2 la pubblicazione fino al 1845, stampata in 24 volumi a Milano dalla tipografia di Antonio Fortunato Stella. \nIl fondo librario.\nIl fondo Giuseppe Moretti, conservato presso l'Universit\u00e0 di Pavia, comprende alcune centinaia di volumi che il botanico raccolse nell'arco di circa cinquant'anni di attivit\u00e0 scientifica per assecondare i suoi interessi e la sua vocazione bibliofila.\nIn un catalogo manoscritto compilato dallo stesso Moretti di cui si sono perse le tracce si faceva riferimento ad una \"libreria\" personale raccolta in \u201c50 anni di cure diligenti e assennate\u201d, durante i quali egli aveva frequentato assiduamente il mercato antiquario per acquistare volumi provenienti dalla vendita di biblioteche private come quelle, ad esempio, dei botanici Carlo Allioni (1728-1804), Giovanni Pona (1565-1630) e Joachim Moritz Wilhelm Baumann (1766-1849), riconoscibili da \"ex libris\" e note manoscritte.\nIn molti casi, volumi di pregio confluirono della \"libreria\" di Moretti per dono degli stessi autori: ne sono testimonianza molte dediche manoscritte a Moretti da parte di autorevoli personalit\u00e0 come Antonio Bertoloni, Carlo Amoretti, Filippo Parlatore, Matthieu Bonafous, Augustin Pyrame de Candolle, Luigi Colla.\nLa \"libreria\" privata di Moretti si proponeva di raccogliere le principali opere della storia delle scienze naturali e della botanica, con particolare riferimento alle opere del botanico Pietro Andrea Mattioli, medico personale del principe-vescovo di Trento Bernardo Clesio, nonch\u00e9 studioso e traduttore delle opere del medico greco Dioscoride Pedanio: lo studio di questi testi fu alla base delle otto memorie pubblicate a Milano tra il 1842 e il 1853 con il titolo \"Difesa e illustrazione delle opere botaniche di Pietro Andrea Mattioli botanico del 16. secolo\"\".\"\nLa \"libreria\" comprendeva non solo quasi tutte le 50 edizioni in diverse lingue dell'erbario di Mattioli, ma anche opere di altri autori anteriori al XVIII secolo, una ricchissima raccolta di testi per lo studio della flora, molte opere monografiche dei primi decenni dell'Ottocento, opuscoli e parecchie importanti pubblicazioni periodiche.\nNotizie pi\u00f9 dettagliate sulla consistenza originale del fondo si trovano nell'introduzione al , in cui si d\u00e0 notizia di \u201c2229 opere ed opuscoli, de' quali 500 per\u00f2 non sono n\u00e9 di botanica n\u00e9 di scienze affini\u201d; secondo gli atti della vendita della biblioteca, per\u00f2, i volumi risultavano essere circa 9000.\nLa vendita della \"libreria\" di Moretti fu complessa, proprio a causa del notevole valore economico, e non fu possibile mantenerla integra, ma fu smembrata e acquistata da istituzioni pubbliche e privati cittadini: venne data priorit\u00e0 di scelta alla Biblioteca universitaria di Pavia, che acquis\u00ec solo una parte dei volumi (120 circa).\nUna cinquantina di volumi della \"libreria\" venne acquisita da Roberto de Visiani, prefetto dell'Orto botanico di Padova dal 1836, da sempre in stretti rapporti professionali e d'amicizia con Moretti, che cur\u00f2 anche la vendita di parte della collezione ad altri bibliofili della zona: alla sua morte, nel 1878, egli lasci\u00f2 la propria copiosa biblioteca personale all'Universit\u00e0 di Padova, dove ancora oggi sono conservati.\nMolte opere furono acquistate da Vittorio Piccaroli, assistente all'Orto botanico di Pavia tra il 1838 e il 1841 e direttore della Biblioteca universitaria di Pavia, poi trasferitosi a Modena: di questi, alcuni volumi furono poi acquisiti proprio dall'Orto botanico di Modena negli anni 1877/1879, andando a costituire il fondo Vittorio Piccaroli.\nUna parte ben pi\u00f9 cospicua venne acquistata privatamente da Santo Garovaglio, successore di Giuseppe Moretti alla direzione dell'Orto botanico di Pavia e grande bibliofilo: il fondo Giuseppe Moretti conservato presso l'Universit\u00e0 di Pavia raccoglie proprio i volumi acquistati nel 1884 dall'Istituto di botanica e dal Laboratorio crittogamico dell'Universit\u00e0 di Pavia alla morte di Garovaglio, ed \u00e8 parte intregrante del fondo Santo Garovaglio.\nTutti i volumi del fondo sono identificati da uno degli \"ex libris\" del possessore, apposto al contropiatto o al verso della carta di guardia anteriore dei volumi.\nSolo una parte del fondo \u00e8 attualmente catalogata.\nOpere.\nOpere in collaborazione.\nPer le opere scritte da Giuseppe Moretti in collaborazione con altri autori e per le traduzioni, vedere V. Bianchi, E. Bruno, V. Giacomini 1959 \"Giuseppe Moretti (Bio-bibliografia), \"Atti dell'Istituto botanico e Laboratorio crittogamico dell'Universit\u00e0 di Pavia, s. 5., vol. 16: 210-230 (1959)"}
{"id": "885640", "revid": "100097065", "url": "https://it.wikipedia.org/wiki?curid=885640", "title": "Michael Klim", "text": "Nato in Polonia, era specializzato nello stile libero e nella farfalla.\nHa vinto ben sei medaglie in tre diverse edizioni olimpiche: Atlanta 1996, Sydney 2000 e Atene 2004. Si ritira il 26 giugno 2007 a soli 29 anni."}
{"id": "885646", "revid": "2176804", "url": "https://it.wikipedia.org/wiki?curid=885646", "title": "Obi-Wan Kenobi", "text": "Obi-Wan Kenobi, conosciuto anche come Ben Kenobi, \u00e8 un personaggio immaginario della saga fantascientifica di \"Guerre stellari\". \u00c8 stato interpretato da Alec Guinness nella trilogia originale, in cui ricopre il ruolo di mentore di Luke Skywalker a cui insegna le vie dei Jedi, e da Ewan McGregor nella trilogia prequel, dove \u00e8 il Maestro e amico di Anakin Skywalker. Compare anche nel film \"\", nella e in \"Star Wars Rebels\".\nInizialmente Padawan di Qui-Gon Jinn, insieme al suo Maestro \u00e8 coinvolto nella battaglia di Naboo, contro l'esercito dei droidi della Federazione dei Mercanti. Dopo la morte di Qui-Gon, per mano del Sith Darth Maul, viene promosso a Cavaliere Jedi e gli viene assegnato come allievo il giovane Anakin Skywalker. I due, divenuti grandi amici, diventano generali della Repubblica e delle leggende durante le guerre dei cloni. In seguito al passaggio al Lato Oscuro di Anakin e alla nascita dell'Impero si esilia su Tatooine e diventa, anni dopo, il mentore di Luke Skywalker, che indirizzer\u00e0 al suo cammino verso le vie dei Jedi.\nObi-Wan appare fisicamente nei primi quattro episodi e come fantasma in quelli successivi (escluso l'). Questo lo rende uno dei personaggi che compaiono di pi\u00f9 nell'intera saga.\nRuolo nella saga.\n\u00c8 stato il Padawan di Qui-Gon Jinn e in seguito divenne il maestro dei due Jedi probabilmente pi\u00f9 significativi nella storia dell'Ordine: Anakin Skywalker (durante l'ultimo periodo di vita della Vecchia Repubblica) e il figlio di quest'ultimo Luke Skywalker (durante l'era dell'Impero e durante la Guerra Civile Galattica).\nFu il primo Jedi dell'Ordine di Yoda a sconfiggere un Sith, Darth Maul, mentre era ancora un apprendista Padawan, e fu uno dei pochi membri del consiglio Jedi a sopravvivere alla Grande Purga Jedi ordinata da Darth Sidious.\nNell'ambito dei film e nel nuovo Canone, Obi-Wan Kenobi \u00e8 tra i Jedi (con Yoda e Luke Skywalker) il cui corpo fisico scompare nel nulla in punto di morte, mentre in \"Star Wars Legends\" la cosa avviene per molti dei Jedi dotati di un legame con la Forza particolarmente profondo.\nObi-Wan Kenobi usava un secondo nome (Ben Kenobi, oppure soltanto Ben) quando affrontava missioni sotto copertura durante le guerre dei cloni. La prima volta che us\u00f2 il nome Ben fu quando finse di morire e prese le sembianze del suo stesso assassino, Rako Hardeen, per ingannare i cacciatori di taglie Moralo Eval e Cad Bane (ep. 15-16-17-18 stagione 4 \"The Clone Wars\"). In seguito, Obi-Wan us\u00f2 il nome Ben Kenobi subito dopo la Grande Purga Jedi, quando si nascose stabilendosi su Tatooine.\nApparizioni.\nFilm.\n\"Guerre stellari\".\nObi-Wan, da tempo in esilio su Tatooine sotto il nome di Ben, interviene per salvare Luke Skywalker dall'assalto di alcuni Sabbipodi, mentre il giovane si ritrova alla ricerca del piccolo droide R2-D2. Quest'ultimo se ne era andato dalla fattoria dei Lars per consegnare proprio a Kenobi il disperato messaggio di aiuto della sua precedente proprietaria, la principessa Leila Organa (sorella di Luke, a sua insaputa) del pianeta di Alderaan. Divenuto ormai troppo vecchio per affrontare una sfida simile, Obi-Wan decide di prendere con s\u00e9 Luke perch\u00e9 lo aiuti nell'impresa, consegnandogli la spada laser di suo padre, Anakin Skywalker. Inizialmente Luke rifiuta ma, dopo aver visto l'atroce uccisione dei suoi zii per mano delle truppe dell'Impero, decide di seguire l'anziano Jedi, accompagnandolo insieme i droidi R2-D2 e C-3PO, non avendo pi\u00f9 motivo di rimanere sul pianeta.\nIl gruppo trova un passaggio per Alderaan sul \"Millennium Falcon\" del contrabbandiere Ian Solo e dello Wookiee Chewbecca. Prima di raggiungere Alderaan, il pianeta viene distrutto dalla potentissima \"Morte Nera\" che, poco dopo, cattura il \"Falcon\" e il suo equipaggio. Per permettere al gruppo di fuggire, una volta salvata Leila, Kenobi disattiva il raggio traente della stazione da battaglia che impedisce al \"Falcon\" di partire. Tuttavia, prima di riuscire a fuggire, Obi-Wan si vede costretto ad affrontare nuovamente e dopo tanto tempo Dart Fener; durante il duello, Kenobi avverte Fener in maniera criptica, dicendo che se lo avesse ucciso, sarebbe diventato molto pi\u00f9 potente di quanto sia: visto ormai il gruppo al sicuro, Kenobi si fa uccidere dal suo ex-allievo per permettere agli altri la fuga; tuttavia, il suo corpo sparisce quando il Sith lo trapassa, cosa che lascia perplesso il Signore Oscuro. Del vecchio Jedi non rimase niente, a parte la sua spada laser e la sua tunica sul pavimento.\nInfatti, Kenobi non scompare interamente, ma (grazie agli insegnamenti di Qui-Gon) diventa uno spirito che successivamente avrebbe seguito e consigliato il giovane Luke. Come spirito aiuta Luke a concentrarsi durante la battaglia di Yavin, dove avviene la distruzione della \"Morte Nera\".\n\"L'Impero colpisce ancora\".\nSu Hoth, lo spirito di Kenobi dice a Luke di recarsi al sistema di Dagobah per addestrarsi sotto la tutela di Yoda. Riappare successivamente su Dagobah per avvertire Luke di non affrontare Dart Fener su Bespin.\n\"Il ritorno dello Jedi\".\nQualche tempo dopo, Obi-Wan riappare dopo la morte di Yoda per spiegare il perch\u00e9 non avesse detto a Luke la verit\u00e0 circa il destino di Anakin, e per rivelargli che Leila \u00e8 sua sorella. Dopo la vittoria alla battaglia di Endor, Kenobi riappare assieme a Yoda e allo spirito del redento Anakin.\n\"La minaccia fantasma\".\nNel 32 BBY, Obi-Wan, ormai giunto quasi al termine del suo apprendistato, viene inviato con Qui-Gon come ambasciatore su Naboo per porre fine all'embargo commerciale della Federazione dei Mercanti, ma i due cadono in una trappola dei neimoidiani. Dopo varie peripezie, Obi-Wan e Qui-Gon riescono comunque a mettersi in salvo e poco dopo liberano la Regina Padm\u00e9 Amidala, partendo con un'astronave alla volta di Coruscant, con il fine di riferire al Senato galattico i drammatici avvenimenti in corso.\nDurante la fuga, per\u00f2, l'iperpropulsore dell'astronave viene danneggiato ed il gruppo, per effettuare le debite riparazioni, \u00e8 costretto a fermarsi (sotto consiglio di Kenobi) sul piccolo ed inospitale pianeta di Tatooine; qui, grazie all'intuizione (che, negli anni, si riveler\u00e0 vincente) di Qui-Gon, Obi-Wan fa la conoscenza di un bambino molto particolare: Anakin Skywalker. Una volta a Coruscant, Obi-Wan discute varie volte col maestro, data l'intenzione di quest'ultimo di addestrare il bambino (ritenuto pericoloso dal consiglio Jedi).\nTuttavia, in seguito ad un tragico duello a tre col Sith Darth Maul (allievo del misterioso Darth Sidious), Qui-Gon rimane ucciso e, in punto di morte, implora Obi-Wan (che, furioso e disperato, sconfigge Maul) di addestrare Anakin al suo posto, cosa che Kenobi, malgrado i suoi timori sul bambino, promette di fare. Il consiglio Jedi viene quindi persuaso dal giovane Jedi di affidargli Anakin come apprendista. Essendo il consiglio gi\u00e0 impressionato dal fatto che Kenobi abbia sconfitto il primo Sith affacciatosi dopo millenni essendo solo un semplice Padawan, Obi-Wan viene nominato cavaliere anche senza aver sostenuto i test richiesti.\n\"L'attacco dei cloni\".\nIl rapporto tra il giovane maestro Obi-Wan Kenobi ed il precoce Anakin Skywalker fu caratterizzato nel corso del tempo da un legame profondo, ma pi\u00f9 somigliante ad una vera e propria fratellanza piuttosto che ad un tradizionale rapporto maestro-allievo: quindi, seppur legati da affetto sincero, molte volte, i due ebbero screzi legati allo scarso rispetto di Anakin verso l'autorit\u00e0 di Obi-Wan, mentre quest'ultimo dimostr\u00f2 dei limiti nell'addestrare e nel gestire un allievo comunque \"difficile\". Di fatto, Obi-Wan era un grande Cavaliere Jedi ma come maestro aveva ancora bisogno di fare molta esperienza, cosa che Anakin non gli permise di fare con tranquillit\u00e0.\nDieci anni dopo l'invasione di Naboo, Obi-Wan e il suo padawan Anakin Skywalker si vedono assegnato il compito di proteggere Padm\u00e9 Amidala (nel frattempo divenuta senatrice), dopo un drammatico attentato (fallito) alla sua vita. Dopo il successivo tentativo di assassinio della senatrice di Naboo, per mano di Zam Wesell, Kenobi ed il suo apprendista riescono a catturarla, ma le informazioni che riescono ad estorcerle in merito a chi sia il suo mandante sono molto scarse, dato che, sul punto di confessare, viene assassinata dal cacciatore di taglie per cui lavorava, Jango Fett. Tramite il dardo avvelenato con cui Zam Wesell viene uccisa, Obi-Wan riesce a risalire al pianeta su cui Fett trovava rifugio, Kamino, pianeta cancellato dagli Archivi Jedi su cui, una volta recatosi, fa una inquietante scoperta: i Kaminoani, popolo di clonatori, erano stati ingaggiati da un certo Maestro Sifo-Dyas, per conto della Repubblica, per creare un enorme esercito di cloni.\nI cloni avevano come matrice il cacciatore di taglie Jango Fett, scelto dai Kaminoani per le sue doti di combattente. Il tentativo di cattura del cacciatore di taglie e del figlio Boba (anch'esso clone di Jango) fallisce, tuttavia Obi-Wan riesce ad agganciare un radiofaro alla nave in fuga di Fett (lo \"Slave I\"). Servendosi del segnale del radiofaro, Kenobi riesce ad intercettarli nel campo di asteroidi attorno al pianeta Geonosis, e a seguirli sulla superficie. Scoperti i mandanti degli attentati alla senatrice Amidala (il Conte Dooku, Cavaliere Jedi decaduto, ed il Vicer\u00e9 della Federazione dei Mercanti Nute Gunray) Kenobi riesce a malapena a riferirne i nomi al consiglio Jedi, interrotto dall'arrivo di truppe droidi per catturarlo. Fatto prigioniero il giovane Jedi, Dooku tenta invano di persuaderlo ad unirsi a lui, sostenendo che Qui-Gon (ex-allievo dello stesso Dooku e maestro di Obi-Wan) avrebbe sicuramente abbracciato la causa del suo vecchio mentore se avesse conosciuto la verit\u00e0 che Dooku conosce molto bene: che il Senato galattico \u00e8 controllato dal Signore Oscuro dei Sith Darth Sidious.\nObi-Wan, sostenendo il contrario sul suo maestro, rifiuta seccamente la proposta del conte, sebbene le sue parole lo turbino profondamente. Kenobi viene pertanto condannato a morte insieme ad Anakin e Padm\u00e9, nel frattempo giunti sul pianeta per soccorrerlo; i tre vengono salvati dal tempestivo intervento di Mace Windu, Yoda e altri Maestri a capo dell'Esercito dei cloni. Mentre infuria la battaglia di Geonosis, il Conte Dooku cerca di fuggire dal pianeta ma viene fermato da Obi-Wan e Anakin che lo affrontano in duello. I due per\u00f2 vengono sconfitti dal Sith (che ferisce Kenobi ad una gamba e una spalla e mozza il braccio destro ad Anakin) e vengono salvati solo grazie all'intervento del sopraggiunto Yoda.\n\"La vendetta dei Sith\".\nLa popolarit\u00e0 di Obi-Wan e Anakin come guerrieri crebbe in continuazione, tanto che furono entrambi inviati a salvare il cancelliere Palpatine, \"rapito\" da Dooku e dal terribile Generale Grievous.\nIn seguito ad un duello con Dooku, Obi-Wan rimane privo di sensi e viene portato in salvo da Anakin (dopo che questi ha ucciso il conte) insieme a Palpatine, ma i tre vengono catturati dagli scagnozzi del cyborg. Liberatisi, riescono ad impadronirsi della \"Invisible Hand\", costringendo Grievous alla fuga. Una volta che il malvagio cyborg viene individuato su Utapau, Obi-Wan viene inviato ad eliminarlo, impresa in cui riesce dopo un lungo inseguimento. L'assenza di Obi-Wan permette a Palpatine (nel frattempo rivelatosi come il misterioso Signore dei Sith Darth Sidious) di corrompere il giovane Anakin (preoccupato da alcune visioni per la sorte della moglie Padm\u00e9) e di farlo passare al Lato Oscuro della Forza dandogli il nome Sith Dart Fener.\nCon ci\u00f2, Palpatine ordina ad Anakin di sterminare i Jedi rimasti al Tempio e d\u00e0 ordine alle truppe dei cloni sparse per la Galassia di ribellarsi alle loro guide Jedi, dando vita alla Grande Purga Jedi. Ad essa sopravvivono solo Obi-Wan e Yoda (quest'ultimo in missione su Kashyyyk). Tornati segretamente su Coruscant, i due Jedi decidono di recarsi ad affrontare i Sith. Mentre Yoda si reca ad affrontare Palpatine (autoproclamatosi Imperatore Galattico), Obi-Wan giunge (involontariamente aiutato da Padm\u00e9) sul pianeta vulcanico di Mustafar dove d\u00e0 vita ad un lungo ed estenuante duello col suo ex-Padawan, che infine riesce a sconfiggere mozzandogli le gambe e il braccio sinistro. Lasciato Anakin agonizzante, Obi-Wan si reca a soccorrere Padm\u00e9, portandola presso la nave del senatore Bail Organa, dove scopre che lei aspetta due gemelli da Anakin.\nMalgrado il parto dei due nascituri (Luke e Leila) riesca, Padm\u00e9 muore, oppressa dal dolore per aver perso l'amato marito; a questo punto Yoda suggerisce al senatore Organa di allevare la bambina mentre suggerisce a Obi-Wan di ritirarsi su Tatooine affidando Luke alle cure dei suoi zii, Owen Lars e Beru Whitesun. Prima di ritirarsi su Tatooine, Obi-Wan viene istruito da Yoda su come mettersi in contatto con lo spirito del suo vecchio maestro, Qui-Gon Jinn, tornato dall'aldil\u00e0 per istruire i due Jedi su come mantenere la propria identit\u00e0 nella Forza dopo la morte.\n\"Il risveglio della Forza\".\nLa voce di Obi-Wan \u00e8 presente durante una visione di Rey scaturita dal tocco della spada laser di Anakin e Luke, con la frase \"Rey, questi sono i tuoi primi passi\". Per la parola \"Rey\" \u00e8 stata usata la voce registrata di Alec Guinness, mentre il resto della battuta \u00e8 stata pronunciata da Ewan McGregor.\n\"L'ascesa di Skywalker\".\nLa voce di Obi-Wan \u00e8 udibile anche nel momento in cui Rey chiede appello a tutti i Jedi del passato per sconfiggere il rinato Imperatore Palpatine.\nTelevisione.\n\"The Clone Wars\".\nDopo la battaglia di Geonosis, Kenobi diventa un Generale dell'esercito della Repubblica durante le guerre dei cloni, portando la Repubblica verso numerose vittorie. Dopo il rapimento del figlio di Jabba the Hutt, egli viene inizialmente inviato a parlare con Jabba. Successivamente, si scontra pi\u00f9 volte con Asajj Ventress (che era stata segretamente presa come apprendista dal Conte Dooku), finch\u00e9 non riesce ad avere la meglio. Verso la fine delle guerre dei cloni, Obi-Wan, Anakin e il comandante Cody partecipano ad un buon numero di missioni come la battaglia di Cato Neimoidia. Nella serie ha una relazione con la duchessa Satine del pianeta di Mandalore, ma quest'ultima viene uccisa da Maul per vendicarsi dello Jedi.\n\"Rebels\".\nDopo l'ascesa al potere di Palpatine, Kenobi si ritira in esilio su Tatooine e veglia su Luke Skywalker. Un giorno Kenobi salva il giovane Ezra Bridger nel deserto e, pi\u00f9 tardi, \u00e8 costretto ad affrontare il suo vecchio avversario Darth Maul. Tuttavia il duello tra i due ha breve durata: infatti Kenobi riesce a tagliare in due la spada laser del nemico e a colpirlo simultaneamente al petto, uccidendolo. Prima di spirare, Maul chiede a Kenobi se lui (Luke) sia davvero il Prescelto e, dopo la risposta affermativa del Jedi, il Sith spira.\n\" Obi-Wan Kenobi\".\nNel 2019 \u00e8 stata annunciata ufficialmente una miniserie sul Maestro Jedi durante il suo esilio su Tatooine mentre veglia sul giovane Luke Skywalker. La serie sar\u00e0 ambientata circa 10 anni dopo gli eventi di \"\" e uscir\u00e0 nel 2022 su Disney+.\nFumetti.\n\"Figlio di Dathomir\".\nNel 20 BBY partecipa insieme alla Maestra Jedi Tiplee alla missione per catturare Darth Maul e il Conte Dooku, con l'aiuto di Mace Windu e Aayla Secura, dove Tiplee venne uccisa dal conte. I due Sith poi, assieme al generale Grievous, riescono a mettersi in salvo.\n\"Star Wars Legends\".\nVita iniziale.\nKenobi nacque nel 57 BBY su Stewjon e venne scoperto dai Jedi per essere poi addestrato nelle vie della Forza. Il suo mondo natale era un pianeta costituito da pianure erbose, nel quale Kenobi aveva vissuto in felicit\u00e0 la sua prima infanzia assieme al fratello Owen. Nonostante fosse nato su un pianeta sconosciuto, per la sua vita intera parl\u00f2 con accento di Coruscant, considerandolo come la sua vera casa.\nCome apprendista Padawan si addestr\u00f2 al fianco di altri Jedi della sua et\u00e0, alcuni dei quali divennero suoi amici: Bant Eerin, Garen Muln, Quinlan Vos e Siri Tachi; con quest'ultima, in seguito svilupper\u00e0 un rapporto che andr\u00e0 ben oltre la semplice amicizia, sebbene i due, seguendo le regole Jedi, decideranno di evitare un coinvolgimento emotivo che avrebbe sicuramente causato gravi conseguenze a entrambi. Altri sarebbero diventati invece rivali o nemici, come Bruck Chun. Dopo esser stato addestrato dal grande maestro Yoda nei primissimi anni di noviziato, insieme agli altri giovanissimi compagni, Obi-Wan, compiuti ormai i dodici anni, doveva assolutamente trovare un Maestro Jedi disposto ad addestrarlo, altrimenti non avrebbe mai svolto il tirocinio per divenire Cavaliere. Attir\u00f2 quindi l'attenzione del potente maestro Qui-Gon Jinn, che aveva visitato il Tempio Jedi in cerca di un allievo: in tale frangente Obi-Wan stava duellando con uno dei suoi rivali, Bruck e per attirare l'attenzione di Qui-Gon diede sfoggio di tutto il suo valore; tuttavia, le azioni finali contro Bruck resero Kenobi troppo pericoloso agli occhi del saggio maestro, ancora provato dal tradimento del suo ex-Padawan Xanatos. Obi-Wan, ritrovatosi senza maestro, nonostante i suoi sforzi, compiuti i tredici anni, come da prassi, fu costretto a lasciare il Tempio Jedi per partire in direzione di Bandomeer, una colonia mineraria, e prestare servizio nei Corpi Agricoli (AgriCorps). Fortunatamente, Qui-Gon venne mandato in missione sul medesimo pianeta in cui fu inviato il giovane Kenobi, e, in seguito a vari disordini ed eventi drammatici, il ragazzo e l'empatico maestro, si ritrovarono a collaborare per la loro stessa sopravvivenza; dopo quei gravi momenti, Qui-Gon comprese il vero potenziale inespresso di Obi-Wan e fu infine fiero di prenderlo come suo Padawan.\nNel corso del tempo, missione dopo missione, il legame tra Qui-Gon e Obi-Wan divent\u00f2 sempre pi\u00f9 importante, tanto da rassomigliare ad un vero rapporto padre-figlio; talvolta Obi-Wan si trov\u00f2 in difficolt\u00e0 nel seguire gli insegnamenti del pacato ma poco \"accademico\" Qui-Gon, le cui dottrine erano molto spesso differenti da quelle ordinarie divulgate dal maestro Yoda o da Mace Windu. Tuttavia il giovane allievo Padawan, grazie alla sua abilit\u00e0 nel riuscire sempre a trovare il giusto compromesso, riusc\u00ec a barcamenarsi tra la dottrina della Forza Vivente (la filosofia perseguita da Qui-Gon) e quella della Forza Unificante (filosofia perseguita, invece, da Yoda), riuscendo ad apparire sufficientemente ortodosso al potente consiglio Jedi, ma nel contempo acquisendo i preziosi insegnamenti del \"maestro grigio\", limando anche alcuni aspetti negativi del proprio carattere, quali una buona dose di senso di superiorit\u00e0 ed un evidente sarcasmo. Obi-Wan segu\u00ec il suo maestro in molte missioni come nella Guerra Iperspaziale Stark, su Arorua, su Phindar dove sconfiggono l'associazione criminale chiamata il Sindacato e salvano, successivamente, i passeggeri dell'astronave \"Aurorient Express\" sul pianeta gassoso Yorn Skot. Partecipa anche alla difficile missione su Telos, dove aiut\u00f2 Qui-Gon a sventare i piani di Xanatos (ex-allievo dello stesso Qui-Gon); nel 33 BBY, Kenobi collabor\u00f2 con Qui-Gon nelle missioni su Yinchorr e Dorvalla. Affronta la cacciatrice di taglie Aurra Sing insieme al suo maestro su Kwannot e partecipa alla conferenza di Eriadu per proteggere il cancelliere Valorum e i delegati della Federazione dei Mercanti dal Fronte Nebula. Durante tutte queste avventure, la coppia formata da Qui-Gon e Obi-Wan divent\u00f2 una tra le pi\u00f9 affermate ed affiatate della Galassia; infatti l'esperienza e la grande conoscenza della Forza del \"maestro grigio\", ben si completavano con la rapidit\u00e0 e l'innato talento dell'impetuoso Padawan nell'utilizzo della spada laser. La carta vincente della coppia Jedi fu il totale rispetto dei ruoli: Qui-Gon era un maestro sensibile ma autorevole, Obi-Wan un allievo testardo, ma diligente e rispettoso.\nMaestro.\nNel 27 BBY, ormai trentenne, Obi-Wan viene incaricato da Mace Windu di spiare il Maestro Jedi Jorus C'baoth e di partecipare al progetto \"Outbound Flight\", che prevedeva di esplorare le Regioni Ignote della galassia, cercando altri individui sensibili alla Forza. Assieme al quattordicenne Anakin sale sull'astronave ma i due si ritrovano costretti, sotto ordine di Palpatine, a scendere sul pianeta Roxuli per risolvere una disputa locale, abbandonando il progetto. Insieme Obi-Wan e Anakin compiono diverse missioni, tra cui sventare i piani di Granta Omega, figlio di Xanatos, che cerc\u00f2 di distruggere la citt\u00e0 di Nataan, capitale del pianeta Mawan, con un'arma biologica. La Maestra Jedi Yaddle, loro compagna in quella missione, decise di sacrificarsi assorbendo la bomba che la uccise, salvando per\u00f2 la citt\u00e0 (26 BBY).\nPost mortem.\nNella continuity dell'Universo espanso Kenobi avverte Luke della minaccia che l'Impero Ssi-ruuvi pone e lo aiuta a ritrovare la Citt\u00e0 Perduta dei Jedi. Kenobi, Yoda, e Anakin apparvero di nuovo mesi dopo per avvertire Luke della minaccia presentata dal Signore di Belderone, Flint, apprendista di Lady Lumiya. Grazie all'avviso, Luke riesce a redimere Flint lasciando Lumiya senza allievi. Nel 9 ABY, Kenobi visita Luke per l'ultima volta in sogno, dove dice che era rimasto in uno stato intermedio tra la vita e la morte e che doveva quindi \"spostarsi nel regno successivo\". Luke d\u00e0 il nome Ben al figlio in onore del suo vecchio mentore.\nPersonalit\u00e0 e poteri.\nNonostante preferisse la diplomazia, Kenobi era conosciuto come uno dei pi\u00f9 grandi spadaccini dell'Ordine insieme a Yoda e Windu e il padrone assoluto dello stile Soresu del combattimento con spada laser. Kenobi aveva inizialmente studiato la forma Ataru con Qui-Gon Jinn, in seguito abbandonandola a causa della morte del suo mentore. Kenobi conosceva anche elementi della forma Sokan. Verso la fine delle guerre dei cloni, Kenobi fu proclamato Maestro del Soresu dal maestro Mace Windu. Durante il suo esilio su Tatooine, i riflessi di Kenobi si fanno col tempo sempre pi\u00f9 deboli, quindi studia lo stile Shien, che utilizza nel suo ultimo combattimento con Dart Fener sulla \"Morte Nera\".\nIl suo carattere calmo e compassionevole gli ha procurato molte amicizie nella galassia, tra cui Gardulla the Hutt, Hondo Onhaka, Dexter Jettster e Jar Jar Binks. Persino i nemici, escluso il generale Grievous, lo rispettano.\nSulla personalit\u00e0 di Obi-Wan ha avuto grande impatto e influenza quella di Qui-Gon Jinn: Kenobi infatti ha sempre guardato all'esempio del maestro scomparso per conoscere la via da seguire, nonostante Qui-Gon non fosse un Jedi \"convenzionale\" e da lui aveva ereditato una grande sagacia e anche una profonda e sincera bont\u00e0.\nInoltre, sebbene preferisse servirsi della spada quando era costretto a combattere, Kenobi aveva anche vastissime conoscenze nella Forza: era esperto in tecniche di controllo mentale, come la \"Persuasione della Forza\", e sapeva impiegare egregiamente il \"Controllo Animale\", ed era molto capace anche nella \"Deflessione\" e nella \"Spinta di Forza\".\nEra un eccellente pilota, bench\u00e9 affermasse di odiare volare. Era inoltre un ottimo meccanico, anche se non al livello di Anakin Skywalker.\nKenobi comprendeva facilmente lingue complesse, come quella Wookiee, e capiva e parlava perfettamente il Twil'lek.\nKenobi ebbe due donne che si infatuarono di lui nel corso della sua vita: nell'universo espanso la prima fu Siri Tachi, Padawan di Adi Gallia, con la quale decise di non continuare in quel modo per evitare che il Lato Oscuro li coinvolgesse; nel nuovo canone la seconda fu Satine Kryze, duchessa di Mandalore, innamoratasi del Jedi quando questi, durante il suo apprendistato, venne inviato assieme a Qui-Gon Jinn su Draboon per proteggerla da alcuni mercenari, molti anni prima delle guerre dei cloni e dell'invasione di Naboo. Sebbene Kenobi ricambiasse i sentimenti verso la duchessa fu costretto a rifiutarne le avance per la sua condizione di Jedi; rimase poi profondamente addolorato quando, nel 20 BBY, Satine gli mor\u00ec tra le braccia per mano del \"risorto\" Darth Maul.\nMolto si \u00e8 discusso riguardo alla sua morte per mano di Dart Fener sulla \"Morte Nera\"; chiaramente, dopo anni e anni in cui il vecchio Jedi aveva portato su di s\u00e9 il pesante fardello del passaggio al Lato Oscuro del suo amico Anakin, Obi-Wan scelse di affrontare un'ultima volta il suo apprendista decaduto per farsi uccidere (consentendo per\u00f2 a Luke e agli altri di scappare) ed \"espiare\" cos\u00ec il suo fallimento. Questo spiega il perch\u00e9 Obi-Wan racconta a Luke ne \"Il ritorno dello Jedi\" la storia dell'ascesa di Fener al Lato Oscuro con voce colma di rimpianto, avendo sempre cercato di colmare l'enorme dolore che indirettamente aveva creato fallendo come maestro.\nLe sue spade laser.\nObi-Wan ha posseduto tre spade laser nel corso della sua vita. La prima, quand'era un Padawan, venne perduta nel pozzo del reattore durante il duello con Darth Maul. La seconda, quand'era un Maestro Jedi, gli venne sottratta su Geonosis e mai pi\u00f9 recuperata; durante la battaglia sul suddetto pianeta, Obi-Wan utilizz\u00f2 temporaneamente un'altra spada laser dalla lama blu che poi venne distrutta nel duello col Conte Dooku. La terza e ultima, invece, venne perduta dall'anziano Kenobi durante il suo ultimo combattimento contro Dart Fener sulla \"Morte Nera\". \nParodie.\nIl personaggio \u00e8 stato parodizzato in varie serie televisive, come \"I Griffin\" e nel film \"Oggy e i maledetti scarafaggi - Il film\"."}
{"id": "885649", "revid": "125038951", "url": "https://it.wikipedia.org/wiki?curid=885649", "title": "Ectotermia", "text": "In biologia, l'ectotermia (dal greco: \"ektos\" = al di fuori; \"thermos\" = calore) \u00e8 la condizione degli organismi viventi la cui temperatura corporea dipende dall'ambiente esterno. \u00c8 un tipo di termoregolazione, il suo contrario \u00e8 chiamato endotermia e non va confusa con l'eterotermia.\nAd avere questa caratteristica sono gli invertebrati, i pesci, gli anfibi e i rettili. Si ipotizza che anche i dinosauri fossero ectotermi (anche se le pi\u00f9 recenti teorie favoriscono l'omeotermia). Il fenomeno dell'ectotermia \u00e8 particolarmente accentuato nei rettili, che devono necessariamente passare diverse ore al sole per poter aumentare la propria temperatura corporea, soprattutto lucertole e serpenti.\nStrategia.\nLe differenti strategie di controllo della temperatura includono:\nSpesso gli ectotermi hanno un metabolismo pi\u00f9 complesso degli endotermi. Per una reazione chimica importante, possono avere dei sistemi di 4 a 10 enzimi che operano a differenti livelli di temperature. Perci\u00f2 spesso gli ectotermi hanno dei genomi pi\u00f9 complessi di animali omeotermi di una stessa nicchia ecologica.\nConseguenze.\nA causa del loro metabolismo variabile, gli animali ectotermi non sono molto adattati per dei sistemi complessi che abbiano esigenze energetiche particolari e temperatura molto costante, come ad esempio il cervello. Alcuni grandi ectotermi, grazie a un favorevole rapporto volume/superficie, sono capaci di mantenere una temperatura corporea relativamente elevata e un tasso elevato di metabolismo. Questo fenomeno, chiamato gigantotermia, \u00e8 stato osservato nelle tartarughe marine e probabilmente era sfruttato dalla maggior parte dei dinosauri e degli antichi rettili marini."}
{"id": "885650", "revid": "100099746", "url": "https://it.wikipedia.org/wiki?curid=885650", "title": "Todd Pearson", "text": "Ha vinto la medaglia d'oro nella staffetta 4x200\u00a0m sl ai Giochi olimpici di Sydney 2000."}
{"id": "885655", "revid": "3082", "url": "https://it.wikipedia.org/wiki?curid=885655", "title": "Marc'Antonio de Dominis", "text": ""}
{"id": "885661", "revid": "228587", "url": "https://it.wikipedia.org/wiki?curid=885661", "title": "Enrico Pasquali", "text": "Nasce a Castel Guelfo di Bologna, vicino a Bologna, lungo la sponda sinistra del fiume Sillaro, nell'Imolese. Figlio di mezzadri, all'et\u00e0 di dodici anni comincia a lavorare come fattorino e aiuto tipografo presso lo studio tipografico e fotografico \"Galvani\" di Medicina.\nRimasto orfano all'et\u00e0 di diciott'anni, si adatta ai pi\u00f9 umili lavori, appassionandosi alla fotografia e lavorando prima nello Studio Galvani, poi aprendo un proprio studio fotografico a Bologna, nel dopoguerra.\nHa documentato la vita delle campagne emiliane, il lavoro operaio, le manifestazioni popolari del dopoguerra e degli anni successivi fino alla sua morte, avvenuta nel 2004."}
{"id": "885663", "revid": "599013", "url": "https://it.wikipedia.org/wiki?curid=885663", "title": "Romain Barnier", "text": "Ha gareggiato nelle due ultime edizioni olimpiche."}
{"id": "885664", "revid": "254059", "url": "https://it.wikipedia.org/wiki?curid=885664", "title": "Rudone", "text": "Il Rudone \u00e8 un torrente della provincia di Brescia lungo 7\u00a0km. Nasce a Villa, frazione di Serle e confluisce nel Naviglio Grande Bresciano all'altezza di Virle, frazione di Rezzato. Il torrente \u00e8 compreso nei comune di Serle, Paitone, Nuvolento, Nuvolera, Mazzano e Rezzato. \u00c8 canalizzato da Paitone. A Nuvolera si unisce al canale Abate prendendo il nome di canale Rudone-Abate."}
{"id": "885667", "revid": "2218716", "url": "https://it.wikipedia.org/wiki?curid=885667", "title": "Calcio-antagonisti", "text": "I calcio-antagonisti sono una classe di farmaci utilizzati come antiipertensivi o in altre patologie dell'apparato cardiocircolatorio. Vengono chiamati anche \"bloccanti dei canali al calcio\" o \"bloccanti dei canali lenti al calcio\".\nClassi di molecole.\nSono calcio antagonisti:\nMeccanismo d'azione.\nI calcio-antagonisti hanno come sito d'azione i canali del calcio di tipo L, di tipo voltaggio-dipendenti; queste molecole legano il canale nello stato inattivo, diminuendo cos\u00ec la durata del potenziale d'azione decrementando quindi la conduttanza del calcio nelle cellule miocardiche e della muscolatura liscia vasale.\nLe benzotiazepine e le fenilalchilamine agiscono prevalentemente a livello dei canali L del muscolo cardiaco e sono quindi inotropi negativi, le diidropiridine agiscono prevalentemente a livello dei canali L della muscolatura liscia delle arteriole, attraversando anche la barriera emato-encefalica, contrastando quindi la vasocostrizione.\nEffetti.\nI loro effetti si esplicano sulla muscolatura liscia e cardiaca; la muscolatura scheletrica \u00e8 esente dal loro effetto in quanto il meccanismo d'azione di quest'ultima \u00e8 dipendente da calcio gi\u00e0 presente all'interno della cellula. Impedendo l'ingresso di calcio attraverso i canali voltaggio dipendenti impediscono alla muscolatura liscia di contrarsi, per cui i loro effetti saranno un rilassamento della muscolatura delle resistenze periferiche con conseguente ipotensione. A livello cardiaco esplicano azione inotropa e cronotropa negativa. Ma possono essere inotropi positivi con effetto indiretto.\nSi possono distinguere due classi di calcio antagonisti:\nEffetti vascolari.\nTutte le classi, quale pi\u00f9 quale meno, hanno effetti vascolari sulle arterie, ma scarsi o nulli sulle vene, dal momento che sono pochi o nulli i canali L del calcio, per cui non determinano variazioni del precarico. L'effetto delle DHP \u00e8 ovviamente pi\u00f9 marcato.\nEffetti cardiaci.\nSi nota inotropismo negativo, per minor ingresso di calcio nella cellula cardiaca. Nei primi giorni di terapia, possono attivarsi fenomeni di compenso simpatico, che sono in grado di mascherare l'azione del farmaco, ma questi effetti tendono a scomparire col passare del tempo.\nSi instaura anche un cronotropismo negativo, che dipende dalla capacit\u00e0 di alterare il recupero dallo stato di inattivazione dei canali del calcio (effetto tipico del verapamil).\nBepridil, oltre che sui canali del calcio, agisce anche sui canali veloci del sodio, con effetto inotropo e cronotropo negativo diretto, aumentando il periodo refrattario a livello del nodo AV. \nEffetti emodinamici.\nTutti i calcio antagonisti riducono le resistenze periferiche e aumentano il flusso distrettuale, anche nel letto coronarico. Questo effetto \u00e8 particolarmente evidente con l'uso di diidropiridine; meno con verapamil, e ancor meno con diltialzem.\nLa vasodilatazione arteriosa porta ad una riduzione della pressione, con calo del post-carico e una migliore meccanica cardiaca."}
{"id": "885669", "revid": "1305772", "url": "https://it.wikipedia.org/wiki?curid=885669", "title": "Diche", "text": ""}
{"id": "885678", "revid": "767487", "url": "https://it.wikipedia.org/wiki?curid=885678", "title": "Snakebite", "text": "Snakebite \u00e8 l'EP di debutto del gruppo musicale britannico Whitesnake, pubblicato nel giugno del 1978 dalla EMI. Inizialmente comprendeva quattro tracce, ma fu poi pubblicato nel settembre del 1978 come un doppio EP contenente quattro tracce extra del secondo album da solista di David Coverdale, \"Northwinds\", sotto il titolo di \"Snakebite\". L'EP porta anche la dicitura \"David Coverdale's Whitesnake\" e comprende foto live della band. Tutte le tracce dell'EP originale sono state usate come tracce bonus nella versione rimasterizzata del 2006 dell'album di debutto del gruppo, \"Trouble\"."}
{"id": "885680", "revid": "2051852", "url": "https://it.wikipedia.org/wiki?curid=885680", "title": "Fr\u00e9d\u00e9rick Bousquet", "text": "Biografia.\nCarriera sportiva.\nSpecialista delle prove veloci di stile libero e farfalla, ex-detentore del record del mondo dei 50\u00a0m stile libero (20\"94) ed \u00e8 stato il primo uomo della storia a varcare il muro dei 21\", il 26 aprile 2009, durante i campionati francesi di Montpellier. Il record precedente apparteneva all'australiano Eamon Sullivan. Il 19 giugno 2008 agli Open di Francia ha stabilito il record europeo in 3'12\"54 nella staffetta 4x100\u00a0m sl.\nAi Campionati mondiali di nuoto 2009 di Roma \u00e8 stato uno dei protagonisti conquistando tre medaglie.\nVita privata.\nFidanzato con la collega Laure Manaudou, il 2 aprile 2010 \u00e8 diventato padre per la prima volta di una bambina."}
{"id": "885683", "revid": "3115", "url": "https://it.wikipedia.org/wiki?curid=885683", "title": "Abbazia di Borzone", "text": "Il complesso abbaziale di Sant'Andrea \u00e8 un luogo di culto cattolico situato nella localit\u00e0 di Borzone nel comune di Borzonasca, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari. Dal 1910 \u00e8 stato dichiarato monumento nazionale italiano.\nStoria.\nIl complesso \u00e8 situato a 335 m s.l.m. in un luogo solitario, distante dal centro abitato di Borzonasca all'incirca tre chilometri. La storia sulla sua fondazione \u00e8 ancora oggi incerta, poich\u00e9 non esistono date certe sugli avvenimenti storici. Secondo alcune testimonianze la chiesa e il monastero furono costruiti per volere del re longobardo Liutprando tra il 712 e il 714, con annessa residenza regia, in sostituzione della fortezza eretta dai Bizantini nel VI secolo, ormai in decadenza. Essa fu dapprima dedicata a san Giorgio.\nDue documenti attesterebbero la presenza di un nucleo monastico a Borzone di antica data da parte dei monaci dell'abbazia di San Colombano di Bobbio: il primo \u00e8 del 774 in cui Carlo Magno delimitando la giurisdizione del monastero di Bobbio cita Borzone (\"Bresone\"), e il secondo \u00e8 del 972 in cui Ottone I riconferma la giurisdizione di Bobbio citando espressamente \"il monastero e la villa di Borzono\". Nel XII secolo fu sottoposto alla giurisdizione dell'abate del monastero di San Pietro in Ciel d'Oro di Pavia, fino al successivo passaggio nel 1128 al vescovo di Genova.\nGrazie ai conti Fieschi di Lavagna, divenuti i nuovi proprietari di Borzone nel 1145, la chiesa ebbe il titolo di abbazia nel 1184 dall'arcivescovo di Genova Ugone della Volta e fu affidata all'abate benedettino Lantelmo, della \"congregazione religiosa della casa di Dio\". L'anno successivo, 1185, divenne commenda parrocchiale rimanendo tale fino al 1847. La chiesa \u00e8 ancora menzionata inoltre in un'iscrizione del 1244.\nFino al 1536 la maggior parte del territorio della Valle Sturla con Borzonasca (tranne le parrocchie rimaste sotto la Diocesi di Bobbio fino al 1989) e Mezzanego fu soggetto all'abbazia.\nAttualmente la propriet\u00e0 del complesso, dichiarato monumento nazionale il 10 marzo 1910, \u00e8 gestita dalla diocesi di Chiavari per mezzo della locale parrocchia di Borzonasca.\nNel XVII secolo la chiesa sub\u00ec dei rimaneggiamenti: nel periodo tra il 1644 e il 1704, vennero aggiunte nuove finestre, nuove decorazioni interne e altari in marmo.\nTra il 1834 e il 1835 l'abbazia sub\u00ec diversi interventi strutturali come la trasformazione del presbiterio e la soprelevazione della navata, che modificarono anche l'aspetto della facciata esterna.\nTra il 1950 e il 1958 la soprintendenza per i beni architettonici della Liguria ha attuato interventi di restauro, che hanno permesso di riportare alla luce le originarie strutture medievali del complesso monastico. Un secondo intervento fu realizzato nel 1983 nella chiesa, comprendendo il restauro della casa dei frati.\nNel settembre 2014 la diocesi di Chiavari ha nominato padre Attilio Fabris quale primo monaco diocesano dell'abbazia di Borzone; la presenza nella struttura degli ultimi monaci, dell'ordine benedettino, era datata al 1536.\nDescrizione.\nIl complesso monastico comprende la chiesa, la sacrestia, un chiostro, un edificio adibito a canonica e una casa colonica. Una torre, in blocchi bugnati degli inizi del XIII secolo, fu trasformata nel 1310 in campanile mediante l'aggiunta della cella campanaria.\nLe altre strutture presenti sono risalenti al XVI o XVII secolo, ad eccezione della foresteria costruita nel XIX secolo.\nIl cipresso antistante la chiesa \u00e8 classificato fra gli Alberi monumentali della Regione Liguria.\nChiesa.\nL'edificio si presenta ad unica navata di tre campate e ospita un altare maggiore, della prima met\u00e0 del XVIII secolo e tre laterali.\nL'altare destro, collocato nella seconda campata fu eretto nel 1644 e dedicato originariamente alla Vergine Maria e dal 1680 alla Madonna del Rosario. Il tabernacolo fu sostituito da quello attuale nel 1898. Il primo altare di sinistra, sempre nella seconda campata, costruito nel 1683 era dedicato al Crocifisso e conserva originali la predella e la mensa d'altare, con una seicentesca statua in marmo della \"Madonna con Bambino\".\nFino al 2003 la chiesa ha ospitato il polittico raffigurante l'apostolo Andrea - opera attribuita a Giovanni da Barbagelata o a Carlo Braccesco - attualmente ospitato presso il museo diocesano di Chiavari. Tuttavia nell'abbazia, sopra l'altare maggiore, \u00e8 collocata una copia dell'opera d'arte. Nello scomparto superiore centrale \u00e8 raffigurata la Crocifissione con la Vergine e san Giovanni Battista; a destra sono presenti san Bernardo abate e santa Apollonia, mentre a sinistra i santi Eufemiano e Antonio abate. Nella parte inferiore, al centro, sono raffigurati i santi Andrea, Pietro, Sebastiano, Lorenzo e Caterina."}
{"id": "885685", "revid": "287204", "url": "https://it.wikipedia.org/wiki?curid=885685", "title": "Byrne", "text": "Byrne (varianti: Byrnes, O'Byrne, O'Byrnes, Burns, Beirne) \u00e8 un cognome anglosassone. Il termine significa \"corvo\", e deriva dall'irlandese \"\u00d3 Broin\"."}
{"id": "885686", "revid": "92723", "url": "https://it.wikipedia.org/wiki?curid=885686", "title": "Chiesa di Santa Maria a Quarto", "text": "La chiesa di Santa Maria a Quarto si trova nel comune di Bagno a Ripoli ed \u00e8 parte del vicariato di Antella e di Ripoli.\nPrende il nome dal quarto miglio romano dal decumano di Firenze posto lungo la via Cassia adrianea e inaugurato nel 123 d.C. La chiesa si trova sulla collina (100 m s.l.m.) antistante la piana di Bagno a Ripoli e dal sagrato, in cotto fiorentino, \u00e8 possibile osservare il panorama di tutta la pianura fiorentina in direzione ovest.\nStoria.\nIl periodo di costruzione dell'edificio non \u00e8 databile con precisione ma ci sono ipotesi fondate che il luogo di culto fosse presente gi\u00e0 nel XII secolo. Il pi\u00f9 vecchio documento noto dove \u00e8 citata la chiesa appartiene ai codici dell Compagnia d'Orsammichele e risale al 1224.\nNel XIII secolo la chiesa aveva una situazione economica difficile: nel 1260 il suo rettore Ben Compagni si impegn\u00f2 a versare solo 2 staia di grano per il mantenimento dell'esercito fiorentino mentre tra il 1276 e il 1303 venne chiamata a pagare solo 3 lire annue per la decima. Nel secolo successivo, anche a causa dei lavori di trasformazione della chiesa, la situazione economica continu\u00f2 a essere pessima e si arriv\u00f2 al 1393 quando, in occasione di una visita apostolica, la chiesa venne trovata provvista di soli di due altari ci cui uno consacrato mentre l'altro non aveva una dote; inoltre il popolo venne definito \"societas pauperrima\".\nNegli anni seguenti la chiesa and\u00f2 in rovina ma nel 1432 la relazione di una nuova vista pastorale la descrive in restauro; dal 1566 al \"1789\" il patronato spett\u00f2 ai parrocchiani e in questo lasso di tempo la scarsella fu affrescata e nel 1721 Monsignor Giuseppe Maria Martelli, vescovo di Firenze, la elev\u00f2 a prioria.\nPer arrivare all'aspetto attuale la chiesa ha subito numerosi interventi. Nel 1828 venne costruito il nuovo campanile e nel 1845 a opera di Don Buti, come riportato nella lapide a lui dedicata all'interno della stessa chiesa, furono fatti lavori ingenti. Al solito periodo risale l'innalzamento del tetto nella versione attuale. Il 18 maggio 1895 la chiesa fu danneggiata dal terremoto:\nNei restauri fatti dopo, il sisma fu deciso di lasciare la facciata intonacata ma nel decennio tra il 1930 e il 1940 la chiesa \u00e8 stata completamente riprogettata e restaurata e gli interni hanno assunto, grazie al progetto di Giuseppe Castellucci, l'attuale aspetto neogotico. A questa data risale l'apertura di quattro finestre monofore e la costruzione di due altari in pietra serena che sono stati rimossi solo di recente. Un nuovo restauro \u00e8 stato effettuato nel 1983.\nDescrizione.\nEsterno.\nL'attuale edificio \u00e8 stato costruito sui muri perimetrali, in pietra alberese, della precedente costruzione.\nLa chiesa si presenta con un portico a tre arcate intervallati da due colonne portanti in pietra serena centrali e da due pilastri ai lati, dello stesso materiale, a sua volta raccordati alla parete per mezzo di due archi laterali. Nel mezzo del loggiato un portone antico apre il passaggio all'interno della chiesa stessa. L'ingresso \u00e8 alto 3,15 metri per una larghezza di 1,80. Sull'architrave \u00e8 presente una croce che stilisticamente potrebbe risalire al XIV secolo.\nAll'esterno, nella parte sinistra, un tempo si trovava un affresco della scuola fiorentina raffigurante Cristo in piet\u00e0 che risaliva al XIV secolo. Di tale affresco oggi rimangono piccole tracce.\nIl campanile.\nLa costruzione della torre campanaria risale al 1828. Il progetto fu approvato dal granducato il 28 marzo del 1828 e i lavori iniziarono il mese successivo. Il comune di Bagno a Ripoli in realt\u00e0 dette la concessione dei lavori solo alla fine dei lavori stessi (28 dicembre 1828). La costruzione fu effettuata da maestro muratore Luigi Gherardi ed era sostanzialmente diversa dall'attuale. In prossimit\u00e0 delle finestre delle campane erano presenti quattro terrazzoni leggermente sporgenti mentre la torre campanaria terminava con una cupola appuntita all'interno della quale erano aperte quattro finestre rotonde. La costruzione, alta 53 metri, al suo interno ospitava quattro campane della fonderia Moreni tre delle quali del 1819 e una successiva del 1824. Le due campane maggiori, dopo la loro rottura, furono sostituite nel 1866 da altre due, fuse dalla fonderia Rafanelli, rispettivamente consacrate e battezzate con i nomi San Giuseppe (la maggiore) e Maria Santissima Assunta in cielo (la minore). Agli anni venti risale la sostituzione di una terza campana che i bagnesi vollero dedicare ai propri caduti della Prima guerra mondiale. Durante la Seconda guerra mondiale il campanile fu colpito nella sua sommit\u00e0 il 5 agosto 1944 alle 10,30 in quanto i tedeschi, insieme alla torre di Rosai e a un secondo edificio, sempre nei pressi del centro di Bagno a Ripoli, vedevano in queste alte costruzioni un possibile punto di avvistamento. Fortunatamente i danni si limitarono alla distruzione della palla che sorreggeva la croce al di sopra della sommit\u00e0 del campanile stesso. Nei successivi anni il campanile sub\u00ec alcuni restauri; agli anni cinquanta risalgono le attivit\u00e0 di restauro che hanno modificato il campanile nell'aspetto attuale. Nel 1968 \u00e8 stato introdotto un impianto elettrico per consentire il suono delle campane stesse evitando l'uso delle corde fino a quel tempo utilizzate.\nInterno.\nL'interno della chiesa oggi \u00e8 intonacato ma nel coro, nella navata e nel presbitero, due o tre secoli fa, potevano essere ammirati alcuni affreschi.\nNegli anni novanta, per far fronte all'aumento della popolazione e alla conseguente carenza di spazio durante la celebrazione, \u00e8 stato costruito un soppalco dove i fedeli potevano prendere posto. Tale soppalco, con la costruzione della chiesa della Pentecoste, \u00e8 stato notevolmente ridotto e limitato ad ospitare il solo organo.\nL'altare maggiore.\nIl posizionamento della mensa segue i canoni della vecchia liturgia quando il celebrante aveva le spalle rivolte ai fedeli. L'architetto Giuseppe Castellucci costru\u00ec l'altare in pietra serena all'interno dei restauri commissionati nel 1930 dal principe Piero Ginori Conti.\nI dipinti.\nNel 1930, dietro la mensa, fu posto un trittico raffigurante, nella parte centrale, la \"Madonna del latte\" di Bicci di Lorenzo con due angeli ai piedi e risalente al XV secolo. L'opera, una tempera a fondo oro, presenta ai lati due \"Santi\", opera della bottega di Bernardo Daddi e risalenti al secolo precedente. Queste raffigurano i santi Bartolomeo, alla sinistra di chi guarda l'opera, in un manto bianco e con un libro in mano, e Lorenzo, alla destra, in tonaca rossa, anche lui con un libro in mano. L'opera arriv\u00f2 dalla Basilica di Santa Maria del Carmine (Firenze) a Quarto nel 1932. Ad oggi l'opera non \u00e8 pi\u00f9 presente all'interno della chiesa.\nNel restauro del 1930 fu aperta, nella parete dietro all'altare, una grande finestra a forma di bifora, distruggendo, forse inconsapevolmente, un grande affresco dedicato all\"'Assunzione di Maria\", a cui la chiesa \u00e8 dedicata. Di tale affresco sono state rilevate tracce durante i restauri del 1992.\nSulla parte destra, un tempo, era possibile ammirare un'opera attribuita in un primo tempo a Ser Niccol\u00f2 e successivamente a Maestro Francesco, datata 1391 e raffigurante la Madonna col Bambino e i Santi Giovanni Battista e Nicola di Bari.\nA sinistra \u00e8 presente la \"Madonna in trono col Bambino e angeli\", copia dell'originale di Gentile da Fabriano che sembra trovarsi in Inghilterra. All'interno della Chiesa hanno trovato collocazione alcune opere d'arte provenienti da altre chiese e risalenti al XV secolo. Tra queste un\"'Annunciazione\" di Neri di Bicci."}
{"id": "885700", "revid": "1719883", "url": "https://it.wikipedia.org/wiki?curid=885700", "title": "Velleda", "text": "Fu Velleda, infatti, a predire gli iniziali successi dei ribelli.\nVicenda storica.\nNella \"De Origine et situ Germanorum\", Tacito osserva che Velleda \u00ab\"esercitava una vasta autorit\u00e0, secondo un'antica testimonianza germanica per cui s'attribuiscono a molte donne il dono della profezia e qualit\u00e0 divine\"\u00bb. In esse, infatti, i Germani vedevano qualcosa di sacro che le rendeva depositarie della saggezza e veritiere mediatrici del sacro. Tacito scrive: \"\u00abAbbiamo visto noi romani, al tempo del divo Vespasiano, Velleda esser considerata da molti come un dio\u00bb\".\nNel 70 d.C. i ribelli firmarono la pace coi Romani, ottenendo l'amnistia e l'esenzione dai tributi in cambio della fornitura di truppe alleate. Ma Velleda fu catturata e portata in trionfo da Domiziano, morendo poi in prigionia.\nNel 1926, nel Foro di Ardea (in provincia di Roma), nei pressi di uno dei templi, fu rinvenuta un'epigrafe, che cita Veleda come condannata a servire nel tempio. Il reperto, studiato da Margherita Guarducci in \"Veleda\" e \"Nuove osservazioni sull'epigrafe ardeatina di Veleda\", e da Paolino Mingazzini in \"Un altro tentativo d'interpretazione dell'iscrizione di Veleda\", \u00e8 stato datato alla seconda met\u00e0 del I secolo d.C.\nEchi letterari.\nSulla figura di Velleda scrissero anche Vincenzo Monti, nel primo canto de \"Il bardo della selva nera\", e Giosu\u00e8 Carducci nella poesia dedicata \"Alla Louisa Grace Bartolini\".\nVelleda ha anche ispirato il personaggio letterario dell'omonima druidessa germanica, eroina del romanzo \"Les Martyrs\" di Fran\u00e7ois-Ren\u00e9 de Chateaubriand. Porta il suo nome la torre nel parco di casa Chateaubriand a Vall\u00e9e-aux-Loups.\nIl poeta simbolista Paul Verlaine inserisce inoltre la figura della Velleda nella poesia \"Apr\u00e8s trois ans\", in cui l'eroina compare sotto forma di statua:\n&lt;poem&gt;:\u00ab\"M\u00eame j'ai retrouv\u00e9 debout la Vell\u00e9da,\"\nA lei \u00e8 intitolato l'asteroide 126 Velleda della fascia principale del sistema solare e un noto marchio di prodotti cosmetici, \"Weleda\"."}
{"id": "885702", "revid": "31886", "url": "https://it.wikipedia.org/wiki?curid=885702", "title": "Templi di File", "text": "I Templi di File (talvolta il nome dell'isola si pu\u00f2 trovare nella forma greco-latina \"Philae\", in uso presso altre lingue) sono il complesso dei templi che sorgevano sull'omonima isola del Nilo in Egitto, poi smontati e trasferiti sulla vicina isola di Agilkia nel 1977. Il Tempio di Iside rappresentava il principale centro del culto isiaco.\nNel 1979 i templi di File sono stati inseriti nell'elenco dei Patrimoni dell'umanit\u00e0 dell'UNESCO. Il suo nome in lingua egizia era \"L'isola del tempo\".\nStoria.\nL'isola di File \u00e8 citata fin dall'antichit\u00e0 da numerosi autori classici, fra cui Strabone, Diodoro Siculo, Tolomeo, Seneca e Plinio il Vecchio. Con il termine greco-latino \"Philae\", al plurale, si indicavano due piccole isole situate nei pressi della cateratta di Assuan. Di queste due la pi\u00f9 piccola oggi \u00e8 chiamata col nome di File, che un tempo era il nome di entrambe. Essa \u00e8 lunga meno di 400 metri e larga poco pi\u00f9 di 100, con rive scoscese e probabilmente rese cos\u00ec artificialmente dall'uomo; sulla sua cima era stato costruito un alto muro che la percorreva per tutta la sua lunghezza.\nL'isola era la frontiera meridionale del regno egizio, pertanto i faraoni vi dislocarono una guarnigione militare; come fecero poi sia i Macedoni che i Romani. Oltre ad essere un importante scalo commerciale fra l'Egitto e la Nubia, poich\u00e9 essendo le cataratte spesso impraticabili, le merci erano costrette a viaggiare via terra: nel loro viaggio verso sud esse venivano sbarcate a File e reimbarcate ad Assuan, una volta superato il dislivello della cateratta, mentre l'opposto avveniva per il viaggio da sud a nord.\nPoich\u00e9, secondo la tradizione, era ritenuta uno dei luoghi di sepoltura di Osiride, l'isola di File era sacra sia per gli egizi che per i nubiani. Il primo edificio sacro, di cui rimangono solo poche fondamenta, risale infatti al faraone nubiano Taharqa. Era ritenuto sacrilego avvicinarvisi per chiunque non fosse un sacerdote (per questa ragione era chiamata anche l\"'inavvicinabile\"). Sorsero alcuni templi sull'isola nell'arco di circa tre secoli, che si andarono ad affiancare al Tempio di Iside, dedicati alle divinit\u00e0 Horus e Hathor, tanto che nel II secolo a.C. resero File uno dei pi\u00f9 importanti luoghi di pellegrinaggio dell'antico Egitto cos\u00ec che i sacerdoti dovettero chiedere l'intervento del sovrano Tolomeo VIII affinch\u00e9 ponesse un freno alla situazione. La richiesta dei sacerdoti fu poi scolpita alla base di uno degli obelischi, il cosiddetto Obelisco di File.\nI templi furono chiusi nel VI secolo per volere dell'imperatore bizantino Giustiniano I, gli ultimi templi pagani ancora esistenti nel mondo mediterraneo. Alcune delle strutture furono usate come luogo di culto cristiano, fino alla loro definitiva chiusura in seguito all'invasione araba del VII secolo.\nIl 3 marzo 1799 giunse qui la spedizione scientifica aggregata al corpo di spedizione napoleonico e lo scultore francese Jean-Jacques Castex scolp\u00ec sulla pietra del Tempio di File la famosa iscrizione celebrativa:\nNel 1817 il tempio fu visitato dall'archeologo italiano Giovanni Battista Belzoni che l'anno seguente, su ordine del console inglese, ne asport\u00f2 l'obelisco. L'obelisco fu portato in Inghilterra e, insieme alla stele di Rosetta, serv\u00ec per decifrare i geroglifici egizi.\nIn seguito, sempre nel XIX secolo File fu raggiunta anche da studiosi britannici che cominciarono a studiarne le strutture.\nIl trasloco sull'isola di Agilkia.\nNel 1902 venne completata la vecchia diga di Assuan e molti monumenti antichi, fra cui quelli di File, rischiavano di essere sommersi dalle acque del Nilo. La diga venne alzata per due volte, fra il 1907 e il 1912 e fra il 1929 e il 1933, il che caus\u00f2 la quasi scomparsa dell'isola di File: i templi restavano fuori dall'acqua solo quando le chiuse erano aperte, fra luglio ed ottobre. Bench\u00e9 gli edifici fossero molto resistenti e non corressero alcun pericolo, la vegetazione dell'isola e i colori dei bassorilievi dei templi, conservatisi quasi integri per millenni, vennero spazzati via dalle acque del Nilo. Ben presto inoltre i mattoni dei templi si incrostarono del limo portato dal fiume.\nNegli anni sessanta l'UNESCO decise di spostare la maggior parte dei monumenti in pericolo in luoghi pi\u00f9 sicuri. Il complesso di templi di File fu cinto da una diga che permise al tempio di riemergere dalle acque, quindi dopo essere stato smontato fu spostato, mattone per mattone, ad Agilkia, a 550 metri di distanza, dove si trova ancora oggi. Il progetto, portato a termine dall'impresa italiana Condotte-Mazzi Estero e finanziato dal governo italiano, richiese tre anni di lavoro. Il direttore scientifico dei lavori fu l'architetto archeologo Giovanni Ioppolo. I lavori iniziarono nel 1977 e si conclusero l'11 marzo 1980.\nIl Tempio di Iside.\nLa via processionale e il 1\u00ba pilone.\nIl tempio pi\u00f9 importante \u00e8 il Tempio di Iside che, costruito in epoca tolemaica, domina l'intera isola. Una lunga via processionale conduce al 1\u00ba pilone. Su un lato si snoda il Grande colonnato con 32 colonne che, eretto in epoca pi\u00f9 tarda, fu portato a termine da Tolomeo III. Sull'altro lato si sviluppa invece il colonnato orientale in parte danneggiato.\nAl termine della via processionale si erge il 1\u00ba pilone per un'altezza di circa 18 metri. L'intera facciata \u00e8 decorata da bassorilievi rappresentanti il sovrano nell'atto di sconfiggere ed uccidere i nemici presi prigionieri. Le scene si svolgono alla presenza della dea Iside.\nMolti di questi bassorilievi sono stati mutilati, probabilmente da parte dei primi cristiani e degli iconoclasti.\nUna breve scalinata conduce all'ingresso del 1\u00ba pilone. Qui si trovano due colossali statue di leoni in granito, al fianco di ciascuno un tempo si elevavano due obelischi alti 16 metri. Uno collass\u00f2 gi\u00e0 in epoca antica frantumandosi mentre l'altro, ancora integro, pur crollato, fu asportato dall'esploratore Giovanni Battista Belzoni nel 1818 e portato in Gran Bretagna a Kingston Lacy. Dei due obelischi si possono ancora notare le due basi.\nLo stesso Belzoni descrisse cos\u00ec i due obelischi crollati e l'ingresso al tempio durante il suo primo viaggio nel 1817:\nQuando Belzoni descrisse l'ingresso del 1\u00ba pilone i due obelischi erano ancora visibili nel sito, infatti uno degli obelischi fu rimosso l'anno seguente.\nCortile interno e il 2\u00ba pilone.\nAll'interno, a delimitare la parte occidentale, si trova il Mammisi di Horus. Qui i faraoni partecipavano alle cerimonie del Mammisi in onore della sacra nascita di Horus dalla madre Iside. Secondo la tradizione i faraoni erano discendenti del dio Horus e la loro partecipazione aveva lo scopo di rinnovarne la legittimazione davanti al clero.\nIl secondo pilone permette l'accesso al vestibolo interno del tempio di Iside. Sulla sua facciata sono presenti alcuni bassorilievi con scene di offerte del faraone Tolomeo XII a Osiride e a Iside da una parte ed a Horus e Hathor dall'altra. Nella parte bassa a destra la stele in granito detta \"del Dodecascheno\". Sulla stele voluta da Tolomeo VI sono descritti i territori del Dodecascheno che erano stati sottoposti all'autorit\u00e0 del clero di Iside.\nLa sala ipostila e il Santuario.\nIl Vestibolo \u00e8 costituito da una sala ipostila di dieci colonne. Tutte le colonne sono ricoperte di bassorilievi che raffigurano Tolomeo VII. Fino agli inizi del Novecento questi conservavano ancora i colori originali come testimonia David Roberts gi\u00e0 nel 1838:\nma tra il 1909 e il 1933 a seguito dell'innalzamento delle acque questi furono quasi completamente cancellati.\nIn seguito all'abbandono della religione tradizionale, in epoca classica, il tempio fu riutilizzato dai primi cristiani che in questa sala crearono una chiesa. Numerose croci copte furono incise sulle pareti e sul lato orientale fu ricavato un piccolo altare. Le pareti decorate di geroglifici furono nascoste sotto uno strato di fango e nuovamente decorate con soggetti religiosi cristiani. Col tempo il fango inizi\u00f2 a staccarsi dal muro e a rivelare le precedenti decorazioni.\nCome le descrive lo stesso Giovanni Battista Belzoni nel 1817:\nAd oggi per\u00f2 le decorazioni fatte dai primi cristiani sono completamente scomparse rivelando i geroglifici sottostanti.\nSuperata la Sala ipostila si penetra in una stanza che precede il santuario, qui mischiata a bassorilievi classici si trova un'altra incisione dello scultore francese Jean-Jacques Castex. Nel santuario o na\u00f2s si trova il piedistallo per la Barca sacra di Iside e a numerose stanze destinate al culto di Osiride decorate con raffigurazioni funerarie.\nIl tempietto di Hathor.\nPoco distante dal tempio di Iside sorge il piccolo tempio di Hathor, eretto durante il regno di Tolomeo VII. Si compone di un naos e di un vestibolo aggiunto durante l'Impero romano. I bassorilievi ben conservati mostrano scene di divertimento con musicanti con fattezze animali e il dio nubiano Bes.\nBassorilievi dei musicanti nel tempietto di Hathor\nChiosco di Traiano.\nIl Chiosco di Traiano, di cui si ignora la vera funzione, sorge a poca distanza dal tempio di Iside. Si ipotizza, in virt\u00f9 della doppia apertura ad Est ed a Ovest, che fosse una stazione di sosta della barca sacra di Iside nel corso della processione. Rimasto incompiuto nelle decorazioni, fu completato dall'imperatore romano Traiano da cui ha assunto poi il nome."}
{"id": "885713", "revid": "22475", "url": "https://it.wikipedia.org/wiki?curid=885713", "title": "Astragalus flavus", "text": "Astragalus flavus \u00e8 una pianta appartenente alla famiglia delle Fabaceae, endemica degli Stati Uniti d'America."}
{"id": "885718", "revid": "46291", "url": "https://it.wikipedia.org/wiki?curid=885718", "title": "Astragalus zionis", "text": "L'Astragalus zionis \u00e8 una pianta appartenente alla famiglia delle Fabaceae, endemica degli Stati Uniti d'America. "}
{"id": "885759", "revid": "167951", "url": "https://it.wikipedia.org/wiki?curid=885759", "title": "Musica maestro (film 1946)", "text": "Musica maestro (\"Make Mine Music\") \u00e8 un film a 10 storie del 1946 diretto da Jack Kinney, Clyde Geronimi, Hamilton Luske, Robert Cormack e Joshua Meador. \u00c8 un film d'animazione prodotto da Walt Disney e uscito negli USA il 20 aprile 1946, distribuito dalla RKO Radio Pictures. \u00c8 l'ottavo Classico Disney.\nDurante la seconda guerra mondiale, gran parte del personale di Walt Disney era arruolato nell'esercito, e quelli rimasti venivano chiamati dal governo degli Stati Uniti a fare film di formazione e di propaganda. Di conseguenza nello studio restarono incompiute numerose idee di storia. Al fine di mantenere la divisione lungometraggi in vita in questo momento difficile, lo studio produsse sei film collettivi tra cui questo, composto da vari segmenti indipendenti impostati sulla musica. Questo \u00e8 il terzo film collettivo, dopo \"Saludos Amigos\" e \"I tre caballeros\". Il film ricevette recensioni positive, ma il primo segmento, \"I Testoni e i Cuticagna\", venne criticato per l'eccesso di violenza.\nIl direttore musicale del film fu Al Sack. Il film partecip\u00f2 in concorso al Festival di Cannes 1946, vincendo il Grand Prix International du dessin anim\u00e9 (Gran Premio Internazionale di disegno animato).\nTrama.\nEpisodi.\n\"I Testoni e i Cuticagna\".\nIl primo segmento diretto da Jack Kinney \u00e8 caratterizzato dal gruppo vocale radiofonico King's Men (sostituiti nell'edizione italiana dal Quartetto Cetra) che canta la storia di una faida tra due clan di montagna, interrotta quando due giovani provenienti da ogni lato si innamorano.\n\"Palude Blu\".\nQuesto segmento, sempre diretto da Jack Kinney, contiene l'animazione originariamente destinata a \"Fantasia\" usando la composizione musicale \"Clair de Lune\" di Claude Debussy. Tuttavia, quando \"Musica, maestro!\" usc\u00ec \"Clair de Lune\" fu sostituita dalla nuova canzone \"Palude Blu\", eseguita dai Ken Darby Singers (sostituiti nell'edizione italiana da Alberto Rabagliati).\n\"Quando i gatti si riuniscono\".\nQuesto episodio (ancora diretto da Jack Kinney) fu uno dei due segmenti a cui contribu\u00ec \"Benny Goodman\": un'inquadratura innovativa in cui la matita disegna le azioni mentre stanno accadendo, e in cui gli adolescenti degli anni '40 vengono trascinati dalla popular music.\n\"Senza te\".\nQuesto segmento di Josh Meador \u00e8 una ballata sull'amore perduto, cantata da Andy Russell (sostituito nell'edizione italiana da Natalino Otto).\n\"Casey at the Bat\".\nQuesto segmento di Jack Kinney \u00e8 caratterizzato da Jerry Colonna che recita l'omonima poesia di Ernest Thayer sul giocatore di baseball arrogante la cui sfrontatezza ed esagerata fiducia nelle proprie capacit\u00e0, diventano la sua rovina.\n\"Due silhouette\".\nQuesto segmento di Jack Kinney vede due ballerini live-action, David Lichine e Tatiana Riabouchinska, che si muovono in silhouette con sfondi animati e personaggi. Dinah Shore cant\u00f2 la canzone del titolo.\n\"Pierino e il lupo\".\nQuesto segmento di Clyde Geronimi \u00e8 una drammatizzazione animata della composizione musicale del 1936 di Sergei Prokofiev, narrata dall'attore Sterling Holloway (sostituito nell'edizione italiana da Stefano Sibaldi). Un ragazzo russo di nome Pierino parte nella foresta per cacciare il lupo con i suoi amici animali: l'uccellino Sasha, l'anatra Sonia e il gatto Ivan. Ogni personaggio \u00e8 rappresentato da un accompagnamento musicale specifico: Pierino dagli archi, Sasha dal flauto, Sonia dall'oboe, Ivan dal clarinetto, il nonno dal fagotto, il lupo da tre corni e i cacciatori dai timpani.\n\"After You've Gone\".\nIn questo segmento di Hamilton Luske tornano Benny Goodman e la sua orchestra come quattro strumenti antropomorfizzati che sfilano attraverso un parco giochi musicale.\n\"Gianni di Feltro e Alice di Paglia\".\nQuesto segmento di Jack Kinney racconta la romantica storia di due cappelli, Gianni di Feltro e Alice di Paglia, che si innamorano in una vetrina di un grande magazzino. Quando Alice viene venduta, Gianni fa di tutto per ritrovarla. Alla fine, per puro caso, si incontrano di nuovo e vivono felici e contenti insieme, fianco a fianco. Il segmento \u00e8 cantato dalle Andrews Sisters (sostituite nell'edizione italiana dal Quartetto Cetra).\n\"La balena che voleva cantare all'Opera\".\nIl segmento finale di Hamilton Luske Clyde Geronimi racconta il finale agrodolce su Gianni (Willy in originale), una balena con un incredibile talento musicale, il cui sogno \u00e8 di cantare all'Opera. In tutta la citt\u00e0 gira la voce che ci sia una balena che canta l'opera. Scienziati e non scienziati si dividono sulla questione. Anche un famoso impresario di nome Tetti-Tatti inizia a studiare il fenomeno e alla fine presume che la balena abbia inghiottito un cantante d'opera. Il miope impresario si propone quindi di uccidere Gianni e salvare il presunto artista e i giornali annunciano la sua spedizione con una baleniera. Un gabbiano amico di Gianni mostra eccitato il giornale alla balena, credendo erroneamente che l'impresario voglia scritturare Gianni e tutti i suoi amici credono che questa sia la sua grande occasione per esibirsi a teatro, cos\u00ec Gianni va incontro alla barca e canta per Tetti-Tatti, dimostrando di poter cantare in tre registri vocali, anche con tre voci contemporaneamente. Dopo aver sentito cantare Gianni, Tetti-Tatti arriva a credere che la balena abbia inghiottito non uno, ma tre cantanti, e lo insegue con un arpione su una barca assieme agli uomini del suo equipaggio: questi, sentendo cantare Gianni, provano a fermare l'impresario, fino ad immobilizzarlo. Ha inizio una lunga sequenza onirica nella quale Gianni immagina di cantare all'opera in innumerevoli ruoli, ottenendo un successo mondiale. Alla fine, si ritorna bruscamente alla realt\u00e0 con l'improvviso arpionamento di Gianni. Il narratore rassicura per\u00f2 che la balena continuer\u00e0 a cantare in cielo.\nNelson Eddy narra ed effettua tutte le voci in questo segmento (nell'edizione italiana viene sostituito da Alberto Sordi e Saturno Meletti). Come Gianni la balena, Eddy cant\u00f2 tutte e tre le voci maschili nella prima parte del Sestetto dall'opera \"Lucia di Lammermoor\" di Donizetti.\nDistribuzione.\nData di uscita.\nLe date di uscita internazionali sono state:\nEdizione italiana.\nL'edizione italiana del film, a cura di Alberto Liberati, presenta alcune modifiche sostanziali rispetto a quella originale:\nIl doppiaggio del film venne eseguito negli stabilimenti Fono Roma dalla C.D.C. e diretto da Mario Almirante. La consulenza musicale \u00e8 di Alberto Paoletti.\nEdizioni home video.\nIl film fu distribuito in VHS, Betamax e Video 2000 in Italia nel giugno 1983 per il noleggio; venne utilizzato il master video originale, incluso il segmento \"Casey at the Bat\" che fu presentato in inglese. Una nuova edizione VHS per il noleggio, con minime variazioni rispetto alla prima, fu pubblicata nell'aprile 1989.\nIn America del Nord il film fu distribuito in VHS e DVD-Video il 6 giugno 2000 nella collana \"Walt Disney Gold Classic Collection\". Questa versione presenta una leggera censura nel segmento \"Quando i gatti si riuniscono\", dove \u00e8 stato rimosso il seno della ragazza che esce dalla doccia, ed \u00e8 completamente priva del segmento \"I Testoni e i Cuticagna\" a causa degli scontri a fuoco che vi sono presenti (dai titoli di testa furono quindi rimossi i King's Men). Il DVD include come extra i corti \"Il paese della musica\", \"Fanfara\" e \"Sinfonia della fattoria\".\nIn Italia l'uscita in DVD fu annunciata inizialmente per novembre 2003, ma \u00e8 avvenuta solo il 2 novembre 2016 in un'edizione rimasterizzata, nuovamente senza il segmento \"Casey at the Bat\"; il DVD include gli stessi corti extra dell'edizione nordamericana."}
{"id": "885795", "revid": "6923", "url": "https://it.wikipedia.org/wiki?curid=885795", "title": "Leucanthemum vulgare", "text": "La margherita diploide (nome scientifico Leucanthemum vulgare ) \u00e8 una pianta erbacea della famiglia delle Asteraceae, comunissima nei prati della penisola italiana.\nEtimologia.\nIl nome del genere (\"Leucanthemum\") deriva da due parole greche \"leukos\" (= bianco) e \"anthemon\" (= fiore) per il colore dei fiori, ligulati, simili a petali. L'epiteto specifico (\"diploide\") deriva dalla particolare configurazione (diploidia) del corredo cromosomico delle sue cellule.\nIl binomio scientifico attualmente accettato (\"Leucanthemum vulgare\") \u00e8 stato proposto in tempi moderni dal biologo, zoologo e botanico francese Jean-Baptiste de Lamarck (1744\u20131829) nella pubblicazione \"Flore Fran\u00e7oise\" nel 1778. Carl von Linn\u00e9 in pubblicazioni precedenti aveva usato il termine \"leucanthemum\" solamente per la parte specifica del binomio \"Chrysanthemum leucanthemum\", mentre uno dei primi botanici a usare il nome attuale (\"Leucanthemum vulgare\") fu il botanico francese Joseph Pitton de Tournefort (1656\u20131708).\nDescrizione.\nSono piante alte mediamente 30\u00a0cm, al massimo 100\u00a0cm. La forma biologica della specie \u00e8 emicriptofita scaposa (H scap); ci\u00f2 significa che sono piante perennanti con gemme poste al livello del suolo con fusto allungato e poco foglioso. Possono essere glabre oppure leggermente tomentose.\nRadici.\nLe radici sono secondarie a partire dalla parte pi\u00f9 bassa del rizoma.\nFoglie.\nLe foglie sono sia basali che caulinari a consistenza tenue. Quelle basali sono picciolate, quelle caulinari sono sessili e amplessicauli. Lungo il fusto sono disposte in modo alterno. La forma \u00e8 diversa a seconda della posizione delle foglie:\nInfiorescenza.\nLe infiorescenze sono formate da capolini terminali unici (o pochi). La struttura dei capolini \u00e8 quella tipica delle Asteraceae: un peduncolo sorregge un involucro campanulato composto da pi\u00f9 squame (o brattee) in 3 \u2013 4 serie disposte in modo embricato che fanno da protezione al ricettacolo piano-convesso e nudo (senza pagliette) sul quale s'inseriscono due tipi di fiori: quelli esterni ligulati (da 36 a 42) di colore bianco, disposti in un unico rango e quelli interni tubulosi molto pi\u00f9 numerosi di colore giallo. I margini delle squame sono membranosi, quasi scariosi e di colore porpora scuro. Diametro dei capolini 4 \u00f7 7\u00a0cm (in casi di pi\u00f9 capolini quello terminale \u00e8 il pi\u00f9 grande). Diametro dell'involucro: 12 \u00f7 20\u00a0mm. Larghezza delle squame: 2 \u00f7 3\u00a0mm.\nFiore.\nI fiori sono simpetali, zigomorfi (quelli ligulati) e attinomorfi (quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (quelli tubulosi) sono bisessuali.\nFrutti.\nI frutti sono degli acheni ovali, bislunghi, neri e rigati di bianco: ai lati sono presenti 10 coste contenenti cellule micillaginifere e canali resiniferi. Gli acheni dei fiori del raggio esterno hanno un pappo rudimentale a forma di anello; ma in genere la sommit\u00e0 \u00e8 nuda. Dimensione degli acheni: 1,5 \u00f7 2,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Leucanthemum vulgare\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Leucanthemum\") \u00e8 composto da 40-50 specie, una decina delle quali fanno parte della flora spontanea italiana.\nIl numero cromosomico di \"L. vulgare\" \u00e8: 2n = 18\nVariabilit\u00e0.\nLa sistematica di questa specie \u00e8 problematica in quanto i diversi caratteri morfologici variano in modo indipendente e secondo gradazioni continue. Utile per una pi\u00f9 proficua tassonomia \u00e8 utilizzare il numero cromosomico come elemento di distinzione. In effetti la \u201cMargherita\u201d s.l. si presenta con ben sei livelli di ploidia: 2x, 4x, 6x, 8x, 10x e 12x, ossia 2n=18 (specie diploidi), 2n=36, 54, 72, 90, 108 (specie poliploidi). Inoltre \u00e8 stato dimostrato che pi\u00f9 di qualche carattere morfologico \u00e8 collegato ad un dato numero cromosomico (come la forma delle foglie o la dimensione degli acheni).\nI diversi studi fatti su questa pianta hanno individuato un gruppo tassonomico denominato \u201cGruppo di \"Leucanthemum vulgare\"\u201d. Sandro Pignatti nella \"Flora d'Italia\" descrive 16 tra specie e sottospecie appartenenti a questo gruppo; attualmente questo gruppo \u00e8 stato ridotto a 9 taxa qui brevemente descritte:\nA questi problemi di tipo tassonomico si aggiungono anche quelli sulle concordanze della nomenclatura delle varie specie. A parte la denominazione \u201clinneana\u201d di questa specie (\" Chrysanthemum leucanthemum\"), Pignatti nella \"\u201dFlora d'Italia\u201d\" usa il nominativo \"Leucanthemum praecox\" per le specie diploidi (e quindi anche per quella di questa voce). Alla fine della descrizione della \"praecox\", comunque mette una nota nella quale osserva che alcuni Autori preferiscono per questa specie (per motivi di \u201clectotipificazione\u201d) il binomio \"Leucanthemum vulgare\", mentre per la specie \"Leucanthemum vulgare\" (cos\u00ec sono denominati i tipi tetraploidi nella sua Flora) usano il nominativo \"Leucanthemum ircutianum\". Scambio di nominativi, questo, che attualmente \u00e8 proposto nelle ultime pubblicazioni sulla flora spontanea italiana e che per la precisione la specie di questa voce viene indicata come: \"Leucanthemum vulgare\" subsp. \"vulgare\". Altre pubblicazioni preferiscono usare termini pi\u00f9 generici come \"\"Leucantemum vulgare\" aggr.\".\nDelle varie \"checklist\" straniere quella della \u201cGlobal Compositae Checklist\u201d accetta come nominativo valido \"Leucanthemum vulgare\" e considera \"Leucanthemum praecox\" sinonimo del precedente. Mentre la checklist europea della Royal Botanic Garden Edinburgh pur accettando come valido il nominativo \"Leucanthemum vulgare\" , considera \u201cprovvisorio\u201d il nominativo \"Leucanthemum praecox\" creando non poca confusione.\nPer completare la documentazione su questa specie \u00e8 da aggiungere che Pignatti descrive due variet\u00e0 collegate alla \"L. vulgare\", o meglio alla \"L. praecox\" come viene nominata nella sua Flora (entit\u00e0 attualmente non pi\u00f9 prese in considerazione per la flora spontanea italiana):\nIbridi.\nNell'elenco seguente \u00e8 indicato uno o pi\u00f9 ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. La tabella seguente indica alcuni tra i sinonimi pi\u00f9 frequenti:\nSpecie simili.\nUn genere molto simile \u00e8 \"Bellis\". Gli esemplari pi\u00f9 alti di \"Bellis perennis\" possono essere confusi con la specie di questa voce. Si distinguono comunque per l'assenza di foglie cauline e l'involucro formato da una/due serie di squame.\nNell'ambito dello stesso genere le differenze sono meno marcate. Tra le specie diploidi e quelle poliploidi una certa diversit\u00e0 pu\u00f2 essere riscontrata nella forma delle foglie cauline: i lobi delle foglie di \"Leucanthemum vulgare\" sono pi\u00f9 marcati (vedi disegno a lato tratto da Pignatti):\nUsi.\nCucina.\nI germogli primaverili possono essere aggiunti alle insalate, ma devono essere usati con parsimonia.\nGiardinaggio.\n\u00c8 una pianta facile da coltivare e di sicuro effetto. Viene utilizzata per bordure o tappeti erbosi. Si pu\u00f2 moltiplicare per seme (in primavera) o per divisione dei cespi in autunno. Predilige zone da soleggiate a lievemente ombrose con terreni normali da giardino, possibilmente sciolti e leggeri (sia acidi che basici). Evitare l'acqua stagnante."}
{"id": "885798", "revid": "34928", "url": "https://it.wikipedia.org/wiki?curid=885798", "title": "Chrisanthemum leucanthemum", "text": ""}
{"id": "885811", "revid": "1305772", "url": "https://it.wikipedia.org/wiki?curid=885811", "title": "La fabbrica delle mogli", "text": ""}
{"id": "885820", "revid": "15756", "url": "https://it.wikipedia.org/wiki?curid=885820", "title": "Mario Carlin", "text": "Ha cantato nei maggiori teatri dagli anni cinquanta agli anni settanta, caratterizzando vari ruoli di comprimario e di tenore caratterista in grandi opere liriche. Fu tra i primi cantanti ad apparire in televisione nelle opere trasmesse dalla RAI (Radiotelevisione Italiana) nel dopoguerra. Conclusa la sua carriera si \u00e8 dedicato all'insegnamento del canto.\nBiografia.\nNato in internamento a B\u00e1ta in Ungheria all'inizio della prima guerra mondiale mentre il padre \u00e8 sotto le armi, ma originario di Fasana d'Istria, condivide la sorte di tanti altri italiani d'Istria, anticipando l'esodo che si sarebbe ripetuto trent'anni dopo.\nRientrato a Fasana alla fine della guerra, vive in una famiglia numerosa e senza grossi mezzi di sostentamento. Inizia in giovane et\u00e0 a lavorare, di giorno come pescatore e di notte come panettiere. Qui, esprimendo il suo buon umore cantando al lavoro, ottiene dai compaesani il soprannome di \"el nostro gardelin\" (il nostro cardellino).\nSaranno proprio alcuni compaesani a suggerirgli di tentare la fortuna cantando. Coglie quindi l'occasione offertagli da una sorella che nel frattempo si era sposata e trasferita a Milano di andare a vivere nella citt\u00e0 lombarda. A Milano, lavorando di giorno e frequentando di sera la scuola civica di musica, entra prima nel coro del Duomo di Milano e poi vince il concorso da primo tenore per il coro del Teatro alla Scala di Milano.\nNel frattempo scoppia la seconda guerra mondiale. Il servizio militare lo riporta vicino ai suoi luoghi d'origine, prima a Pola e poi a Trieste, dove continua comunque a studiare e a perfezionarsi insieme ad alcuni colleghi, con i quali condivider\u00e0 poi gran parte della carriera.\nIl debutto.\nNel luglio del 1945, grazie all'aiuto di un maggiore dell'esercito neozelandese appassionato di lirica, debutta da solista con due concerti all'Arena di Pola, poco prima dell'inizio dell'esodo degli istriani. \nInizia quindi una collaborazione con Radio Trieste, cantando un repertorio di qualsiasi epoca e stile. \nQuesta esperienza gli sar\u00e0 successivamente preziosa per affrontare partiture difficili e per interpretare opere di autori moderni.\nNel 1946 al Palazzo dello Sport di Milano \u00e8 il Messaggero in Aida diretto da Franco Ghione con Elisabetta Barbato, Fedora Barbieri, Galliano Masini, Ugo Savarese e Cesare Siepi.\nMa \u00e8 al Teatro alla Scala di Milano che avviene il debutto pi\u00f9 importante: partecipa all'audizione e viene scritturato per partecipare allo spettacolo d'inaugurazione della stagione 1947-48: l'\"Otello\" di Verdi diretto da Victor De Sabata, dove interpreta Cassio accanto Maria Caniglia, Ram\u00f3n Vinay, Gino Bechi, Aristide Baracchi e Giuseppe Modesti e nel 1949 con Renata Tebaldi, Vinay e Modesti.\nLa carriera.\nDopo vari anni passati alla Scala, alcuni noti direttori d'orchestra come Nino Rota, Carlo Maria Giulini, Antonino Votto e Herbert von Karajan lo chiamano in tourn\u00e9e all'estero, portandolo a cantare nei teatri di Parigi, Vienna, Berlino, Amsterdam, Londra, New York, Citt\u00e0 del Messico, San Paolo, Tokio, Melbourne e Tel Aviv.\nMario Carlin canta come gregario insieme ai maggiori interpreti della sua epoca quali Mario Del Monaco, Giuseppe Di Stefano, Tito Gobbi, Fernando Corena, Tullio Serafin, Nicolai Gedda, Franco Corelli e Maria Callas, Renata Tebaldi, Anna Moffo, Leontyne Price, Magda Olivero, Beverly Sills ed altri.\nLavorando con registi e scenografi famosi come: Luchino Visconti, Franco Zeffirelli, Nicola Benois raffina anche la sua capacit\u00e0 recitativa.\nInsieme a Silvio Maionica, Angelo Mercuriali e Juan Oncina inizia un'amicizia che nasce ai tempi del debutto a Trieste e durer\u00e0 vent'anni, interpretando ruoli da comprimario, celebrati nel 1980 al Teatro Carani di Sassuolo con l'evento \"Grandi Gregari del Melodramma\".\nCarlin interpreta, come primo tenore, opere di compositori moderni come: \"Battono alla Porta\" di Dino Buzzati e Riccardo Malipiero, \"Il campiello\" e \"I quattro rusteghi\" di Ermanno Wolf-Ferrari, \"Ascesa e rovina della citt\u00e0 di Mahagonny\" di Kurt Weill e Bertolt Brecht, \"Le campane\" di Renzo Rossellini, \"Nozze istriane\" di Antonio Smareglia, \"Il mulatto\" di Langston Hughes e Jan Meyerowitz, \"Francesca da Rimini\" di Riccardo Zandonai, \"Un quarto di vita\" di Giorgio Gaslini, \"La notte Veneziana\" di Giorgio Pacuvio e Luigi Cortese, \"Le jeu de Robin et de Marion\" di Adam de la Halle e \"Renard\" di Igor' F\u00ebdorovi\u010d Stravinskij. Tutte opere, queste, sconosciute ai pi\u00f9 ma che hanno costituito gran parte delle opere trasmesse in televisione dalla RAI.\nDa ricordare anche la presenza in varie stagioni liriche nei maggiori teatri italiani quali: il Regio di Torino, il Regio di Parma, il Comunale di Firenze, l'Arena di Verona, il Comunale di Treviso La Fenice di Venezia, Il teatro dell'Opera, l'accademia di S.Cecilia e le Terme di Caracalla a Roma, il S.Carlo di Napoli, I Municipali di Genova e Reggio Emilia oltre alle frequenti partecipazioni ai Festival di Glyndebourne, in Inghilterra, a quello di Bayreuth in Germania e a quello dei Due Mondi di Spoleto.\nSi ritira dalle scene dopo trent'anni di carriera e passa gli ultimi anni della sua vita trasferendo la sua esperienza a giovani cantanti e appassionati, nonostante il diabete che ne mina la salute.\nMuore a 68 anni a Lavagna, sulla Riviera ligure, a causa di un infarto. Riposa nel Cimitero Maggiore di Milano.\nLa critica musicale.\nI critici musicali hanno definito Mario Carlin \u00abnostalgico Federico\u00bb nell'\"Arlesiana\" di Cilea, \u00abmalizioso Arlecchino\u00bb nei Pagliacci di Leoncavallo, \u00abmisurato Ping\u00bb nella Turandot di Puccini, \u00abgiovanile Cassio\u00bb nell'Otello verdiano, \u00abbanditesco Dancairo\u00bb nella Carmen di Bizet e \u00abestatico interprete della Venezianit\u00e0 in musica\u00bb nelle Opere di Wolf-Ferrari.\nLa famiglia.\nNel 1957 sposa Elena Maretto, artista lirica del Coro del Teatro alla Scala, dopo un fidanzamento durato lo spazio di una tourn\u00e9e a Berlino.\nUn anno dopo nasce Enrico, il loro unico figlio."}
{"id": "885822", "revid": "1226", "url": "https://it.wikipedia.org/wiki?curid=885822", "title": "Electric dreams", "text": ""}
{"id": "885836", "revid": "729019", "url": "https://it.wikipedia.org/wiki?curid=885836", "title": "Rodolfo II Baglioni", "text": "Biografia.\nNacque da Malatesta IV, signore di Perugia e conte di Spello e Bettona, e da Monaldesca Monaldeschi che sar\u00e0 reggente per il figlio tredicenne. Spos\u00f2 Costanza, figlia di Vitello Vitelli, della casata di Citt\u00e0 di Castello, conte di Montone (1519-1528), e di Angela de' Rossi.\nPrest\u00f2 servizio come Capitano Generale dell'esercito del Sacro Romano Impero durante le guerre italiane del 1542. Nella battaglia di Ceresole comand\u00f2 la cavalleria leggera fiorentina. Partecip\u00f2 anche alla battaglia di Marciano nelle file dell'armata fiorentino-imperiale contro Siena.\nInviato da Cosimo I de' Medici a sostenere Perugia nella sua resistenza all'assedio pontificio, Rodolfo Baglioni consegn\u00f2 l'intera citt\u00e0 a papa Paolo III tradendo le speranze di libert\u00e0 dei perugini.\nIl 3 giugno 1540, presso il convento di Monteluce, firm\u00f2 il trattato di resa che permise al papa Paolo III di impossessarsi di Perugia e saccheggiarla (oltre ottanta le torri abbattute, quelle delle famiglie nobili). Le truppe svizzere, fedelissime al Papa, occuparono la citt\u00e0. A sancire poi il dominio ecclesiastico venne costruita la Rocca Paolina, eretta proprio sulle rovine delle case della famiglia Baglioni.\nRodolfo II mor\u00ec a Chiusi, all'et\u00e0 di 36 anni, nella Guerra di Siena. Gli succedette nella contea di Spello e di Bettona, dopo qualche anno di sottomissione alla Chiesa, il giovane figlio Giampaolo II. Fu tumulato nella cripta di famiglia all'interno della basilica di San Domenico a Perugia."}
{"id": "885838", "revid": "1305772", "url": "https://it.wikipedia.org/wiki?curid=885838", "title": "Steppenwolf (Steppenwolf)", "text": "Steppenwolf \u00e8 il primo album del gruppo rock statunitense Steppenwolf pubblicato nel 1968.\nL'album raggiunse la sesta posizione della classifica degli album e il singolo \"Born to Be Wild\" raggiunse la seconda posizione comparir\u00e0 anche nella colonna sonora del film \"Easy Rider\" del 1969. Di questo brano \u00e8 stata fatta una cover da svariati gruppi tra cui, The Cult, Slayer, Lizzy Borden, Zodiac Mindwarp e molti altri.\nClassifica.\nAlbum\nSingoli"}
{"id": "885853", "revid": "1305772", "url": "https://it.wikipedia.org/wiki?curid=885853", "title": "With Teeth", "text": "With Teeth (anche noto come Halo 19) \u00e8 il quarto album in studio dei Nine Inch Nails, pubblicato nel 2005 nei formati CD, doppio vinile, DualDisc e CD/DVD. Queste ultime due versioni oltre ad avere tutte le tracce in formato Dolby 5.1, contengono anche il video di \"The Hand That Feeds\" (primo singolo estratto dall'album) e la discografia interattiva della band."}
{"id": "885855", "revid": "7", "url": "https://it.wikipedia.org/wiki?curid=885855", "title": "Italo A. Chiusano", "text": ""}
{"id": "885863", "revid": "729019", "url": "https://it.wikipedia.org/wiki?curid=885863", "title": "Malatesta I Baglioni", "text": "Biografia.\nPrimogenito di Pandolfo I Baglioni, discendente da Oddo Ludovico e Baglione, progenitori della casata, ebbe dalla moglie Giacoma Fortebraccio, sorella di Braccio da Montone, cinque maschi, tra cui Braccio I e Carlo I, detto \"il Barciglia\". Suo fratello minore Nello fu l'avo di Atalanta, madre di Grifonetto.\nMalatesta aveva solo tre anni quando suo padre Pandolfo, con quattro cugini, fu assassinato nel 1393 ad opera di alcuni esiliati, tra cui emergeva Biordo Michelotti: Papa Bonifacio IX, che soggiornava a Perugia, inorridito da tanta ferocia, abbandon\u00f2 la citt\u00e0 rifugiandosi ad Assisi. Biordo prese il potere, cacci\u00f2 i nobili di parte avversa, confisc\u00f2 i loro patrimoni e ordin\u00f2 la demolizione del palazzo di Pandolfo. I Baglioni dovettero attendere ventitr\u00e9 anni prima di poter ritornare a Perugia per ristabilire un'effettiva signoria che dur\u00f2 due secoli.\nNell'attesa i Baglioni non restarono inattivi ma si posero al servizio degli Stati vicini dimostrando coraggio e capacit\u00e0. Intanto nel 1398 moriva Biordo Michelotti, ucciso da Braccio da Montone, che inaugur\u00f2 la seconda signoria di Perugia.\nNel luglio del 1416 Braccio e Malatesta assediarono Perugia, riuscendo a scacciare dalla citt\u00e0 il signore di Rimini Carlo Malatesta e i due fratelli del Michelotti. Braccio intorno al 1418 fece sposare a Malatesta la sorella Giacoma: il Baglioni lo accompagn\u00f2 nelle sue vittoriose imprese al servizio del Re del Regno di Napoli Ladislao d'Angi\u00f2-Durazzo. Il conte di Montone, per\u00f2, rivolt\u00f2 le armi contro il sovrano napoletano per sostenere l'antipapa Giovanni XXIII nella conquista di Bologna.\nIl 2 giugno 1424 mor\u00ec in battaglia Braccio da Montone, dopo aver fatto vivere ai perugini un periodo economicamente prospero, ricco di cultura e di arte, i cui benefici si percepirono anche dopo la sua dipartita, come nel caso della costruzione dell'oratorio di San Bernardino (1454), decorato da Agostino di Duccio. In seguito a tale luttuoso evento, al comando di Niccol\u00f2 Piccinino e di Malatesta, Perugia e il territorio di Assisi ritornarono sotto il dominio dei Baglioni.\nIl Baglioni ora sognava la costituzione di un vero e vasto Stato che avrebbe voluto esteso da Bologna fino a Napoli ed Ancona: il suo ambizioso progetto, tuttavia, non coincideva con i progetti del Papa, che gli concesse soltanto il vicariato apostolico su Bettona, Cannara e Spello.\nLe lotte intestine e le fazioni si riaccesero a Perugia, nonostante le prediche di Bernardino da Siena. I Baglioni, comunque, ebbero l'astuzia e la fortuna di non farsi coinvolgere nei disordini seguiti alla fine della signoria braccesca. Malatesta pot\u00e9 salvare beni e castelli e pacificare dignitosamente la citt\u00e0. Malatesta, nondimeno, non pot\u00e9 diventare signore di Perugia (lo sar\u00e0 suo figlio Braccio I) perch\u00e9 mor\u00ec improvvisamente nella rocca di Spello. I perugini lo salutarono come \"padre della patria\" per aver gettato le basi del dominio della sua famiglia che durer\u00e0 nella citt\u00e0, con i discendenti, fino al 1540, con Rodolfo II, e, nella contea, con Malatesta V, deceduto nel 1648.\nMalatesta I fu tumulato nella cripta della cappella Baglioni nella chiesa di San Francesco al Prato di Perugia (in cui vi erano anche le tombe di Braccio da Montone e di Biordo Michelotti), dove saranno sepolti altri membri della casata.\nDi Malatesta si ricorda, altres\u00ec, il seguente singolare episodio: nel 1431 fece impiccare il proprietario dell'osteria che sorgeva proprio accanto al nuovo ponte sul fiume Chiascio, a Torgiano, perch\u00e9 reo di avere derubato di sei fiorini un viandante che aveva alloggiato nella locanda.\nConseguita non facilmente una posizione di predominio sulla citt\u00e0 e sicuro del sostegno di Papa Eugenio IV, Malatesta acquis\u00ec l'ambito ruolo del personaggio perugino pi\u00f9 autorevole e dotato di sicuro intuito politico, tanto da meritarsi la signoria. Unitasi anche Bastia ai territori da lui controllati, il pontefice lo dispens\u00f2 dal pagamento dei tributi feudali fino alla terza generazione della sua posterit\u00e0.\nMalatesta venne rappresentato ne l'\"Adorazione dei Magi\", prestigioso dipinto del Perugino, insieme al figlio Braccio I e al nipote Grifone Baglioni, padre di Grifonetto."}
{"id": "885866", "revid": "39224", "url": "https://it.wikipedia.org/wiki?curid=885866", "title": "Chiesa di Santa Maria Intercede", "text": ""}
{"id": "885869", "revid": "1226", "url": "https://it.wikipedia.org/wiki?curid=885869", "title": "Casa stregata", "text": "Una casa stregata (o casa infestata) \u00e8 un'abitazione che \u00e8 ritenuta coinvolta in presunti eventi soprannaturali o fenomeni paranormali. Nella tradizione popolare una casa stregata pu\u00f2 essere infestata da fantasmi, poltergeist o entit\u00e0 malevole come demoni.\nLe case stregate sono spesso ritenute abitate da spiriti di trapassati che si presume fossero precedenti abitanti o avessero una qualche familiarit\u00e0 con la propriet\u00e0. La presunta attivit\u00e0 soprannaturale all'interno di queste case viene associata principalmente a eventi violenti o tragici che sarebbero avvenuti al loro interno, come omicidi, morti accidentali o suicidi, nel passato recente o remoto.\nIn molte culture e religioni si ritiene che l'essenza di un essere umano come l'anima continui a esistere dopo la morte. Alcune persone sostengono la credenza che gli spiriti dei defunti che non sono passati nell'aldil\u00e0, potrebbero in alcuni casi rimanere intrappolati all'interno delle abitazioni in cui i loro ricordi e la loro energia sono forti. Le entit\u00e0 che infesterebbero le abitazioni si ritiene che possano manifestarsi con rumori, o come apparizioni, oppure con spostamenti o lanci di oggetti fisici. Queste manifestazioni sono presentate talvolta come \"attivit\u00e0 di poltergeist\", cio\u00e8 di \"spiriti rumorosi\". Tradizionalmente il metodo usato per scacciare spiriti sgraditi da una casa \u00e8 l'esorcismo.\nNella letteratura le leggende sulle case stregate sono presenti da lungo tempo. L'infestazione viene usata come elemento della trama nel romanzo gotico o nella letteratura dell'orrore o, pi\u00f9 di recente, nelle opere di fantasia di soggetto paranormale. Gli scrittori romani Plauto, Plinio il Giovane e Luciano di Samosata scrissero storie su case stregate, cos\u00ec come se ne trovano ne \"Le mille e una notte\" (nel racconto \"Al\u00ec il cairota e la casa stregate di Bagdad\", dove si presume che la casa in questione sia infestata da un jinn che pure non appare mai). Scrittori pi\u00f9 recenti, da Henry James a Stephen King, le hanno descritte nelle loro opere. Castelli e ville infestate sono elementi comuni nella letteratura gotica, per esempio in \"Dracula\".\nL'aspetto di una casa infestata delle opere di fantasia pu\u00f2 andare da un castello feudale europeo in decadenza a una moderna casa suburbana, bench\u00e9 le antiche residenze vengano utilizzate pi\u00f9 spesso.\nManieri fantasma.\nEsistono numerosi luoghi che la tradizione vuole infestati in vari paesi del mondo. In Inghilterra, questi luoghi comprendono Londra (con la maggiore attivit\u00e0 a causa della sua popolazione), Derby (eletta \"Capitale Britannica dei Fantasmi\" dalla BBC), Manchester, Wigan e soprattutto Liverpool, che \u00e8 stata inserita nella mappa dei cacciatori di fantasmi dai romanzi di Tom Slemon.\nCome buona parte dei paesi europei, anche l'Italia possiede una solida tradizione popolare nel campo delle case infestate. I luoghi ritenuti abitati o visitati da presenze paranormali sono centinaia, distribuiti in tutto il territorio.\nAttrazioni da luna park.\nLe case stregate (comunemente definite case dell'orrore, in inglese \"horror house\") sono divenute un tema tipico delle strutture di intrattenimento popolare che generalmente fanno parte di luna park, fiere o parchi giochi; queste attrazioni possono essere aperte tutto l'anno o in occasioni particolari (Halloween) a scopo di divertimento. Dell'ambientazione tipica fanno parte ragnatele, scheletri o altri parafernali tradizionalmente associati alle case infestate.\nGli avventori sono condotti lungo un percorso obbligato ed esposti a immagini e suoni paurosi. Alcuni volontari o manichini, nascosti all'interno della struttura, compaiono all'improvviso spaventando gli avventori.\nLe case stregate e il monossido di carbonio.\nTra i molteplici sintomi dell'avvelenamento da monossido di carbonio vi sono depressione, demenza, disturbi emotivi e allucinazioni. Molti fenomeni solitamente associati alle case stregate, come strane visioni, sensazioni improvvise di malessere o disperazione, fino alla morte apparentemente inspiegabile di tutti gli occupanti dell'edificio, possono essere imputati agli effetti del monossido di carbonio.\nIn un caso risalente al 1921, il monossido di carbonio si rivel\u00f2 essere la vera causa di una apparente infestazione: il dottor William Wilmer, oftalmologo, descrisse le esperienze dei suoi pazienti, i signori H., che poco dopo essersi trasferiti iniziarono a soffrire di mal di testa, udire rumori di passi e suoni di campane e avvertire strane sensazioni e percezioni visive. Dopo alcune indagini, si scopr\u00ec che anche gli inquilini precedenti avevano avuto esperienze simili. La causa di tutto si scopr\u00ec essere la caldaia che, gravemente danneggiata, sprigionava esalazioni in casa, anzich\u00e9 liberare tutti i fumi dal camino.\nCase stregate nelle opere di fantasia.\nLe leggende basate su case stregate possiedono una lunga tradizione letteraria. L'infestazione \u00e8 un elemento molto comune nelle trame di opere gotiche, dell'orrore o che trattano di eventi paranormali. Gi\u00e0 nella Roma antica autori come Plinio il Giovane, Plauto e Luciano di Samosata hanno scritto storie su case stregate; in epoca moderna, vari autori da Henry James a Stephen King usano il tema della casa stregata, e nella letteratura gotica si incontrano numerosi esempi di castelli e manieri infestati.\nDal punto di vista architettonico, una casa stregata pu\u00f2 essere qualunque cosa, da un antico castello europeo a una bifamiliare di recente costruzione, anche se non di rado gli autori scelgono esempi tratti dall'architettura dell'Ottocento.\nL\"'Haunted Mansion\" \u00e8 una popolare attrazione dei parchi Disney che riprende molti aspetti della classica iconografia delle case stregate; molti altri parchi a tema hanno una casa stregata tra le proprie attrazioni."}
{"id": "885875", "revid": "125020959", "url": "https://it.wikipedia.org/wiki?curid=885875", "title": "Pistoia Basket 2000", "text": "L'A.S. Pistoia Basket 2000 , nota per motivi di sponsorizzazione come Giorgio Tesi Group Pistoia \u00e8 la principale societ\u00e0 di pallacanestro maschile di Pistoia che disputa il campionato di Serie A2 e gioca le sue partite interne al PalaCarrara. I colori sociali sono il bianco e il rosso.\nStoria.\nDopo la scomparsa dell'Olimpia Basket Pistoia, la quale aveva dismesso l'attivit\u00e0 nell'estate del 1999 a seguito della retrocessione in A2, nel luglio del 2000 nacque una nuova societ\u00e0 con il nome di \"A.S. Pistoia Basket 2000\", a seguito di una fusione tra il \"Samarkanda Pistoia Basket\" (una formazione minore cittadina esistente dal 1984 e attiva soprattutto a livello giovanile ma dotatasi da fine anni 1980 anche di una squadra senior militante nei campionati regionali toscani) e lo \"Spartaco Basket Castenaso\".\nRipartita dalla B2, gi\u00e0 nella sua seconda stagione di vita (2001-02) raggiunse la promozione in B1. Dopo cinque anni di B1 il Pistoia Basket2000, nella stagione 2006-07, ottenne la promozione in Legadue vincendo peraltro il titolo italiano dilettanti contro Veroli Basket anch'essa promossa quest'anno in Legadue.\nIl primo presidente della societ\u00e0 (dal 2000 al 2002) fu Giorgio Gemignani, ex presidente del \"Samarkanda\", ma i veri artefici dell'operazione di rinascita del basket a Pistoia (che puntava a dare vita ad un nuovo soggetto che di fatto ereditasse la tradizione sportiva dell'Olimpia)furono coloro che erano stati i massimi dirigenti dell'Olimpia, vale a dire Piero Becciani e Mario Carrara. \nCampionato 2006-07.\nIn questa stagione il Pistoia Basket 2000 (sponsorizzato PowerDry), ha terminato la stagione regolare al 2\u00ba posto nel girone B del campionato di B1, nonostante diversi problemi iniziali, che hanno portato anche all'avvicendamento in panchina fra i coach Friso e Maurizio Lasi.\nNei playoff ha superato al primo turno la squadra di Cento (2-1 la serie, con la squadra impegnata in casa sempre vincente nelle tre partite).\nIn semifinale l'avversario \u00e8 stata l'Assigeco Casalpusterlengo, del rivale storico Mario Boni (ex-Montecatini); dopo una serie di cinque incontri, Pistoia l'ha spuntata per 3-2 ottenendo cos\u00ec il pass per la finale promozione in Legadue. La finale si \u00e8 conclusa sul 3-0. Pistoia torna cos\u00ec in Legadue dopo otto anni.\nCon la successiva vittoria nel doppio confronto con l'altra squadra promossa in Legadue (Veroli) la PowerDry si \u00e8 anche aggiudicata il titolo di Campione d'Italia Dilettanti 2006-07.\nCampionato 2007-08.\nCostruita sulla stessa ossatura del roster precedente (in biancorosso rimangono Bertolazzi, Zaccariello, Toppo, Chiaramello, Modica e Baroncelli), la squadra sponsorizzata Carmatic ha un avvio stentato. Ma dopo quattro sconfitte consecutive, il gruppo di coach Maurizio Lasi inizia a ingranare, grazie anche alle ottime prestazioni della coppia di statunitensi formata da Boo Davis ed Elton Tyler. Grazie a un girone di ritorno di alto livello, soprattutto in casa, Pistoia riesce a chiudere il campionato al settimo posto, centrando l'accesso ai play-off con due giornate di anticipo rispetto al termine della regular season. Agli spareggi promozione, i biancorossi vengono eliminati dalla Pallacanestro Reggiana al primo turno con il punteggio di 3-1.\nCampionato 2008-09.\nDopo un'estate di grandi cambiamenti (uniche conferme quelle di Toppo, Rosselli, Tyler e Baroncelli), la squadra, affidata nuovamente a Maurizio Lasi ha un discreto avvio e pare in grado di confermare quanto di buono fatto al primo anno di Legadue. I problemi, personali prima e fisici poi, del play titolare Brent Lamar Darby, per\u00f2, finiscono presto col condizionare il rendimento della squadra che, complici anche alcune scelte di mercato non propriamente azzeccate, scivola sempre pi\u00f9 in basso in classifica, piombando addirittura in piena zona retrocessione. L'esonero a gennaio di Lasi, sostituito da Paolo Moretti e l'ingaggio di tre giocatori esperti come Jerry McCullough, Juan Marcos Casini e Sylvere Bryan permettono alla formazione biancorossa di risalire rapidamente la china e chiudere la stagione al 13\u00ba posto, con un rassicurante margine di sei punti sulla zona retrocessione.\nCampionato 2009-10.\nConfermato Paolo Moretti alla guida tecnica della squadra, la societ\u00e0 pare intenzionata a consolidare la propria posizione nel campionato di Legadue. Ai confermati Toppo, Casini e Infanti, vengono affiancati giocatori di grosso calibro, come Tamar Slay, gi\u00e0 protagonista in NBA con i New Jersey Nets, Martin Ringstr\u00f6m e Matteo Canavesi, oltre a un giocatore emergente come Tony Skinn, proveniente dalla serie A francese. Il colpo a effetto per\u00f2 arriva a novembre, quando, a sorpresa, viene ingaggiato Gregor Fu\u010dka, giocatore simbolo nella storia del basket italiano. Dopo un girone di andata esaltante, che porta i biancorossi a sfiorare l'ingresso nelle final four di Coppa Italia, i risultati subiscono un'improvvisa flessione nella seconda parte di stagione, cosicch\u00e9, al termine della regular season, la squadra si classifica appena all'8\u00ba posto, ultimo utile per disputare i play-off promozione. L'avventura agli spareggi per il salto nel massimo campionato dura lo spazio di quattro partite: i biancorossi vengono infatti estromessi dalla Dinamo Sassari, che verr\u00e0 poi promossa in serie A, con il punteggio di 3-1.\nCampionato 2010-11.\nDopo un campionato economicamente assai dispendioso, ripagato da risultati non certo esaltanti, la societ\u00e0 riparte con un profilo decisamente pi\u00f9 modesto. Paolo Moretti \u00e8 confermato alla guida della squadra, ma perde quasi tutti i pezzi pregiati del proprio roster, con l'eccezione del capitano Fiorello Toppo e di Gregor Fu\u010dka. La coppia di americani \u00e8 formata dal talentuoso ma bizzoso Joseph Forte, protagonista da diversi anni in Italia ed ex-giocatore di Boston Celtics e Seattle SuperSonics e dal giovanissimo Jarvis Varnado, giocatore di enorme solidit\u00e0, appena uscito dal College con il record di miglior stoppatore di tutti i tempi. Sono loro le stelle indiscusse di una squadra giovane e numericamente ridotta, che, partita con un budget risicato e con l'obiettivo della salvezza, finisce per disputare un campionato eccellente, qualificandosi per la terza volta in quattro anni ai play-off promozione. I biancorossi finiscono eliminati al primo turno dalla corazzata Fastweb Casale Monferrato, poi promossa nel massimo campionato, ma vedono Jarvis Varnado premiato come miglior stoppatore nella storia del campionato di Legadue.\nCampionato 2011-12.\nLa squadra disputa un campionato stupendo, grazie soprattutto alle prestazioni fornite dai due americani Dwight Hardy e Bobby Jones e al grande cuore dei giocatori italiani. La squadra, sponsorizzata Giorgio Tesi Group, arriva fino alla finale play-off perdendo per\u00f2 3-1 contro la corazzata del Basket Brindisi dopo una fenomenale cavalcata dove aveva battuto il Basket Veroli 3-1 e lo Scafati Basket per 3-2. Dwight Hardy verr\u00e0 nominato MVP del campionato.\nCampionato 2012-13: promozione in Serie A.\nLa squadra viene rimodellata completamente con tutti i giocatori della passata stagione che hanno cambiato squadra tranne Lorenzo Saccaggi, Giacomo Galanda e Fiorello Toppo; la squadra acquisisce giocatori di esperienza e un americano (Antonio Graves) proveniente da varie esperienze in Europa, anche disputando l'Eurocup con il Galatasaray.\nLa stagione inizia con un po' di dubbi da parte dei tifosi pistoiesi, smentiti prontamente dalle prestazioni della squadra: finale di Final Four persa contro Aquila Basket Trento e secondo posto in regular season, dopo averla dominata dall'inizio. Durante la stagione c'\u00e8 l'aggiunta al roster di Roberto Rullo e due partite prima dei play-off di Diego Fajardo.\nLa squadra batte lo Scafati Basket in quattro gare, successivamente batte la Junior Libertas Pallacanestro sempre in quattro gare.\nLa finale vede Pistoia trionfare in cinque gare contro il Basket Brescia: vincendo le prime due in casa per 65-60 e 58-56, e perdendo le successive due gare a Brescia 70-55 e 73-62; il sogno viene realizzato il 22 giugno 2013 con la vittoria in gara-5 al PalaCarrara 60-47 grazie a una super difesa nel primo e nel quarto periodo.\nCampionato 2013-14: prima partecipazione ai play-off scudetto.\nIl basket pistoiese torna in serie A 14 anni dopo la sua ultima apparizione. In rosa figurano tra gli altri: Wanamaker, JJ Johnson, Ed Daniel, Deron Washington, Gibson, Galanda. Cinque vittorie consecutive nel finale di campionato consentono al Pistoia Basket di accedere ai playoff scudetto. La squadra verr\u00e0 eliminata al primo turno in gara-5 dall'EmporioArmani Milano; a fine partita Galanda annuncia il ritiro dal basket giocato.\nCampionato 2014-15.\nIl secondo anno di serie A \u00e8 contraddistinto da una radicale trasformazione della squadra. Della precedente squadra infatti non rimane nessuno e l'unico giocatore a conoscere l'ambiente \u00e8 Ariel Filloy che ritorna a Pistoia dopo la positiva annata in LegaDue. Gli elementi pi\u00f9 importanti sono Linton Johnson, grazie al suo passato in NBA, e Daniele Cinciarini che arriva a Pistoia dopo l'annata sfortunata a Montegranaro. Gli altri giocatori del roster sono Ariel Filloy, Daniele Magro, C. J. Williams, Landon Milbourne, Gilbert Brown, Langston Hall, e i giovani Luca Severini, Tommaso Bianchi, Martino Mastellari. Successivamente al taglio del presuntuoso e poco redditizio Johnson Pistoia inserisce al roster Valerio Amoroso e Tony Easley. La stagione, seppur ampiamente positiva, non sar\u00e0 all'altezza della precedente (soprattutto saranno parecchie le sconfitte casalinghe) e si concluder\u00e0 con un nono posto, a ridosso della zona play-off.\nCampionato 2015-16: 6\u00ba posto in regular season e prima partecipazione alle Final Eight di Coppa Italia.\nIl 13 giugno 2015, in una conferenza stampa congiunta, la societ\u00e0 biancorossa ha comunicato il divorzio dall'allenatore Paolo Moretti dopo sei stagioni e mezzo. Al suo posto \u00e8 stato ingaggiato Vincenzo Esposito. La stagione si riapre con la conferma del capitano Ariel Filloy, l'inserimento di Michele Antonutti, del promettente Eric Lombardi e del giovane di belle speranze Severini. Il primo americano a essere firmato \u00e8 l'ala grande rookie Marcus Thornton uscente dall'universit\u00e0 della Georgia. In seguito vengono ingaggiati la guardia Preston Knowles e il playmaker ex Caserta Ronald Moore. Gli ultimi due colpi di mercato vengono assestati ad agosto, con l'ingaggio del centro proveniente dall'Universit\u00e0 del New Mexico Alex Kirk e dell'ala piccola proveniente da Louisville (con cui ha vinto il titolo NCAA nel 2013) Wayne Blackshear. A seguito dell'infortunio di Thornton viene preso inizialmente a gettone il polacco Olek Czyz, a cui verr\u00e0 proposto con successo un rinnovo fino a giugno a causa di un ulteriore infortunio di Marcus. La stagione parte brillantemente, con un parziale iniziale di vittorie di 4-0 ottenute rispettivamente con le ostiche Brindisi, Pesaro, Trento e Avellino, che proietta la societ\u00e0 toscana per la prima volta nella sua storia al vertice solitario della classifica del massimo campionato italiano. La prima sconfitta arriva alla quinta giornata, contro Milano al forum d'Assago, ma il cammino pistoiese riprende subito con la vittoria interna contro Cant\u00f9.\nClassificatasi al sesto posto nella regular season, viene eliminata nei quarti di finale dei play off da Avellino per 3 a 0.\nCampionato 2016-17.\nCon l'inizio della stagione 2016-17, la societ\u00e0 toscana vede tra le sue file la riconferma di Moore, Antonutti, Lombardi e il ritorno di Daniele Magro dopo l'anno passato nel capoluogo lombardo. Arrivano inoltre i rookies Nathan Boothe, Terran Petteway e Corey Hawkins e da Brindisi la guardia italiana David Cournooh. \nDurante l'annata ci sono diversi cambi di giocatori: a Pistoia arriva il centro azzurro Andrea Crosariol che disputa probabilmente il suo miglior campionato in Serie A. Annata molto positiva per la The Flexx Pistoia che conclude la regular season con un brillante settimo posto, con la qualificazione ai play off dove viene eliminata nei quarti di finale dalla Reyer Venezia che poi sar\u00e0 la vincitrice dello scudetto.\nIl 20 novembre 2016 Terran Petteway, con i suoi 43 punti contro Trento, stabilisce il nuovo record societario di punti fatti da un singolo giocatore in una partita, record precedentemente detenuto da JaJuan Johnson.\nCampionato 2017-2018.\nLa stagione 2017/2018 \u00e8 la terza con Vincenzo Esposito sulla panchina della The Flexx Pistoia. Con lui rimangono in citt\u00e0 Ronald Moore, alla terza stagione a Pistoia e nuovo capitano della squadra, e Daniele Magro. Squadra formata da giovani italiani promettenti come Fabio Mian, Raphael Gaspardo, Tommaso Laquintana, i rookies Jaylen Bond e Markus Kennedy e dal fresco vincitore dello scudetto in maglia Reyer Venezia Tyrus Mcgee. Un'annata piena di problemi sia fisici sia di rendimento che vede la The Flexx Pistoia salvarsi e finire il campionato in 13\u00aa posizione grazie anche all'arrivo in stagione in corso di Dejan Ivanov e del pistoiese doc Gianluca Della Rosa.\nCampionato 2018-2019.\nLa stagione vede il cambio di main sponsor che passa da The Flexx a OriOra. In panchina dopo tre stagioni non siede pi\u00f9 Vincenzo Esposito e arriva il livornese Alessandro Ramagli. Il roster \u00e8 totalmente rinnovato, nel quale Pistoia punta sui giovani italiani in rampa di lancio come Riccardo Bolpin, Luca Severini, Matteo Martini e Gianluca Della Rosa. Arriva da Venezia Dominique Johnson, il play Kerron Johnson, Patrik Auda, Ousman Krubally e il rookie L.J. Peak. \nUn'annata di grande sofferenza per Pistoia, tanti cambi nel roster, cambio in panchina nel finale di stagione con il ritorno di Paolo Moretti, ma la OriOra rimane sempre nelle ultime posizioni insieme a Torino, Reggio Emilia e Pesaro. La classifica alla fine dice 16\u00ba posto e retrocessione in Serie A2 ma i problemi societari che colpiscono l'Auxilium Torino comportano otto punti di penalizzazione per i piemontesi e ci\u00f2 e fa s\u00ec che Pistoia rimanga nel campionato di Serie A.\nCampionato 2019-2020: COVID-19 e auto-retrocessione in A2.\nLa stagione 2019/2020 \u00e8 una stagione di cambiamenti in casa Pistoia Basket 2000 sia a livello societario sia a livello tecnico. Per il secondo anno il main sponsor \u00e8 OriOra mentre sulla panchina arriva da Biella il giovane Michele Carrea. Della stagione precedente rimane il solo Gianluca Della Rosa, che ha terminato il campionato precedente da capitano della squadra; arriva un altro pistoiese Lorenzo D'Ercole, e gli altri italiani Aristide Landi, Andrea Quarisa e Carl Wheatle. Da Cagliari ecco Justin Johnson, arriva il veterano Zabian Dowdell in cabina di regia, la guardia Jean Salumu il centro australiano Angus Brandt e dopo due stagioni torna in biancorosso Terran Petteway. Nel mercato di gennaio Dowdell verr\u00e0 sostituito dall'ex comboguard di Cant\u00f9 Randy Culpepper.\nDopo una partenza stentata la squadra ha avuto una ripresa dalla seconda met\u00e0 del girone di andata, che le ha consentito di totalizzare sette vittore e di raggiungere il terzultimo posto (piazzamento finale vista la definitiva sospensione del campionato il 7 aprile 2020 complice la pandemia di COVID-19). Il 15 giugno 2020 la societ\u00e0 comunica ufficialmente alla FIP l'irrevocabile rinuncia a partecipare al campionato di serie A1 nella stagione 2020-2021 e contestualmente chiede di riposizionarsi nel campionato di serie A2.\nRoster 2021-2022.\n\"Aggiornato al 12 gennaio 2022.\"\nStatistiche.\nPresenze in campionato.\n\"(aggiornato al 20/10/2014)\"\nMarcatori in campionato.\n\"(aggiornato al 20/10/2014)\""}
{"id": "885876", "revid": "729019", "url": "https://it.wikipedia.org/wiki?curid=885876", "title": "Hoyo de Monterrey", "text": "Hoyo de Monterrey \u00e8 una marca di sigari cubani molto conosciuta nel mondo e una delle pi\u00f9 grandi (per quantit\u00e0 di formati prodotti) unitamente a Montecristo e Partag\u00e0s.\nStoria.\nLo spagnolo \"Jos\u00e9 Gener\" nel 1850 fond\u00f2 la marca \"La Escepci\u00f3n de Jos\u00e9 Gener\" (poi scomparsa nel 1980) ed in seguito, successivamente all'acquisto a Cuba di una piantagione (\"finca\") nella regione dove cresce il miglior tabacco cubano (detta Vuelta Abajo), chiamata proprio \"Hoyo de Monterrey\", registr\u00f2 una seconda marca con questo nome.\nAlla morte del suo fondatore, avvenuta nel 1900, Hoyo de Monterrey era certamente una delle marche di \"avana\" pi\u00f9 diffuse nel mondo e la sua fabbrica era di gran lunga la pi\u00f9 importante di Cuba, visto che da essa uscivano circa 50 milioni di sigari all'anno. Gli eredi di Gener continuarono a gestirla per lungo tempo fino al 1931, quando venne venduta alla stessa societ\u00e0 proprietaria di Belinda e che in seguito acquister\u00e0 anche Punch. Ci\u00f2 ovviamente fino alla rivoluzione cubana di Fidel Castro che nazionalizz\u00f2 anche quest'azienda. Hoyo de Monterrey \u00e8 infatti di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\n\"Hoyo\" dispone, come detto, di un catalogo piuttosto ampio, grazie alla serie di \"Le Hoyo\" che venne inaugurata intorno al 1940 (in Italia non importata completamente), e di una discreta quota d'esportazione (circa il 5% del totale delle vendite di sigari cubani).\nCuriosit\u00e0: nella collana di libri di Clive Cussler, l'ammiraglio capo della NUMA James Sandecker fuma sigari Hoyo de Monterrey\nProdotti.\nElenco dei sigari Hoyo de Monterrey venduti in Italia, escluse le edizioni limitate."}
{"id": "885878", "revid": "3082", "url": "https://it.wikipedia.org/wiki?curid=885878", "title": "Robert Grosseteste", "text": ""}
{"id": "885882", "revid": "1305772", "url": "https://it.wikipedia.org/wiki?curid=885882", "title": "Pistoia Basket", "text": ""}
{"id": "885885", "revid": "1226", "url": "https://it.wikipedia.org/wiki?curid=885885", "title": "Il guerriero della strada", "text": ""}
{"id": "885889", "revid": "759824", "url": "https://it.wikipedia.org/wiki?curid=885889", "title": "Edwin Fischer", "text": "Biografia.\nFiglio di un musicista dilettante (oboista e violista in un quartetto d'archi), dimostr\u00f2 precocissime doti musicali e inizi\u00f2 lo studio del pianoforte nella sua citt\u00e0. A dieci anni entr\u00f2 nel conservatorio di Berlino, dove il suo maestro fu Martin Krause, che era stato allievo di Liszt e successivamente diventer\u00e0 maestro anche di Claudio Arrau. Diplomatosi nel 1905, inizi\u00f2 ad insegnare nello stesso conservatorio. Negli anni successivi cominci\u00f2 a distinguersi internazionalmente anche come pianista concertista e, dopo la prima guerra mondiale, come direttore d'orchestra (a Lubecca e a Monaco di Baviera) e in formazioni cameristiche, compresa quella fondata da lui stesso nel 1932. Nello stesso anno, successe ad Artur Schnabel alla cattedra di pianoforte della \"Hochschule f\u00fcr Musik\" di Berlino. Fu attivo in Germania sino a met\u00e0 della seconda guerra mondiale. Nel 1942 si trasfer\u00ec in Svizzera e negli anni successivi diresse i celebri e prestigiosissimi corsi di perfezionamento estivi di Lucerna, durante i quali insegn\u00f2 a giovani pianisti destinati a carriere straordinarie, e insegn\u00f2 nel conservatorio della stessa citt\u00e0. A questo periodo appartengono le incisioni discografiche con il celebre trio, in cui suonava con il violoncellista Enrico Mainardi e il violinista Georg Kulenkampff (successivamente, con Wolfgang Schneiderhan). Gi\u00e0 malato da alcuni anni, mor\u00ec a Zurigo all'inizio del 1960.\nCaratteristiche dello stile e repertorio.\nPur essendo dotato di una tecnica strumentale non priva di difetti e limiti (specie se paragonata alla perfetta tecnica virtuosistica di importanti pianisti coevi, per esempio Backhaus), la sua timbrica, la sua grande espressivit\u00e0 e umanit\u00e0, la sua ispirazione artistica e la non comune intelligenza musicale lo resero uno dei massimi pianisti del XX secolo. Fondamentale interprete dei classici tedeschi, di Johann Sebastian Bach, di Ludwig Van Beethoven, Franz Schubert, Wolfgang Amadeus Mozart, Johannes Brahms, lasci\u00f2 un segno indelebile nella storia dell'incisione discografica della prima met\u00e0 del secolo. Fu tra i primi pianisti ad occuparsi di musica barocca e a dirigere dal pianoforte i concerti per pianoforte e orchestra di Bach e Mozart. Fu autore della storica prima incisione dell'intero Clavicembalo ben temperato di Bach al pianoforte, negli anni trenta, e di altre importanti incisioni bachiane, tra cui i concerti per clavicembalo, la \"fantasia cromatica e fuga\" e i concerti brandeburghesi n.2 e n.5. Autorevole interprete beethoveniano, lasci\u00f2 importanti incisioni, sia delle sonate che dei concerti per pianoforte e orchestra (con direttori quali Wilhelm Furtw\u00e4ngler e Karl B\u00f6hm). Sebbene la sua discografia copra solo pochi autori, dal vivo suon\u00f2 anche in giovent\u00f9 musica di Debussy, Medtner, Reger, Scriabin, Chopin, Liszt, Stravinskij, Sch\u00f6nberg, Hindemith.\nInsegnamento.\nInsegnante assai rinomato, dalla spiccata creativit\u00e0 e umanit\u00e0, didatta e studioso appassionato, ebbe tra i suoi allievi Conrad Hansen, Paul Badura-Skoda (che lo ricord\u00f2 sempre come fondamentale maestro di arte e di vita), Daniel Barenboim, Alfred Brendel, J\u00f6rg Demus, Sebastian Benda, Lyuba Entcheva, Pier Narciso Masi, Kurt Neum\u00fcller. Cur\u00f2 inoltre la revisione di opere di Mozart (Sonate per pianoforte), Bach (l'opera per tastiera) e Beethoven (Sonate per violino e pianoforte). Fu anche compositore e scrisse brani per pianoforte solo e lieder, oltre che numerose cadenze per i concerti di pianoforte che eseguiva."}
{"id": "885890", "revid": "729019", "url": "https://it.wikipedia.org/wiki?curid=885890", "title": "Malatesta IV Baglioni", "text": "Biografia.\nEsponente della nobile famiglia perugina dei Baglioni, era figlio di Giampaolo, signore di Perugia, e di Ippolita Conti.\nA nove anni, nel 1500, visse indirettamente il truce episodio delle \"nozze rosse\" tra Astorre I e Lavinia Colonna, quando i congiurati capeggiati dal legittimo erede Grifonetto Baglioni assassinarono i maschi della famiglia: suo padre Giampaolo riusc\u00ec a salvarsi. Lui e il fratello pi\u00f9 piccolo Orazio II furono sotto la protezione di Atalanta, madre di Grifonetto, che aveva maledetto il figlio.\nAccompagn\u00f2 spesso il genitore nelle sue imprese sin dalla giovane et\u00e0, e alla sua morte (11 giugno 1520) gli subentr\u00f2, insieme al fratello Orazio II, in qualit\u00e0 di conte di Spello e di Bettona (1520-1531). Spos\u00f2 Monaldesca Monaldeschi, appartenente a un'abbiente casata, che gli port\u00f2 in dote un ricco patrimonio immobiliare nell'orvietano.\nIn seguito Malatesta fu al servizio della repubblica di Venezia, per la quale occup\u00f2 Lodi e Cremona. Nel 1527, alla scomparsa dello zio Gentile I Baglioni, figlio di Guido I, con cui i rapporti non erano stati mai ottimali, resse pienamente la signoria di Perugia.\nDurante la guerra della Lega di Cognac, Malatesta consegn\u00f2 Perugia senza combattere a Filiberto di Orange, capo dell'esercito imperiale nella penisola italiana, e and\u00f2 ad assumere il ruolo di difensore della repubblica di Firenze. Un accordo segreto con il papa Clemente VII e con gli imperiali stabiliva che Malatesta avrebbe riottenuto la signoria della citt\u00e0 al termine della sua condotta per Firenze.\nIl suo tradimento fu rivelato il 3 agosto 1530, durante la battaglia di Gavinana, in cui le forze fiorentine comandate da Francesco Ferrucci (1489-1530) furono annientate dalle truppe imperiali, anche grazie alle informazioni ricevute da Malatesta. L'esclamazione di Ferrucci \"Ahi traditor Malatesta!\" \u00e8 rimasta proverbiale. Avendo il Baglioni rispettato il patto con il Papa tradendo Firenze, gli fu permesso di ritornare in possesso di Perugia, dove rientr\u00f2 il 20 settembre.\nIl conte, quando non era impegnato in guerra, soggiornava vicendevolmente a Spello e a Bettona, nei rispettivi palazzi baglioneschi. E proprio nella residenza di Bettona, che aveva abbellita con un magnifico giardino, Malatesta IV mor\u00ec, probabilmente di gotta, il 24 dicembre 1531, all'et\u00e0 di 40 anni. Gli succedette, sia nelle contee che in Perugia, il figlio Rodolfo II, ultimo signore di quest'ultima citt\u00e0.\nGli fu tributato un sontuoso funerale insieme al fratello Orazio, deceduto tre anni prima e temporaneamente sepolto a Spello. I due Baglioni furono tumulati a Perugia nella basilica di San Domenico, con ricchi monumenti funebri intorno al coro. Nei secoli successivi le tombe furono abbattute e i corpi interrati nella cripta sottostante, insieme ad altri Baglioni, e segnati da una semplice lapide."}
{"id": "885896", "revid": "33151", "url": "https://it.wikipedia.org/wiki?curid=885896", "title": "Year zero", "text": ""}
{"id": "885898", "revid": "486946", "url": "https://it.wikipedia.org/wiki?curid=885898", "title": "Museo Tuol Sleng", "text": ""}
{"id": "885901", "revid": "6923", "url": "https://it.wikipedia.org/wiki?curid=885901", "title": "Year Zero (Nine Inch Nails)", "text": "Year Zero (anche noto come Halo 24) \u00e8 il quinto album dei Nine Inch Nails, uscito in Europa il 16 aprile 2007.\nDescrizione.\nIl sound di Year Zero segna un taglio netto dal discusso With Teeth. La forma canzone viene perlopi\u00f9 abbandonata, lasciando il posto a sonorit\u00e0 stridenti, d'accordo con il tema del disco. Reznor ci porta in un \"futuro\" in cui tutto sembra essere distrutto, rovinato. Suoni industriali, nel senso pi\u00f9 puro del termine, caratterizzano i brani; riappaiono tracce di quello che fu la massima espressione dei Nine Inch Nails, The Downward Spiral. La passione per il sociale si riversa sui testi, che mai come ora erano stati cos\u00ec esplicitamente impegnati. La storia di un ipotetico futuro dove gli Stati Uniti, unica iperpotenza mondiale, dominano un mondo di Orwelliana memoria e controllano le menti delle masse popolari con sostanze psicotrope. Quest'album non ambisce per\u00f2 ad essere un capolavoro, e molto probabilmente non lo \u00e8. Ma \u00e8 importante, perch\u00e9 rappresenta il pensiero di un artista in continua evoluzione; rappresenta l'importanza di internet come strumento di propaganda (anche se c'\u00e8 chi, pi\u00f9 maliziosamente, la abbassa a semplice marketing). Il fatto di aver lasciato che il disco potesse essere ascoltato nella sua interezza giorni prima dell'uscita nei negozi \u00e8 un punto fondamentale di questo impegno. La condivisione della musica \u00e8 un esempio che si spera molti altri artisti seguiranno. L'inizio della fine \u00e8 adesso, sembra sussurrarci Reznor attraverso le sue canzoni, che difficilmente (a parte quelle pi\u00f9 \"catchy\") si potranno apprezzare a pieno dal primo ascolto. Il suono \u00e8 molto complesso, e sotto l'apparente caos post-disastro si nascondono melodie, esattamente come all'interno delle canzoni stesse si celano messaggi.\nPromozione.\nIl 12 febbraio 2007 dei fan dei Nine Inch Nails hanno notato che una nuova T-Shirt del merchandise ufficiale della band conteniene delle lettere evidenziate che formano la frase \"I am trying to believe\" (che si ritrover\u00e0 poi nella canzone \"The Good Soldier\"). A breve si \u00e8 venuti a conoscenza di iamtryingtobelieve.com, un sito con una grafica che rimanda a quella del sito ufficiale dei Nine Inch Nails. Successivamente sono stati scoperti altri siti sparsi sulla rete, tutti con una grafica analoga al sito ufficiale dei NIN, e che hanno in comune delle improbabili descrizioni di un prossimo distopico futuro. Secondo questi siti alcuni degli avvenimenti che raccontano sono avvenuti nell'anno \"0000\".\nLe chiavi USB.\nIl 14 febbraio 2007 in un concerto dei Nine Inch Nails a Lisbona in uno dei bagni del locale \u00e8 stata trovata una chiave USB contenente il file MP3 di \"My Violent Heart\", una delle tracce del prossimo album. Un'altra chiavetta con questa canzone \u00e8 stata ritrovata allo stesso modo in un concerto a Madrid nei giorni successivi.\nIl 19 febbraio \u00e8 stata trovata un'altra chiavetta a Barcellona, questa volta contenente la traccia \"Me, I'm Not\".\nDi nuovo, il 25 febbraio a Manchester, \u00e8 stata trovata una terza chiave USB con all'interno \"In This Twilight\" e una immagine in cui si vedono le lettere giganti che compongono la scritta \"Hollywood\" distrutte. Si tratta di un rimando ad un nuovo sito creato per la commercializzazione dell'album, \"Hollywood In Memoriam\".\nL'ultimo episodio risale alla notte del 7 marzo 2007, quando in occasione del primo concerto dei Nine Inch Nails a Londra sono state ritrovate pi\u00f9 chiavette USB contenenti il video di \"Survivalism\".\nLo streaming dell'album.\nIl 4 aprile 2007 sul sito dedicato al nuovo album sono state messe a disposizione in streaming tutte le tracce di Year Zero. Molti affermano che questa sia stata una mossa di Trent Reznor per scoraggiare la diffusione anticipata del nuovo album tramite le vari reti peer-to-peer. Nonostante ci\u00f2, nella stessa giornata \u00e8 apparso sulla rete BitTorrent una versione promo di Year Zero, molto probabilmente derivata dallo stesso streaming del sito ufficiale dell'album, data l'alta qualit\u00e0 delle tracce messe a disposizione sul sito ufficiale.\nCD Low-Tech Artwork.\n\"Year Zero\" viene commercializzato su un supporto sensibile al calore che modifica le sembianze della stampa frontale del cd. In condizioni di non utilizzo \u00e8 nera o marrone senza diciture tranne il titolo mentre il surriscaldamento dovuto alla rotazione durante l'ascolto porta alla sparizione del titolo e alla comparsa di linee, di blocchi, delle informative sui diritti d'autore e di una serie di zero e uno su sfondo bianco. La conversione decimale della sequenza binaria \u00e8 l'URL esistente exterminal.net.\nSono in circolazione copie dell'album prive di questa caratteristica che hanno la sola stampa su sfondo bianco ma non si sa ancora se sono copie pirata o difetti di fabbrica.\nUnited States Bureau of Morality.\nCome sigillo dell'operazione dada intrapresa con questo album, sul retro di copertina tra le informative sui diritti dell'autore e i moniti contro la pirateria c'\u00e8 un bollino di allerta da parte dell'Ufficio Moralizzatore degli Stati Uniti (United States Bureau of Morality - USBM) che in realt\u00e0 non esiste e che recita:\nUSBM WARNING:Consuming or spreading this material may be deemed subversive by the United States Bureau Of Morality. If you or someone you know has engaged in subversive acts or thoughts, call:1-866-445-6580BE A PATRIOT - BE AN INFORMER!\novvero:\nAVVISO USBM:L'ascolto e la diffusione di questo materiale pu\u00f2 essere giudicato sovversivo dall'Ufficio Moralizzatore degli Stati Uniti. Se tu o un tuo conoscente siete stati reclutati per azioni o con intenzioni sovversive, chiama il1-866-445-6580AGISCI DA PATRIOTA - FAI LA SPIA!\nAl numero risponde una voce pre-registrata di donna che avvisa di essere stati implicitamente indagati per il reato di detenere materiale anti-Americano e di essere stati segnalati come potenziali militanti."}
{"id": "885903", "revid": "729019", "url": "https://it.wikipedia.org/wiki?curid=885903", "title": "Markus Wolf", "text": "Biografia.\nEra figlio del medico e scrittore ebreo Friedrich Wolf e fratello del regista Konrad Wolf. Suo padre era membro del Partito Comunista; dopo la salita al potere di Adolf Hitler, furono costretti a fuggire a Mosca attraverso la Francia . Entrambi furono alloggiati nell'Hotel Lux. Durante il suo esilio moscovita frequent\u00f2 dapprima la scuola tedesca \"Karl-Liebknecht-Schule\", prosegu\u00ec gli studi in scuole russe. Si iscrisse ai corsi di Ingegneria aeronautica di Mosca, spostati poi ad Alma Ata dopo l'attacco della Germania nazista all'Unione Sovietica. Fu convinto nell'iscriversi al Comintern, dove assieme ad altri giovani prepar\u00f2 cospirazioni da perpetuare al di l\u00e0 delle linee nemiche.\nDopo la fine delle ostilit\u00e0 fu mandato a Berlino dove lavor\u00f2 come giornalista presso una stazione \"Radio del popolo tedesco\" (1943-45) nella parte sovietica della citt\u00e0. Lavor\u00f2 per qualche anno alla SFB, la radio controllata dai sovietici, che trasmetteva dal settore inglese di Berlino. Come giornalista segu\u00ec il celebre Processo di Norimberga in cui furono giudicati i principali leader nazisti.\nNel 1952 fu chiamato nei servizi segreti della Repubblica Democratica Tedesca. Nel 1953, all'et\u00e0 di 30 anni, era uno dei fondatori dell\"'intelligence\" degli affari esteri alle dipendenze del \"Ministerium f\u00fcr Staatssicherheit\" (Ministero della Sicurezza di Stato - conosciuto come Stasi). Divent\u00f2 cos\u00ec \"l'uomo senza volto\": nessuno riusc\u00ec mai ad ottenere una sua immagine fotografica per 25 anni. Noto con il diminutivo russofono di Misha, \u00e8 stato spesso considerato l'ispiratore della figura letteraria di Karla, l'ineffabile capo dei servizi d'Oltrecortina che si contrapponeva a George Smiley nella saga de \"La talpa\" di John le Carr\u00e9.\nCome capo dell'\"intelligence\", Wolf riusc\u00ec ad ottenere grandi successi nell'opera di spionaggio, nel governo, nella politica e negli affari riguardanti la Germania Ovest grazie ad un massiccio utilizzo di spie. Tra le sue imprese pi\u00f9 riuscite si ricorda quella di piazzare un suo agente, G\u00fcnter Guillaume, per anni, a fianco del cancelliere tedesco occidentale Willy Brandt in qualit\u00e0 di consigliere. Si ritir\u00f2 nel 1986, schierandosi con gli oppositori di Honecker, e continu\u00f2 il lavoro del fratello maggiore Konrad, che gli aveva permesso di crescere a Mosca negli anni trenta. Per gli abitanti dell'Est egli fu un simbolo che le cose stavano finalmente cambiando: egli infatti sosteneva le politiche di \"Glasnost\"' e della \"Perestrojka\" perseguite da Michail Gorba\u010d\u00ebv.\nHa ammesso di aver rifiutato nel 1990 la possibilit\u00e0 che gli fu offerta di cambiare vita e identit\u00e0, con trasferimento negli Stati Uniti d'America, in cambio dell'identit\u00e0 degli agenti della sua rete spionistica. Fugg\u00ec a Mosca alcuni mesi dopo e l'anno seguente si consegn\u00f2 alle autorit\u00e0 tedesche. Venne incarcerato per pochi mesi.\nNel 1993 sub\u00ec il primo processo, da cui venne emessa una condanna di sei anni per spionaggio e tradimento. Nel 1995 un processo d'appello lo scagion\u00f2 poich\u00e9 aveva agito in nome di uno stato sovrano. Ma nel 1997 arriv\u00f2 una condanna di due anni, sebbene con la condizionale.\nWolf \u00e8 morto per cause naturali nella sua casa di Berlino, all'et\u00e0 di 83 anni. Era il 9 novembre 2006, l'anniversario della caduta del Muro di Berlino. Per sua volont\u00e0 \u00e8 seppellito accanto alla tomba di Rosa Luxemburg."}
{"id": "885907", "revid": "1442080", "url": "https://it.wikipedia.org/wiki?curid=885907", "title": "Unione Sportiva Lecce 1972-1973", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1972-1973."}
{"id": "885909", "revid": "110157", "url": "https://it.wikipedia.org/wiki?curid=885909", "title": "Chiesa di San Giorgio (Salerno)", "text": "La chiesa di San Giorgio di Salerno viene comunemente giudicata come \"la pi\u00f9 bella chiesa barocca\" della citt\u00e0. La chiesa si trova in via Duomo, a poche centinaia di metri dal duomo.\nStoria.\nIl complesso di San Giorgio, di cui fa parte l'omonima chiesa, \u00e8 uno dei pi\u00f9 antichi insediamenti monastici di Salerno. La sua origine risale al periodo longobardo: le prime notizie sulla struttura si ritrovano in un diploma dell'819, successivo di trenta anni al vicino Complesso archeologico di San Pietro a Corte. Nel documento viene indicato come dipendenza del prestigioso monastero benedettino di San Vincenzo al Volturno e viene definito \"cellam Sancti Georgi infra salernitanam civitatem\". \nIn una prima fase doveva trattarsi di un semplice insediamento, successivamente ampliatosi in una vera e propria struttura monastica, passando, nel 1163 alla dipendenza dell'Arcivescovo di Salerno.\nNegli ultimi decenni del XVI secolo, in seguito al Breve di papa Sisto V, i monasteri femminili della citt\u00e0 vennero unificati secondo l'Ordine di appartenenza e a San Giorgio si trasferirono tutte le monache benedettine di Santa Sofia, San Michele e Santa Maria Maddalena. Soppresso all'inizio dell'800 in seguito ai decreti napoleonici, fu chiuso definitivamente nel 1866. Sopravvisse solo la chiesa che venne affidata alla municipalit\u00e0, mentre le strutture monastiche diventarono demaniali e destinate a caserme della Guardia di Finanza nel lato nord e dell'Arma dei Carabinieri a sud.\nLa prima configurazione.\nIl monastero si articola su due grandi ale ai lati della chiesa, una a nord ed un'altra a sud. Questa configurazione lascerebbe intuire un nucleo originario medievale ed un'espansione in et\u00e0 moderna sui lati. Una conferma di questa ipotesi proviene dalla scoperta dei resti di un'abside affrescata della chiesa originaria, rinvenuta negli ultimi restauri, al di sotto dell'attuale piano di calpestio. Essa, infatti, si trova a breve distanza dall'ingresso della chiesa attuale, ma con un orientamento opposto indicando che l'ingresso originario era sul lato verso occidente. La decorazione dell'affresco, con motivi geometrici a treccia e la parte inferiore di una teoria di santi, indica una collocazione nell'ambito della cultura artistica medievale campana predesideriana (ante 1071). A questo periodo appartiene un pluteo marmoreo, ora conservato presso il Museo diocesano del Duomo di Salerno, raffigurante una croce centrale inserita in una circonferenza, comune nella cultura artistica altomedievale dell'area campano-laziale, ispirata a modelli di origine paleocristiana e bizantina.\nLe trasformazioni del XVI e XVII secolo.\nLa costruzione della nuova chiesa con il ribaltamento della pianta avviene negli ultimi decenni del XVI secolo, come si evince dalla Sacra Visita del 1574, dove si afferma che sono in corso lavori.\nPrecedentemente era stato realizzato il portale rinascimentale, commissionato dalla badessa Lucrezia Santomagno, che tuttavia non si trovava nella posizione attuale. La sua collocazione originaria \u00e8 collegata a diversi rimaneggiamenti che si verificano proprio nello spazio antistante la chiesa (da chiesa a parlatorio). \nCon il trasferimento nella struttura delle monache dell'Ordine Benedettino coincisero i lavori per il nuovo monastero, denominato di San Giorgio e Santo Spirito, che furono appaltati nel 1590 al maestro fabbricatore Giovan Bernardino Iovane. I lavori furono completati nel 1674 come si evince dalla scritta apposta sulla controfacciata chiusa appunto da questa data. Alla fine del Seicento e ad ultimazione dei lavori, stando alle parole della badessa Isabella Pinto, la chiesa doveva essere la \"pi\u00f9 vaga della citt\u00e0 ed una delle pi\u00f9 vaghe del viceregno\". La struttura della chiesa, che risente della cultura controriformista e tardomanierista, si basa su setti murari trasversali, il cui tamponamento corrisponde alle cappelle laterali, con un corpo centrale quadrangolare che regge la cupola centrale. Alle spalle dell'altare maggiore si trovava il coro che, nel 1702, fu chiuso per realizzare l'attuale sacrestia. La navata \u00e8 scandita, nella parte alta, da finestre con volte a botte e vele unghiate. Dopo pochi anni, tuttavia, a causa di gravi problemi di dissesto dell'intera struttura, furono avviati nuovi lavori di restauro. Del progetto se ne occup\u00f2 Ferdinando Sanfelice, che, secondo quanto afferma Bernando De Dominici:\nQuesta descrizione fa riferimento al lato settentrionale, quello oggi occupato dalla Guardia di Finanza, e presenta non poche manomissioni a cominciare dall'abbattimento dello scalone monumentale per far posto all'ascensore, alla chiusura delle logge con un'ampia veranda. Ancora ben individuabile \u00e8 il refettorio, oggi destinato a sala di rappresentanza. Da alcuni documenti si evince che durante i lavori furono effettuati degli abbattimenti per creare le fondamenta e furono ritrovate alcune sepolture. L'area sud del monastero, corrispondente all'attuale caserma dei Carabinieri, nonostante l'aggiunta di corpi nuovi e rimaneggiamenti, lascia intravedere l'impianto sanfeliciano con una struttura a doppia L speculare rispetto all'asse centrale della chiesa, a formare un quadrilatero, chiuso verso ponente solo da un muro di cinta mentre i bracci lunghi sono paralleli alla linea di costa ed il lato orientale (su via Duomo) raccorda i due bracci corti intorno alla chiesa. Al piano terra del lato meridionale sono ancora visibili gli archi tamponati del porticato sul quale dovevano essere costruite le celle delle monache. L'accesso ai piani superiori era fornito da una scala con perfetta prospettiva collocata nel l'angolo del lato corto.\nNel 1717 i lavori erano in pieno svolgimento e dovevano essere giunti al lato nord come dimostra una richiesta della Badessa all'Arcivescovo la quale afferma che \"per perfezionare la fabrica che attualmente si sta facendo dentro la clausura di detto monastero bisogna che vi entri la persona del sig. D. Ferdinando Sanfelice architetto e ingegnere di nota fama a fine di disegnare la nuova scala unitamente colli fabbricatori\"\nUn'immagine di questo periodo, datata 1721, ci mostra il monastero in una lite con gli inquilini di un appartamento sul lato meridionale che volevano costruire un vano sopraelevato, strenuamente osteggiato dalle monache perch\u00e9 avrebbe impedito alle monache la veduta del mare, l'aria e la ventilazione.\nLa configurazione del monastero, ancora fedele all'intervento sanfeliciano, \u00e8 ben visibile nelle piante del primo e secondo piano, datate 1862, subito dopo l'Unit\u00e0 d'Italia e prima degli adeguamenti a caserma."}
{"id": "885910", "revid": "198277", "url": "https://it.wikipedia.org/wiki?curid=885910", "title": "Unione Sportiva Lecce 1971-1972", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1971-1972."}
{"id": "885912", "revid": "799504", "url": "https://it.wikipedia.org/wiki?curid=885912", "title": "Battistero di San Giovanni in Fonte (Napoli)", "text": "Il battistero di San Giovanni in Fonte \u00e8 un battistero paleocristiano di Napoli.\n\u00c8 situato a destra dell'abside della cattedrale pi\u00f9 antica, la basilica di Santa Restituta, anch'essa oggi collegata come cappella all'attuale cattedrale di Santa Maria Assunta.\nSi tratta di un piccolo locale cui si accede tramite una porta lungo la navata laterale destra della basilica.\nStoria.\nLa \"Cronaca di Santa Maria del Principio\" attribuisce la costruzione del battistero all'imperatore Costantino, contemporaneamente alla basilica di Santa Restituta. La costruzione del battistero \u00e8 attribuita al vescovo Severo, il dodicesimo della cronotassi episcopale partenopea (362-408), oppure al vescovo Sotero (465 - 468), o al vescovo Vincenzo (554 - 578), poich\u00e9 il \"Chronicon episcoporum neapolitanae ecclesiae\" riferisce che entrambi edificarono un battistero \"intus Episcopio\". I resti dell'edificio sono datati al IV secolo, con rimaneggiamenti nel V.\nDescrizione.\nArchitettura.\nL'edificio battesimale \u00e8 costituito da piccoli conci di tufo e si compone di due parti ineguali: la sala battesimale propriamente detta, a pianta quadrata (lato di 7,60 m) e collegata con la basilica di Santa Restituta sul lato sud, ed un portico rettangolare (4,80 x 6,25 m) sul lato nord, separato dalla sala tramite quattro sottili colonne e coperto da una bassa volta.\nIl porticato presenta due aperture, di cui una si affaccia sulla sala battesimale e porta al palazzo episcopale, l'altra conduce in una sala della curia diocesana. \nLa porta, all'opposto dell'ingresso attuale, corrisponde all'entrata in uso prima dell'epoca angioina. Il pavimento del portico \u00e8 in mattoni. Le quattro identiche colonne che marcano il passaggio tra i due locali non sono equidistanti tra loro e presentano fusti privi di base, sormontati da quattro semplici capitelli a cubo ornati da croci monogrammatiche con l'alpha e l'omega.\nLa sala battesimale \u00e8 addossata sul lato ovest all'abside della basilica di Santa Restituta, mentre sulla parete est \u00e8 aperta una finestra. Sul lato sud una porta aperta nel 1647 permette l'accesso alla sala dalla navata destra della basilica. L'ambiente \u00e8 coperto da una cupola con calotta estradossata, che si imposta su pennacchi a tromba; il passaggio tra il quadrato e il cerchio alla base della cupola avviene tramite un tamburo ottagonale. \nQuattro lati dell'ottagono presentano una superficie piana e scendono perpendicolarmente sul quadrato inferiore, gli altri quattro lati del tamburo, corrispondenti ai quattro angoli della sala, sono circolari, come delle nicchie angolari, basse, coniche e voltate come absidiole. \nIn origine la sala battesimale doveva costituire un edificio a s\u00e9, non connesso alla basilica, il cui pavimento si trova ad un livello pi\u00f9 alto. Le originarie porte di accesso si aprivano sul lato occidentale, e quattro finestre si aprivano sul tamburo ottagonale della cupola. Il portico rappresenta un'aggiunta successiva. La cortina muraria delle pareti est e nord mostra segni di numerose modificazioni.\nLa vasca battesimale, un tempo rivestita di marmo, si trova al centro della sala.\nMosaici.\nLa volta e il tamburo del battistero erano ricoperti di mosaici datati al V secolo e realizzati da artisti locali. Lo sfondo presenta una tonalit\u00e0 predominante di blu turchese e verde, con parti in oro. Ne sono rimaste alcune scene, in parte frammentarie, che ricordano ancora molto la tradizione classica, sebbene siano dedicate a diverse Storie Testamentarie legate al rito del battesimo.\nLa calotta della volta \u00e8 decorata con un cielo punteggiato da stelle d'oro, bianche e blu, a otto raggi, di ineguale grandezza, e sul quale si staglia il monogramma di Cristo (Chrismon) tra le lettere alfa e omega. Al di sopra della croce compare la mano di Dio che regge una corona di alloro annodata da due nastri le cui estremit\u00e0 svolazzano a destra e sinistra. \nLa cornice a fondo d'oro che circonda la calotta \u00e8 decorata di rami, palme, canestri di frutta sui quali si posano uccelli di vario genere, tra cui pavoni, fagiani, pernici, pappagalli. Su un piccolo poggio tra due palme \u00e8 appollaiata la fenice nimbata. Da questa bordura ricade una drapperia blu con filetti dorati e otto ghirlande di fogliame, frutti e uccelli, nascenti da cantari ansati, di cui ne rimane solo una per intero. Queste ghirlande ospitano all'interno scene bibliche, di cui ne rimangono quattro, raffiguranti: la Traditio legis, la samaritana e le nozze di Cana, la pesca miracolosa o Pietro che cammina sulle acque e le pie donne al sepolcro.\nIn piedi su un globo blu, il Cristo barbato e nimbato porge a Pietro con la mano destra un rotolo svolto sul quale si legge \u00abDominus legem dat\u00bb. A destra Pietro avanza verso il Cristo e si tende per ricevere il dono, con le mani coperte per rispetto dai lembi del pallio e porta sulla spalla destra una croce monogrammatica. Dietro di lui si vede una palma. L'altro lato della scena \u00e8 praticamente distrutto: non rimane che il piede e la parte inferiore dell'abito di Paolo, cos\u00ec come la base della seconda palma. \nIn un altro scomparto due scene della vita del Cristo sono giustapposte: l'incontro con la samaritana al pozzo e il miracolo di Cana. A sinistra del pozzo \u00e8 seduto il Cristo. La testa e le spalle sono scomparse, ma rimane il braccio destro disteso al di sopra del pozzo verso il secchio retto dalla samaritana. La samaritana \u00e8 in piedi, di faccia, il peso del corpo sostenuto dalla gamba destra, la gamba sinistra flessa e il ginocchio sinistro sporge dall'abito. Nella mano destra solleva un piccolo secchio come per offrire da bere al Cristo. Il braccio sinistro ricade lungo il corpo. Dietro di lei sono disposte su due ranghi sei giare, le prime pi\u00f9 piccole delle seconde, contro le leggi della prospettiva. Sul piano arretrato due servitori portano sulla spalla destra ciascuno un'anfora di cui versano il contenuto in una giara. \nA destra della \"Traditio legis\" rimane una scena incompleta, con un uomo in piedi, nimbato, girato a destra. Davanti a lui un mare dove si vedono dei pesci. Sopra, si distingue un uomo in una barca. Gli archeologi ritengono che si tratti della pesca miracolosa, o di Pietro salvato dalle acque da Ges\u00f9 o ancora una combinazione tra le due scene. Una terza ipotesi pu\u00f2 essere formulata, ed \u00e8 quella che l'artista abbia voluto rappresentare la chiamata di Pietro e Andrea, come a Sant'Apollinare Nuovo.\nUn personaggio in sandali, tunica clavata e pallio \u00e8 seduto su una pietra e tiene nella mano sinistra un volume. Dietro di lui, si vede il basamento di un edificio. Gli archeologi sono d'accordo nel riconoscere in questo personaggio l'angelo assiso sulla tomba. Le pie donne che gli si avvicinavano sono sparite quasi completamente, rimane solo il volto di una e parte del capo coperto da un velo di un'altra. \nNelle nicchie concave angolari del tamburo sono rappresentati i quattro simboli degli evangelisti. L'aquila \u00e8 sparita, il bue si distingue appena, ma l'angelo e il leone sono intatti. Tutti e due sono muniti di tre paia d'ali conformemente al testo dell'Apocalisse di Giovanni. Non hanno il nimbo, ma ai lati del loro capo sono disposte cinque stelle. Il leone \u00e8 visto di faccia, gli occhi brillanti, la gola aperta come per ruggire. L'angelo, di tre quarti, il viso leggermente girato a destra, ma lo sguardo diretto a sinistra, ha un'espressione dura, cos\u00ec come il bue, che guarda fisso il visitatore.\nSugli archi delle nicchie si vedono due piccoli pastori, seduti di sbieco. Verso l'uno si dirigono due pecore, verso l'altro due cervi che vanno a bere alla sorgente di vita. Colombe e palme completano la scena. Altri due pastori contrapposti, portano in spalla animali del loro gregge. \nNei pannelli intermedi si vedono quattro personaggi in piedi, in tunica e pallio, che tengono corone. Le loro pose differiscono sensibilmente l'una dall'altra: uno di loro innalza la sua corona con la mano destra e nello stesso tempo anche un lembo del suo pallio.\nCollegamenti esterni.\nBattistero di san Giovanni in Fonte, su BeWeB - Beni ecclesiastici in web"}
{"id": "885916", "revid": "599013", "url": "https://it.wikipedia.org/wiki?curid=885916", "title": "Cappella Pappacoda", "text": "La cappella Pappacoda (o anche cappella di San Giovanni dei Pappacoda) \u00e8 una cappella monumentale di Napoli; si erge in largo San Giovanni Maggiore, adiacente alla basilica di San Giovanni Maggiore e di fronte al palazzo Giusso, nel centro storico della citt\u00e0.\nStoria.\nLa cappella fu voluta nel 1415 come cappella di famiglia da Artusio Pappacoda, consigliere e siniscalco di re Ladislao I d'Angi\u00f2. intitolata anch'essa a San Giovanni Evangelista\nNella seconda met\u00e0 del Settecento la chiesa fu interessata da lavori di rifacimento dell'interno, commissionati da Giuseppe Pappacoda che per l'occasione fece affiggere all'interno una inscrizione celebrativa degli esponenti della famiglia che si sono occupati della fondazione della cappella e del suo restauro (citando quindi se stesso):\nNegli ultimi decenni del Novecento fu eretta una grande cancellata che precede il tempio, in modo da impedire vandalismi e saccheggi. Attualmente la chiesa \u00e8 in concessione d'uso all'Universit\u00e0 degli studi di Napoli \"L'Orientale\", che la utilizza come sede per le sedute di laurea.\nDescrizione.\nLa facciata \u00e8 in tufo giallo con sul fianco sinistro un monumentale campanile che si caratterizza per un'associazione cromatica nei materiali impiegati, il tufo giallo e il piperno grigio scuro. Datato XV secolo, rappresenta un \"unicum\" artistico della citt\u00e0, essendo le sue forme tipiche dell'arte gotica-durazzesca. Esso presenta archetti trilobi e colonnine binate, finestre bifore e nelle parti alte, numerosi frammenti scultorei marmorei di epoca romana reimpiegati nell'opera, fra cui: sulla facciata principale una grande testa in marmo bianco e \"ritratti di coniugi\" a mezzo busto; mentre su quella laterale \u00e8 un rilievo funerario con la scena del \"Ratto di Prosperina\" ed una testa di \"Giunone\".\nL'ingresso \u00e8 decorato da un sontuoso portale ogivale gotico, in marmo bianco e piperno, di Antonio Baboccio da Piperno, datato al 1415. Questo, ricco di decorazioni a motivi floreali e slanciato verso l'alto, vede sul vertice superiore pi\u00f9 estremo il \"San Michele Arcangelo\" con sotto ai piedi il \"drago sconfitto\"; ai lati ci sono gli \"Arcangeli Raffaele\" e \"Gabriele.\" Pi\u00f9 in basso ancora \u00e8 il \"Cristo con il libro eterno\", ai cui piedi \u00e8 di nuovo raffigurato in bassorilievo tra angeli e con scudo nell'atto dell'incoronazione, al cui centro della scena \u00e8 posto lo stemma del casato Angi\u00f2-Durazzo di Napoli. Pi\u00f9 in basso ancora, in una lunetta circondata da angeli sulla cui architrave, in altorilievo, \u00e8 \"Ges\u00f9 Bambino tra Evangelisti\", \u00e8 posta tra \"San Giovanni Evangelista\" e \"Battista\" la scultura della \"Madonna col Bambino in trono\", sul cui fronte \u00e8 un'incisione in caratteri gotici angioini. Sulle due colonne principali del monumento \u00e8 infine scolpito lo stemma del casato Pappacoda: il leone su scudo intento a mangiare la sua coda rigirata.\nL'interno della cappella \u00e8 a unica navata, rettangolare. Le sole opere custodite sono i due sepolcri della prima met\u00e0 del Cinquecento di Angelo e Sigismondo Pappacoda dello scultore rinascimentale Girolamo Santacroce. Risalenti al periodo in cui si sono effettuati i rimaneggiamenti dell'interno su volont\u00e0 di Giuseppe Pappacoda, nel corso quindi della seconda met\u00e0 del XVIII secolo, sono invece i due \"Evangelisti\" datati 1772 circa del neoclassico Angelo Viva, un altare maggiore e, alle spalle, un \"San Giovanni Evangelista\" di stampo solimenesco."}
{"id": "885948", "revid": "5165", "url": "https://it.wikipedia.org/wiki?curid=885948", "title": "Ifigenia in Tauride (Goethe)", "text": "Ifigenia in Tauride (\"Iphigenie auf Tauris\") \u00e8 una tragedia di Wolfgang Goethe, redatta in prosa nel 1779 e poi riscritta in versi nel 1787 per marcare, anche sul piano formale, la scelta classicista effettuata.\nGoethe port\u00f2 quest'opera in prosa con s\u00e9 durante il proprio viaggio in Italia, ove la trasform\u00f2 in versi. L'opera riflette tutti i principi della \"Sch\u00f6ne Seele\", cio\u00e8 \"l'Anima Bella\", cardine del teatro del classicismo di Weimar, presente tra l'altro in molti drammi di Friedrich Schiller.\nTrama.\nLa vicenda riprende quella dell\"'Ifigenia in Tauride\" di Euripide, ma con alcune sostanziali differenze.\nL'Ifigenia goetheana infatti non ama i compromessi e per questo decide di confessare il suo progetto di fuga al re Toante, cui \u00e8 legata da immensa gratitudine. Sono infatti giunti in Tauride suo fratello Oreste, in preda alla follia per aver ucciso la madre Clitennestra, ed il suo amico Pilade, con lo scopo di compiere un oracolo di Apollo, cio\u00e8 di rapire \"sua sorella\". Quando Oreste rinsavir\u00e0, in seguito ad un colloquio con Ifigenia, comprender\u00e0 che la sorella da rapire non \u00e8 quella di Apollo, cio\u00e8 la statua di Diana, bens\u00ec la sua, Ifigenia appunto. Ma Ifigenia rifiuter\u00e0 di ingannare il re, innamorato di lei, e gli riferir\u00e0 il loro progetto. Colpito dall'onest\u00e0 della fanciulla e dalla rivelazione che Oreste \u00e8 suo fratello, il re li lascer\u00e0 a questo punto tornare in patria.\nL'Ifigenia rappresenta il nuovo ideale goetheano di umanit\u00e0 \"contenuta\", che comporta il riconoscimento che la limitazione (in questo caso rappresentata dalla morale) \u00e8 anch'essa un fenomeno della vita soggettiva."}
{"id": "885954", "revid": "729019", "url": "https://it.wikipedia.org/wiki?curid=885954", "title": "Ifigenia in Tauride (Martello)", "text": "Ifigenia in Tauride \u00e8 una tragedia in cinque atti di Pier Jacopo Martello, una delle prime, in Italia, a trattare il mito di Ifigenia.\nFu pubblicata a Roma nel 1709. L'argomento \u00e8 ripreso direttamente da Euripide.\nLo stesso soggetto fu ripreso nel tardo Settecento dal poeta tedesco Goethe, che ne parla diffusamente anche nel suo \"Viaggio in Italia\".\nLa storia euripidea, poi ripresa dai due autori, ripercorre la storia di Ifigenia, figlia di Agamennone, sacrificata dal padre alla dea Artemide su consiglio dell'indovino Calcante, in modo da permettere alle navi achee di salpare alla volta di Troia.\nIfigenia in realt\u00e0 non mor\u00ec, e fu portata in Tauride per volere della dea. In questa regione della Turchia settentrionale divent\u00f2 sacerdotessa del tempio di Artemide.\nIl mito per\u00f2 non si conclude qui poich\u00e9 Agamennone, di ritorno da Troia, fu ucciso dalla moglie Clitennestra a causa del presunto sacrificio.\nCollegamenti esterni.\n "}
{"id": "885955", "revid": "112952101", "url": "https://it.wikipedia.org/wiki?curid=885955", "title": "Ifigenia in Tauride (Mor\u00e9as)", "text": "Ifigenia in Tauride (\"Iphig\u00e9nie en Tauride\") \u00e8 una tragedia di Jean Mor\u00e9as (pseudonimo di \"Yanni Papadiamantopoulos\" scrittore greco), rappresentata nel 1903 e pubblicata nel 1904.\n\u00c8 una tragedia in 5 atti, uno dei maggiori successi dell'autore rimasta in cartellone a Parigi per diverso tempo. L'autore, un greco di cultura francese, carica l'opera di significati irredentisti riguardo al suo paese occupato dall'Impero Ottomano, rifacendosi ad una cultura greca classica poco rappresentata in patria in quegli anni."}
{"id": "885958", "revid": "114600554", "url": "https://it.wikipedia.org/wiki?curid=885958", "title": "Ifigenia in Tauride (Pindemonte)", "text": "Ifigenia in Tauride \u00e8 una tragedia di Ippolito Pindemonte, pubblicata solo nel 1906.\nL'autore, poeta e traduttore di classici, in questa tragedia opera una radicale trasformazione nei caratteri di alcuni dei personaggi. In contrasto col lavoro fedele di traduzione di molte opere, fra le quali l'Odissea, qui cerca di dare un profilo nuovo e moderno alla tragedia antica. Modifica i tempi dello svolgimento del dramma e lo carica di idealit\u00e0 e sentimenti propri. Probabilmente perch\u00e9 frutto di un \"divertimento\" del poeta l'opera \u00e8 stata pubblicata postuma e da alcuni viene considerata minore o non riuscita.\nRecentemente \u00e8 stata rivalutata da uno studio prodotto dall'Accademia Pontaniana di Napoli, dove viene confrontata con l'originale con le dovute sottolineature delle differenze volute ed apportate da Ippolito Pindemonte."}
{"id": "885959", "revid": "316629", "url": "https://it.wikipedia.org/wiki?curid=885959", "title": "Ifigenia in Tauride (Touche)", "text": "Ifigenia in Tauride (\"Iphig\u00e9nie en Tauride\") \u00e8 una tragedia di Claude Guimond de La Touche, che riprende la trama dell'omonima tragedia di Euripide.\nL'opera fu pubblicata in Francia nel 1757. Fu rappresentata per la prima volta il 4 giugno 1757 dalla \"Com\u00e9die-Fran\u00e7aise\". Fu una delle tragedie pi\u00f9 applaudite dei suoi tempi, insieme a quelle di Voltaire.\nVisto il successo del testo di Guimond de La Touche, molti compositori si cimentarono in un adattamento musicale dell'opera con la collaborazione di librettisti. Tra le opere musicali tratte dalla tragedia di de la Touche si ricordano \"Ifigenia in Tauride\" di Tommaso Traetta, \"Iphig\u00e9nie en Tauride\" di Christoph Willibald Gluck e \"Iphig\u00e9nie en Tauride\" di Niccol\u00f2 Piccinni."}
{"id": "885962", "revid": "115517710", "url": "https://it.wikipedia.org/wiki?curid=885962", "title": "Ifigenia (Racine)", "text": "Ifigenia (\"Iphig\u00e9nie\") \u00e8 una tragedia in 5 atti di Jean Racine, ispirata al mito di Ifigenia.\nVenne rappresentata per la prima volta a Versailles il 18 agosto 1674, e fu pubblicata l'anno successivo a Parigi \"Chez Claude Barbin ... Avec privilege du Roy\".\nTrama.\nLa flotta greca \u00e8 pronta per salpare verso Troia, ma i venti sono fermi e il mare \u00e8 piatto: l'oracolo Calcante (una figura che non compare mai sulle scene ma del quale sono riportate le parole) annuncia il volere degli Dei affinch\u00e9 le navi possano partire, ossia il sacrificio della figlia del re dei re Agamennone: Ifigenia.\nTutta la tragedia \u00e8 costruita su equivoci tragici e sul conflitto interiore di Agamennone, diviso tra l'ambizione di re e le responsabilit\u00e0 di fronte all'esercito che vuole partire per cercare gloria sui lidi di Troia contro l'amore paterno per la figlia, promessa sposa di Achille il quale giurer\u00e0 di difenderla a costo della vita contro il volere degli Dei. Ulisse esorta l'uomo al sacrificio, ricordandogli doveri e possibilit\u00e0 delle conseguenze dell'atto.\nDopo una serie di ripensamenti, Agamennone decide di ingannare l'oracolo per evitare il sacrificio, permettendo la fuga di Ifigenia e della propria moglie Clitennestra ma Erifile, portata in Aulide come schiava dopo la vittoria di Achille a Lesbo, la quale non conosce le sue origini e il suo nome, seppure senta dentro di s\u00e9 di appartenere a una stirpe reale, innamorata segretamente dell'eroe, delazioner\u00e0 l'inganno progettato da Agamennone a Calcante.\nIl sacrificio sembra imminente, quando Calcante chiarisce l'oracolo: c'\u00e8 un'altra Ifigenia che deve essere resa in dono agli Dei. Si tratta della schiava Erifile, nata dalla relazione clandestina tra Elena e Teseo e chiamata segretamente Ifigenia.\nDifferenze tra le tragedie antiche e quella di Racine.\nEuripide tratta di Ifigenia in due opere: \"Ifigenia in Tauride\" (scritta per prima, ma che svolge una vicenda cronologicamente successiva a quella del sacrificio in Aulide), in cui si inscena la storia del riconoscimento tra la giovane e il suo fratello minore Oreste, e \"Ifigenia in Aulide\", in cui si presenta la vicenda interiore di Agamennone alle prese con un oracolo per lui decisamente infausto. In questa opera, Ifigenia viene salvata dal sacrificio dalla dea Artemide, la quale trasforma in extremis la fanciulla in una cerva (per cui tutti si accorgono della trasformazione e sostengono la dipartita della ragazza con gli dei, ma sappiamo dall'altra opera euripidea quale ne fu il destino).\nRacine grazie alla sua straordinaria conoscenza dei miti classici attinge questo finale da un'altra versione classica anche se molto meno nota, quella di Stesicoro.\nIl motivo di questa scelta si pu\u00f2 ricondurre alla consuetudine, per gli autori di opere teatrali del periodo, di attenersi a delle regole: la \"biens\u00e9ance\" (decoro, decenza), secondo la quale sarebbe stato ignobile far comparire sulle scene il sacrificio di una fanciulla esente da colpe, e la \"vraisemblance\" (verosimiglianza), per cui la trasformazione di una donna in cervo non sarebbe stata verosimile."}
{"id": "885963", "revid": "115517742", "url": "https://it.wikipedia.org/wiki?curid=885963", "title": "Il sacrificio di Ifigenia (dramma)", "text": "Il sacrificio di Ifigenia (\"El sacrificio de Ifigenia\") \u00e8 una tragedia di Jos\u00e9 de Ca\u00f1izares.\n\u00c8 un rifacimento della \"Ifigenia\" di Jean Racine, nonch\u00e9 una ripresa dell \"Ifigenia in Aulide\" di Euripide. L'opera fu portata a compimento da C\u00e1ndido Mar\u00eda Trigueros.\nTrama.\nNella regione dell'Aulide in Grecia l'esercito acheo, capitanato da Agamennone e Menelao si arresta. Infatti dovrebbe partire per Troia, dove il pusillanime Paride ha portato la bella Elena, sposa di Menelao, re di Sparta. Infatti il mare \u00e8 misteriosamente divenuto burrascoso e la partenza delle navi \u00e8 impossibile. Dato che non si sa come fare, Agamennone chiede all'indovino Calcante di rivelargli il responso degli Dei. La dea Diana (Artemide) infuriata con il re Agamennone per un'offesa recatale giorni prima durante una caccia, visto che il figlio di Atreo si era vantato di essere il pi\u00f9 grande cacciatore della Terra e perfino dell'Olimpo. Menelao, fratello di Agamennone, lo ingiuria, visto che adesso la partenza \u00e8 impossibilitata da ci\u00f2 e che cos\u00ec la sua sposa sar\u00e0 irraggiungibile a Troia. Agamennone replica a sua modo agli insulti, finch\u00e9 i due fratelli non incominciano a insultarsi riguardo alle loro posizioni politiche e ai loro domini della Grecia. Clitennestra, moglie di Agamennone, prova a sedare la rissa, ma \u00e8 inutile. Interviene sulla scena sempre l'indovino Calcante che ha in mente una nuova profezia: a causa dell'ira della dea Diana, la quiete del mare dovr\u00e0 essere pagata con un terribile sacrificio: quello della ragazza Ifigenia, la figlia minore di Agamennone dopo Elettra e Oreste. Clitennestra sviene dalla paura, mentre Agamennone riprende a litigare con Menelao, il quale gli suggerisce di non continuare le risse ma piuttosto di affrontare il problema chiamando i fidati Ulisse e Diomede, amici inseparabili. Costoro andranno a prelevare Ifigenia (ancora ignara di tutto) dal suo palazzo, con la scusa che deve partire per l'isola di Ftia dove l'attende il valoroso Achille, pronto a sposarla. Ifigenia tutta contenta si fa guidare da Diomede e Ulisse fino alla piazza della citt\u00e0, dove l'attende un sacerdote, pronto a compiere il sacrificio. Quando Ifigenia si accorge dell'amara realt\u00e0, cerca di svincolarsi, ma poi tremante si fa condurre all'altare, pronta a favorire il volere degli Dei. Agamennone non osa guardare e nemmeno Clitennestra, che lo maledice sottovoce e medita gi\u00e0 la vendetta dopo il ritorno del re da Troia (che avverr\u00e0 dopo ben dieci anni). Dopo la morte della ragazza, sulla scena sopraggiunge Achille, il quale \u00e8 stato avvertito dell'inganno mosso contro Ifigenia. Egli \u00e8 irato per essere stato citato in quella situazione familiare e per di pi\u00f9 poi si mette a insultare con violenza Agamennone, che ha osato uccidere sua figlia solo per andare a Troia per il potere. Agamennone lo maledice (ma la vera lite tra i due avverr\u00e0 sulle spiagge di Troia) e poi si mette a discutere di nuovo furiosamente con Menelao. Achille esprime il suo dissenso e il suo odio fondato per la politica e per i politici e si allontana verso la sua nave. La lite tra i due continua finch\u00e9 tutti i greci non decidono finalmente di partire affranti per la perdita di Ifigenia per l'Oriente a Troia."}
{"id": "885966", "revid": "287204", "url": "https://it.wikipedia.org/wiki?curid=885966", "title": "Illusione finanziaria", "text": "Lillusione finanziaria rappresenta l'inesatta sensazione che hanno i contribuenti dell'effettivo carico impositivo di determinati tributi.\nUn esempio \u00e8 costituito dall'inglobamento nel prezzo di vendita di un prodotto dei tributi doganali corrisposti dal venditore, senza che il compratore sia in grado di avvertirne il peso.\nIl fenomeno, la cui definizione si deve all'economista Amilcare Puviani (con la sua pubblicazione \"Teoria dell'illusione finanziaria\" del 1903), consente a un governo l'adozione di misure di pressione fiscale che susciterebbero l'opposizione dei cittadini qualora questi fossero correttamente informati.\nLa teoria dell'illusione finanziaria, elaborata dal Puviani, sosteneva che i governanti, attraverso l'attivit\u00e0 finanziaria pubblica, destinano una notevole parte delle risorse finanziarie dello Stato a vantaggio della classe dominante (che esercita il maggior potere) a insaputa delle classi popolari o dei cittadini, i quali vengono illusi con artifici ed inganni (ad esempio che lo Stato risponde ai loro bisogni), in modo da provocare (ai cittadini) erronee valutazioni delle finalit\u00e0 delle scelte politiche (i cittadini vengono illusi, ad esempio, che le tasse scendono quando invece aumentano, oppure il governo ha interesse a far vedere che sta riducendo la spesa quando invece la sta aumentando, ecc.) e di conseguenza i cittadini permetteranno ai governanti di mantenere il potere. La conseguenza \u00e8 l\u2019opportunit\u00e0 di ridurre la spesa pubblica, di fatto restringendo il perimetro dell\u2019azione statale per permettere di limitare i comportamenti opportunistici del decisore politico.\nL'illusione \u00e8 possibile, innanzitutto, quando non esiste un'adeguata trasparenza nel bilancio dello Stato o in materia finanziaria. Spesso, infatti, i bilanci sono lunghi, complessi e risulta particolarmente difficile individuare il vero ammontare delle entrate e delle spese pubbliche. Il fenomeno dell'illusione finanziaria pu\u00f2 avvenire, anche, collegando il prelievo fiscale effettuato a eventi che \"stimolano\" nella collettivit\u00e0 sentimenti positivi, cos\u00ec risulteranno meno gravose le imposte pagate per far fronte a calamit\u00e0 naturali (terremoti, frane, nubifragi ecc.), che, peraltro, continueranno a essere pagate dai contribuenti anche quando l'emergenza \u00e8 cessata."}
{"id": "885974", "revid": "287204", "url": "https://it.wikipedia.org/wiki?curid=885974", "title": "Chiesa della Nunziatella", "text": "La chiesa della Nunziatella, o pi\u00f9 propriamente chiesa della Santissima Annunziata, \u00e8 una chiesa monumentale di Napoli sita nel quartiere San Ferdinando, in stretta contiguit\u00e0 alla Scuola Militare Nunziatella.\nStoria.\nLa chiesa venne edificata nel 1588 per volere di Anna Mendoza marchesa di Valle Siciliana, che in seguito ne fece dono ai gesuiti. Fu rimaneggiata nel 1736 dall'architetto Ferdinando Sanfelice, il quale ne cancell\u00f2 ogni traccia dell'impianto originario del XVI secolo. La struttura religiosa fu inizialmente dedicata alla Vergine Annunziata, ma la voce popolare la denomin\u00f2 presto \"Annunziatella\" o \"Nunziatella\", per distinguerla dalla pi\u00f9 grande basilica della Santissima Annunziata Maggiore.\nIn seguito alla cacciata dei gesuiti avvenuta nel 1773 da parte di Ferdinando I di Borbone, il complesso venne affidato ai padri somaschi, affinch\u00e9 vi stabilissero un collegio per i figli dei cavalieri dell'Ordine di Malta. L'anno dopo lo stesso re apr\u00ec il \"Real collegio militare\" e i padri somaschi si trasferirono alla chiesa del Ges\u00f9 Vecchio: da qui in poi la chiesa \u00e8 stata utilizzata dalla Scuola Militare Nunziatella come cappella dell'istituto.\nNel novembre 1801 all'interno dell'edificio fu celebrata una messa in suffragio per la morte di Maria Clementina d'Asburgo-Lorena, moglie del re Francesco I delle Due Sicilie, durante la quale fu tenuta un'orazione funebre da parte del comandante dell'Accademia ed insigne scienziato Giuseppe Saverio Poli.\nDescrizione.\nLa chiesa presenta come caratteristica specifica l'eliminazione delle consuete statue e degli ornati di facciata; il corpo centrale \u00e8 in forte aggetto rispetto alle rispettive fiancate, secondo un ritmo movimentato mentre il chiaroscuro viene affidato alle membrature degli ordini.\nL'interno ha una pianta longitudinale, con navata unica coperta da volta a botte e quattro cappelle laterali, due per lato, mentre il presbiterio viene definito dall'arco trionfale. La volta \u00e8 completamente coperta dall'affresco \"Assunzione della Vergine\" di Francesco De Mura, datato 1751; la controfacciata invece, vede le scene della \"Bottega di san Giuseppe\" e della \"Fuga in Egitto\", sempre del De Mura, mentre pi\u00f9 in alto, ai lati dell'ampio finestrone che d\u00e0 luce agli interni, sono affrescati quattro figure di \"santi\", opere di Ludovico Mazzanti. \nL'altare maggiore \u00e8 riccamente decorato con marmi policromi nei classici modi del barocco napoletano; realizzato nel 1732 da Giuseppe Bastelli su disegno di Carlo Schisano, lo stesso \u00e8 inoltre impreziosito ai due lati da due coppie di \"angeli reggi-fiaccola\", opera del 1756 di Giuseppe Sammartino, i quali presentano notevoli analogie con gli \"Angeli reggi fiaccola\" che lo stesso autore realizz\u00f2 per la chiesa dei Girolamini. L'abside \u00e8 decorata da due \"monumenti funebri ai fratelli Michele\" e \"Andrea Giovene\", opere di Francesco Pagano del 1734, rispettivamente a destra e sinistra delle pareti laterali, sopra i quali sono collocate due opere sulla \"vita di Maria\" di Ludovico Mazzanti: \"La Visita di sant'Elisabetta\" a sinistra e \"La nascita del Signore\" a destra, che a loro volta affiancano la centrale \"Annunciazione di Maria\", opera sempre del Mazzanti e che rappresenta la dedica della chiesa alla Madonna dell'Annunziata. Il catino absidale \u00e8 invece istoriato dall'affresco dell\"Adorazione dei Magi\", opera del De Mura del 1732.\nLa prima cappella di destra \u00e8 la cappella \"In passione Domini\". Sulla parete sinistra \u00e8 posto il \"monumento funebre a Don Giovanni Assenzio Goyzueta\", Maresciallo di campo degli eserciti di Sua Maest\u00e0 e Segretario di Stato di Ferdinando IV. Il monumento \u00e8 scolpito in marmo bianco da Salvatore Di Franco nel 1783, allievo del Sammartino, ed \u00e8 caratterizzato da svariati elementi decorativi: oltre al ritratto del defunto, sono rappresentati infatti anche una donna scarmigliata e un amorino piangente che spegne la propria fiaccola; sul fronte del sepolcro \u00e8 invece un'iscrizione commemorativa. Sopra il monumento funebre \u00e8 affrescata la scena della \"Deposizione\", datata 1646 e compiuta da Pacecco De Rosa, dov'\u00e8 rappresentata la scena della sepoltura, in cui appaiono le figure della \"Madonna\" e di \"san Giovanni\" con anche \"Maria Maddalena\", i quali confortano la Vergine mentre Giuseppe e Nicodemo depongono il corpo del Cristo nel sepolcro. Addossata alla parete destra \u00e8 invece una \"Crocifissione\" di Ludovico Mazzanti nella quale sono rappresentate ancora le figure del \"Cristo\", della \"Madonna\" e di \"san Giovanni\". Alla parete frontale \u00e8 invece raffigurata, sempre dal De Rosa e sempre datata 1646, un'altra scena della \"Passione di Cristo\", dov'\u00e8 narrata la prima caduta durante l'andata al Calvario da parte del Cristo, ripreso con la croce in spalla. Il soffitto della cappella \u00e8 infine decorato da un affresco di Girolamo Cenatiempo con quattro \"angioletti\".\nLa cappella di San Stanislao Kotska \u00e8 la seconda di destra: l'altare \u00e8 sormontato da un quadro allegorico, opera di Paolo de Matteis rappresentante il \"santo in gloria con la Madonna Assunta\". La scena \u00e8 un'allusione diretta al 15 agosto, giorno della scomparsa del Kostka, in cui la Chiesa cattolica festeggia l'Assunzione di Maria, e collega la cappella alle altre tramite il ciclo mariano della navata centrale. Sulle pareti laterali sono due quadri di Ludovico Mazzanti, la \"Gloria del Bambino in braccio al Santo\" e la \"Sacra Eucaristia consegnata al santo\", mentre il cupolino affrescato \u00e8 opera di Giuseppe Mastroleo.\nLa prima cappella di sinistra \u00e8 la cappella di San Francesco Saverio, dove sull'altare porta un quadro di Francesco De Mura rappresentante la \"Vergine che appare al santo\"; di Mastroleo sono invece sia i dipinti ad olio alle pareti, rappresentanti scene della \"vita del santo\", che gli affreschi sulla volta.\nLa seconda cappella di sinistra \u00e8 infine la cappella di Sant'Ignazio, dove sull'altare insiste un quadro di Francesco De Mura con la \"Vergine e sant'Ignazio\", mentre sulle pareti laterali sono il \"santo vestito in ginocchio davanti al Signore\" e di il \"santo inginocchiato davanti alla Santissima Trinit\u00e0\", entrambi opera ancora del Mastroleo, che comp\u00ec anche in questo caso il ciclo della volta, dov'\u00e8 la scena della \"Morte del santo\".\nTra le dotazioni della Chiesa, un'opera in ceroplastica attribuibile a Giovanni Francesco Pieri (Prato 1699-Napoli 1773), scultore, medaglista e ceroplastico, rappresentante la Madonna. Realizzata tra il 1733 e il 1740, durante un periodo di permanenza dell'autore presso la corte borbonica a partire dal 1718, ove, tuttavia, erano gi\u00e0 presenti altri ceroplastici di provenienza asburgica."}
{"id": "886007", "revid": "1745361", "url": "https://it.wikipedia.org/wiki?curid=886007", "title": "Iole (mitologia)", "text": "Iole () \u00e8 un personaggio della mitologia greca. Fu una principessa d'Ecalia.\nNel Palazzo Ducale di Urbino \u00e8 rappresentata una statua raffigurante Eracle e Iole vicini ad un caminetto.\nGenealogia.\nFiglia di Eurito e di Antiope (chiamata anche Antioche), spos\u00f2 Illo e divenne madre di Cleodeo e delle figlie Evaechme, Aristaechme ed Hyllis.\nMitologia.\nL'amore di Eracle.\nBellissima donna, fu promessa in sposa a chiunque avesse battuto il padre ed i suoi fratelli in una gara di tiro con l'arco e nessuno all'infuori di Eracle fu in grado di batterli, cos\u00ec Eurito (consapevole del fatto che Eracle in precedenza aveva gi\u00e0 riservato un triste destino all'ex moglie Megara) chiuse la gara e gli neg\u00f2 la mano di Iole.\nIn seguito, per sfuggire al saccheggio della citt\u00e0 messo in atto da Eracle deciso a vendicarsi Iole si gett\u00f2 dalle mura e nel volo il vestito le si apr\u00ec come un paracadute permettendole di non sfracellarsi a terra ma fin\u00ec per essere catturata e posta nelle mani di Eracle che la tenne come concubina.\nPer questo gesto per\u00f2, Eracle fu avvelenato dalla moglie Deianira e lui, come sua ultima volont\u00e0, ordin\u00f2 al figlio maggiore (Illo) di sposarla.\nEracle in balia di Iole.\nOvidio racconta che durante la prigionia, Iole ebbe il controllo su Eracle poich\u00e9 lo costrinse a vestire abiti femminili mentre lei vestiva i suoi (la pelle di leone e la mazza) e che lui cos\u00ec vestito si vantava delle sue azioni eroiche.\nQuesta versione mostra la vendetta di Iole verso Eracle reo di averle ucciso il padre."}
{"id": "886008", "revid": "17654", "url": "https://it.wikipedia.org/wiki?curid=886008", "title": "Otilia Valeria Coman", "text": ""}
{"id": "886010", "revid": "125355302", "url": "https://it.wikipedia.org/wiki?curid=886010", "title": "Pneumotorace", "text": "Lo pneumotorace (abbreviato anche in PNX) \u00e8 una patologia ad esordio improvviso che consiste nell'accumulo di aria nel cavo pleurico; pu\u00f2 essere spontaneo, post-traumatico o secondario a patologie.\nQuando la parete della gabbia toracica \u00e8 integra, sulle superfici esterne dei polmoni si esercita una pressione inferiore a quella atmosferica: questa differenza di pressione contrasta la tendenza alla retroazione elastica del polmone facendo s\u00ec che l'organo resti insufflato e disteso e possa cos\u00ec svolgere la sua funzione fisiologica.\nLo pneumotorace, cio\u00e8 la penetrazione di gas nella cavit\u00e0 pleurica, provoca, indipendentemente dalla causa che l'ha determinata, una riduzione o la scomparsa della pressione negativa ivi presente. Questo non permette l'espansione del polmone, cosicch\u00e9 questo collabisce in misura direttamente proporzionale alla quantit\u00e0 di gas penetrata nella cavit\u00e0 pleurica.\nStoria.\nUna prima descrizione dello pneumotorace traumatico secondario dovuto a fratture costali compare in \"Chirurgia Imperial\" del chirurgo turco \u015eerafeddin Sabuncuo\u011flu (1385-1468), che raccomanda anche un metodo di semplice aspirazione.\nLo pneumotorace \u00e8 stato descritto nel 1803 da Jean Marc Gaspard Itard, allievo di Ren\u00e9 Laennec, che ha fornito una descrizione dettagliata del quadro clinico. Mentre Itard e Laennec riconobbero che alcuni casi non erano dovuti alla tubercolosi (allora la causa pi\u00f9 comune), il concetto di pneumotorace spontaneo primario \u00e8 stato introdotto dal medico danese Hans Kj\u00e6rgaard nel 1932. Nel 1941, i chirurghi Tyson e Crandall introdussero l'abrasione pleurica per il trattamento dello pneumotorace.\nPrima dell'avvento dei farmaci anti-tubercolari, pneumotorace iatrogeni sono stati intenzionalmente causati a persone con tubercolosi, nel tentativo di chiudere un lobo o l'intero polmone, intorno ad una lesione da cavitazione. Questo \u00e8 stato conosciuto come \"il riposo del polmone\". Fu introdotto dal chirurgo italiano Carlo Forlanini nel 1888 e propagandato dal chirurgo statunitense John Benjamin Murphy nel XX secolo (dopo aver scoperto la stessa procedura in modo indipendente). Murphy us\u00f2 l'allora recente scoperta dei raggi X per creare pneumotoraci di diametro appropriato.\nEpidemiologia.\nL'incidenza dello pneumotorace primario spontaneo risulta essere da 3 a 6 volte superiore nei maschi rispetto alle femmine. Il \"Fishman\" riporta da 7,4 a 1,2 casi per anni-persona, rispettivamente per i maschi e per le femmine. Un'altezza significativamente superiore alla media \u00e8 anche associata ad un aumento di rischio di incorrere nella condizione. Negli individui superiori ai 1,9 metri l'incidenza \u00e8 di 200 casi per anni-persona. Si ritiene che anche gli individui magri abbiano un aumento di rischio.\nIl rischio di contrarre uno pneumotorace spontaneo \u00e8 elevato tra i fumatori di sesso maschile e femminile rispettivamente per fattori da circa 22 e 9, in confronto con i non fumatori dello stesso sesso. Le persone che fumano sviluppano uno pneumotorace con maggior intensit\u00e0. \u00c8 stato dimostrato che il rischio legato al fumo abbia un andamento pi\u00f9 che lineare: gli uomini che fumano 10 sigarette al giorno hanno approssimativo un rischio aumentato di 20 volte rispetto ai non fumatori, mentre coloro che consumano 20 sigarette al giorno mostrano un aumento di rischio di circa 100 volte.\nNello pneumotorace spontaneo secondario, l'incidenza \u00e8 di 6,3 e 2,0 casi per anni-persona rispettivamente per i maschi e per le femmine, con un rischio basso di recidiva in base alla presenza e alla gravit\u00e0 di una malattia polmonare sottostante. Una volta che un secondo episodio si verifica, vi \u00e8 un'elevata probabilit\u00e0 di successivi ulteriori episodi. L'incidenza nei bambini non \u00e8 stata ben studiata, ma \u00e8 stimata tra i 5 e i 10 casi per 100.000 anni-persona.\nLa morte da pneumotorace \u00e8 molto rara (se non si verifica uno pneumotorace iperteso). Statistiche britanniche mostrano un tasso annuo di mortalit\u00e0 di 1,26 e 0,62 morti per milione di anni-persona rispettivamente negli uomini e nelle donne. Un aumento significativo del rischio di morte si nota nei pazienti anziani e in quelli con pneumotorace secondario.\nEziologia.\nPneumotorace spontaneo primario.\nLo pneumotorace spontaneo o semplice \u00e8 ad eziologia sconosciuta e si verifica spesso in assenza di malattie polmonari. Viene frequentemente riscontrato in soggetti di sesso maschile, con: meno di 40 anni, alti, magri, spesso fumatori. \u00c8 causato dalla rottura spontanea di piccole bolle subpleuriche (\"blebs\"), localizzate agli apici polmonari. Interessa spesso il polmone destro e ha un'alta probabilit\u00e0 di recidivare (50%).\nPneumotorace spontaneo secondario.\nLo pneumotorace secondario spontaneo si verifica nel contesto di una variet\u00e0 di malattie polmonari. La pi\u00f9 comune \u00e8 la broncopneumopatia cronica ostruttiva, che rappresenta circa il 70% dei casi. Malattie polmonari note che possono aumentare significativamente il rischio di incorrere nello pneumotorace sono:\nNei bambini, altre cause sono il morbillo, l'echinococcosi, l'inalazione di un corpo estraneo e alcune malformazioni congenite (Malformazione adenomatoide cistica e l'enfisema lobare congenito).\nL'11,5% degli individui con uno pneumotorace spontaneo avevano un membro della famiglia che a sua volta aveva in precedenza avuto questa condizione. Le condizioni ereditarie come la sindrome di Marfan, l'omocistinuria, la sindrome di Ehlers-Danlos, l'alfa 1-antitripsina (che porta a enfisema) e la sindrome di Birt-Hogg-Dub\u00e9 sono state collegate con pneumotorace familiare. In generale, queste condizioni causano altri segni e sintomi e, lo pneumotorace non \u00e8 di solito il primo evento a manifestarsi. La sindrome di Birt-Hogg-Dub\u00e9 \u00e8 causata da mutazioni nel gene FLCN (che si trova sul cromosoma 17 p11.2), che codifica per una proteina chiamata \"follicolina\". Mutazioni del gene FLCN e lesioni polmonari sono state identificate anche nei casi familiari di pneumotorace in cui altre caratteristiche della sindrome di Birt-Hogg-Dub\u00e9 sono assenti. Oltre alle correlazioni genetiche appena descritte, l'aplotipo HLA A2B40 \u00e8 anch'essa una predisposizione genetica per lo pneumotorace spontaneo.\nPneumotorace traumatico.\nUno pneumotorace traumatico pu\u00f2 derivare da trauma contusivo o da una ferita penetrante nella parete toracica. L'evento pi\u00f9 comune \u00e8 una frattura costale in cui il moncone osseo penetra la pleura danneggiando il tessuto polmonare. Questo tipo di pneumotorace pu\u00f2 essere riscontrato anche nelle vittime di esplosioni.\nAlcune procedure mediche che riguardano il torace, come l'inserimento di un catetere venoso centrale o il prelievo bioptico del tessuto polmonare, possono portare ad uno pneumotorace. La somministrazione di ventilazione a pressione positiva, sia meccanica che non invasiva, pu\u00f2 provocare un barotrauma che porta ad uno pneumotorace.\nFisiopatologia.\nLa cavit\u00e0 toracica \u00e8 lo spazio all'interno della gabbia toracica che contiene i polmoni, il cuore e un certo numero di vasi sanguigni. Su ogni lato della cavit\u00e0, la membrana pleurica copre la superficie del polmone (pleura viscerale) e riveste l'interno della parete toracica (pleura parietale). Normalmente, i due strati sono separati solo da una piccola quantit\u00e0 di liquido sieroso lubrificante. I polmoni sono completamente gonfiati all'interno della cavit\u00e0 per via della loro pressione interna, superiore alla pressione della cavit\u00e0 pleurica. Nonostante la bassa pressione nella cavit\u00e0 pleurica, l'aria non entra perch\u00e9 non vi sono connessioni fisiche e la pressione del gas nel sangue \u00e8 troppo bassa per poter essere forzata ad andare nello spazio pleurico. Pertanto, uno pneumotorace pu\u00f2 svilupparsi solo se l'aria pu\u00f2 entrare attraverso un danno alla parete toracica o al polmone stesso.\nDifetti della parete del torace sono solitamente evidenti, come nel caso di ferite da taglio. In uno pneumotorace secondario spontaneo, la vulnerabilit\u00e0 del tessuto polmonare \u00e8 causato da una variet\u00e0 di processi patologici, in particolare la rottura di bolle di grandi dimensioni e contenenti aria, nei casi di enfisema grave. Le aree di necrosi (morte del tessuto) possono causare episodi di pneumotorace, sebbene l'esatto meccanismo non sia chiaro. Per molti anni, lo pneumotorace spontaneo primario \u00e8 stato ritenuto essere causato da \"vesciche\" o \"blebs\" (piccole lesioni piene d'aria appena sotto la superficie pleurica, \"blebs subpleuriche\"), che si presumeva fossero pi\u00f9 comuni negli individui ritenuti maggiormente a rischio, cio\u00e8 i maschi alti. Diversi studi basati sull'evidenza, suggeriscono che questa ipotesi non possa essere sufficiente a spiegare tutti gli episodi di pneumotorace spontaneo primario, come ad esempio il fatto che lo pneumotorace possa ripresentarsi anche dopo il trattamento chirurgico delle vesciche e che le vesciche si verificano nel 15% delle persone sane. \u00c8 stato pertanto suggerito che lo pneumotrace spontaneo primario possa essere causato da zone di interruzione (porosit\u00e0) nello strato pleurico, che possono facilmente rompersi. inoltre, il fumo pu\u00f2 causare infiammazione e ostruzione delle piccole vie aeree, si riscontra pertanto un marcato aumento del rischio di pneumotorace spontaneo nei fumatori. Quando l'aria si forma nella cavit\u00e0 pleurica, essa viene gradualmente riassorbita spontaneamente.\nIl pneumotorace iperteso \u00e8 una condizione pericolosa per la vita del soggetto che risulta da un lento deterioramento e peggioramento di un normale pneumotorace per effetto di un meccanismo a valvola che si pu\u00f2 venire a creare in corrispondenza della rottura del parenchima polmonare o della parete toracica che ha causato lo pneumotorace e che consente il passaggio di aria solo verso il cavo pleurico e non viceversa. Per questo motivo si pu\u00f2 verificare l'aumento della pressione contenuta nello spazio pleurico che, oltre al collasso del polmone colpito, provoca lo spostamento del mediastino e degli organi in esso contenuti verso il lato opposto fino a generare l'insufficienza respiratoria e/o sintomi cardiovascolari, legati principalmente al ridotto ritorno venoso che possono causare la morte del paziente.\nSegni e sintomi.\nCaratteristiche cliniche.\nLo pneumotorace primario spontaneo (PSP) tende a verificarsi in persone giovani senza problemi polmonari e di solito provoca segni e sintomi limitati. Il dolore toracico e lieve dispnea sono solitamente le caratteristiche predominanti. Met\u00e0 dei pazienti con pneumotorace spontaneo primario non sono consapevoli del potenziale pericolo nella loro condizione e attendono diversi giorni prima di consultare un medico. Il PSP si verifica pi\u00f9 comunemente durante i cambiamenti di pressione atmosferica e durante l'esposizione a musica ad alto volume, ci\u00f2 spiega perch\u00e9 molti episodi di pneumotorace accadono in gruppo. \u00c8 raro che PSP possa causare un pneumotorace iperteso.\nLo pneumotorace secondario spontaneo (SSP), per definizione, si verifica in soggetti con significative malattie polmonari sottostanti. I segni e sintomi nell'SSP tendono ad essere pi\u00f9 gravi rispetto a PSP: infatti il polmone inalterato non \u00e8 generalmente in grado di sostituire la perdita del polmone colpito. Solitamente si verifica ipossiemia (riduzione dei livelli di ossigeno nel sangue) che pu\u00f2 essere rilevata come cianosi (colorazione blu delle labbra e della pelle). L'ipercapnia (accumulo di anidride carbonica nel sangue) viene talvolta riscontrata, questa pu\u00f2 causare confusione e, in casi molto gravi, portare al coma. L'insorgenza improvvisa di dispnea in una persona con broncopneumopatia cronica ostruttiva, con la fibrosi cistica o altre malattie polmonari gravi, dovrebbe indurre a compiere indagini per individuare la possibilit\u00e0 di uno pneumotorace.\nLo pneumotorace traumatico si verifica pi\u00f9 comunemente quando la parete toracica viene trafitta, come da una coltellata o una ferita da arma da fuoco. La ferita permette all'aria di entrare nello spazio pleurico o perch\u00e9 qualche altra lesione meccanica al polmone compromette l'integrit\u00e0 delle strutture coinvolte. Lo pneumotorace traumatico si verifica in pi\u00f9 della met\u00e0 di tutti i casi di trauma toracico con fratture costali. Lo pneumotorace pu\u00f2 essere occulto (non evidente) in met\u00e0 di questi casi ma pu\u00f2 ingrandirsi, soprattutto se la ventilazione meccanica si rende necessaria.\nAll'esame fisico i rumori respiratori udibili (utilizzando uno stetoscopio) possono essere ridotti nel lato colpito, in parte perch\u00e9 l'aria nello spazio pleurico smorza la trasmissione del suono. \u00c8 importante sottolineare che il volume dello pneumotorace pu\u00f2 mostrare una limitata correlazione con l'intensit\u00e0 dei sintomi riscontrati dalla vittima, e ci possono essere segni evidenti fisici quando lo pneumotorace \u00e8 relativamente piccolo.\nPneumotorace iperteso.\nSebbene esistano numerose definizioni, uno pneumotorace iperteso \u00e8 generalmente considerato essere presente quando uno pneumotorace porta ad una significativa compromissione della respirazione o della circolazione del sangue. I risultati pi\u00f9 comuni riscontrati nelle persone con pneumotorace iperteso sono dolore al petto e difficolt\u00e0 respiratoria, spesso con un aumento della frequenza cardiaca (tachicardia) e con la respirazione rapida (tachipnea). Si tratta di un'emergenza medica che pu\u00f2 richiedere un trattamento immediato, senza ulteriori indagini.\nPneumotorace iperteso pu\u00f2 verificarsi in ventilazione meccanica, nel qual caso pu\u00f2 essere difficile da individuare, difatti la persona colpita risulta essere sedata. Deviazione della trachea su un lato e la presenza di aumento della pressione venosa giugulare (vene del collo dilatate) non sono affidabili come segni clinici.\nDiagnosi.\nI sintomi di uno pneumotorace possono esser vaghi, soprattutto nei pazienti con un lieve pneumotorace spontaneo primitivo e quindi una conferma della diagnosi, tramite tecniche di imaging medico, si rende solitamente necessaria. Al contrario, uno pneumotorace iperteso rappresenta un'emergenza medica e pu\u00f2 essere necessario trattarlo prima degli approfondimenti diagnostici, soprattutto se vi \u00e8 una grave ipossia, una pressione sanguigna molto bassa, o uno stato di coscienza alterato. Nello pneumotorace iperteso, i raggi X a volte sono necessari se vi sono dubbi circa la posizione anatomica dello pneumotorace.\nLa radiografia del torace.\nTradizionalmente una radiografia del torace, in una proiezione postero-anteriore, \u00e8 l'indagine diagnostica pi\u00f9 appropriata. Se la radiografia non mostra uno pneumotorace ma c'\u00e8 un forte sospetto, un'ulteriore radiografia del torace in proiezione laterale pu\u00f2 essere necessaria. Non \u00e8 insolito che il mediastino (la struttura posta tra i polmoni e che contiene il cuore, i grandi vasi sanguigni e le vie aeree) sia spostato verso il polmone sano a causa delle differenze di pressione. In uno pneumotorace iperteso, la diagnosi \u00e8 principalmente determinata grazie all'osservazione dei sintomi, quali ipossia e shock.\nLa dimensione dello pneumotorace (ossia il volume di aria nello spazio pleurico) pu\u00f2 essere determinato con un ragionevole grado di precisione misurando la distanza tra la parete toracica e quella del polmone. Questo \u00e8 rilevante per il trattamento, in quanto pneumotoraci di diversa dimensione vanno gestiti in modo diverso. L'utilizzo della tomografia computerizzata permette una misura pi\u00f9 accurate delle dimensioni, ma il suo uso di \"routine\" in questo contesto non \u00e8 raccomandato.\nNon tutti i pneumotoraci sono uniformi. Piccole quantit\u00e0 di fluido possono essere viste sulla radiografia del torace (idropneumotorace), questo liquido pu\u00f2 essere sangue (emopneumotorace). In alcuni casi, l'unica significativa anomalia visibile in radiografia \u00e8 il \"segno del solco profondo\", in cui viene visto ingrandito lo spazio tra la parete toracica e il diaframma per la presenza anomala di fluido.\nLa tomografia computerizzata.\nLa tomografia computerizzata (TC) pu\u00f2 essere utile in particolari situazioni. In alcune malattie polmonari, in particolare nell'enfisema, \u00e8 possibile, per via della presenza di aree anormali del polmone come bolle (grandi sacche piene d'aria), avere lo stesso aspetto di uno pneumotorace sulla radiografia, e quindi \u00e8 necessario distinguere le due patologie prima di iniziare un trattamento. In trauma, in cui potrebbe non essere possibile eseguire una radiografia in piedi, e quindi perdere di sensibilit\u00e0, la TC pu\u00f2 essere una valida soluzione.\nUn ulteriore utilizzo della TC \u00e8 l'identificazione di lesioni polmonari sottostanti. In un presunto pneumotorace primario, pu\u00f2 aiutare ad identificare lesioni cistiche e nello pneumotorace secondario pu\u00f2 aiutare ad identificare la maggior parte delle cause sopra elencate.\nEcografia.\nL'ecografia viene comunemente utilizzata nella valutazione di persone che hanno subito traumi fisici, per esempio con il protocollo eco FAST. L'utilizzo dell'ecografia pu\u00f2 risultare pi\u00f9 sensibile rispetto alla radiografia del torace nell'identificazione di uno pneumotorace dopo un trauma chiuso. Questa tecnica pu\u00f2 anche fornire una diagnosi rapida in altre situazioni di emergenza e consentire la quantificazione della dimensione dello pneumotorace.\nTrattamento.\nIl trattamento dello pneumotorace dipende da una serie di fattori, e pu\u00f2 variare da una decompressione precoce all'inserimento di un tubo toracico. La strategia di gestione dipende dalla gravit\u00e0 dei sintomi, dalla presenza di una malattia polmonare di base, dalla dimensione stimata dello pneumotorace visibile nella radiografia, e in alcuni casi, sulle preferenze del paziente.\nNello pneumotorace traumatico, solitamente viene inserito un tubo toracico. Se la ventilazione meccanica si rende necessaria, il rischio di pneumotorace iperteso aumenta di molto e l'inserimento di un tubo toracico diviene obbligatorio. Ogni ferita aperta del torace deve essere coperta con una chiusura ermetica, in quanto comporta un elevato rischio di condurre ad uno pneumotorace iperteso. Possibilmente si pu\u00f2 utilizzare una chiusura particolare, detta \"medicazione Asherman\", un dispositivo appositamente progettato che aderisce alla parete toracica e, attraverso una valvola, permette all'aria di uscire ma non di entrare nel petto.\nLo pneumotorace iperteso solitamente \u00e8 trattato con una decompressione urgente mediante ago. Questo potrebbe rendersi necessario prima del trasporto in ospedale. L'ago viene lasciato in sede fino a quando un tubo toracico viene inserito. Se lo pneumotorace iperteso porta ad un arresto cardiaco, l'inserimento di un ago di decompressione viene eseguito come parte delle procedure di rianimazione, in quanto pu\u00f2 ripristinare la gittata cardiaca.\nTrattamento conservativo.\nPiccoli pneumotoraci spontanei non sempre richiedono un trattamento, in quanto \u00e8 improbabile che possano provocare insufficienza respiratoria o pneumotorace iperteso e generalmente si risolvono da soli. Questo approccio \u00e8 il pi\u00f9 appropriato se la dimensione stimata dello pneumotorace \u00e8 piccola (definita come &lt;50% del volume dell'emitorace), non vi \u00e8 mancanza di respiro e non vi \u00e8 presenza di alcuna malattia polmonare. La strategia conservativa pu\u00f2 essere appropriata per trattare uno pneumotorace spontaneo se i sintomi appaiono limitati. Il ricovero in ospedale spesso non si rende necessario, purch\u00e9 vengano date chiare istruzioni nel caso di peggioramento dei sintomi. Ulteriori indagini possono essere eseguite in regime ambulatoriale, ripetendo l'indagine radiografica per confermare il miglioramento e valutare la prevenzione di recidive. I tassi di riassorbimento sono compresi tra l'1,25% e il 2,2% del volume della cavit\u00e0 al giorno. Ci\u00f2 significa che anche uno pneumotorace completo dovrebbe risolversi spontaneamente in un periodo di circa 6 settimane.\nPneumotoraci secondari sono trattati in modo conservativo solo se la dimensione \u00e8 molto piccola (1\u00a0cm o meno di cavit\u00e0) e vi sono limitati sintomi. il ricovero in ospedale \u00e8 generalmente raccomandato. La somministrazione di ossigeno a velocit\u00e0 di flusso elevata pu\u00f2 accelerare il riassorbimento.\nAspirazione.\nIn un importante pneumotorace spontaneo primario (&gt; 50%), alcune linee guida professionali consigliano di ridurne la dimensione mediante l'aspirazione, ottenendo un risultato sovrapponibile a quello dell'inserimento di un tubo toracico. Questo prevede la somministrazione di anestetico locale e l'inserimento di un ago collegato ad un rubinetto a tre vie. Negli adulti possono essere rimossi fino a 2,5 litri di aria. Se alla valutazione radiografica appare una significativa riduzione delle dimensioni dello pneumotorace, il resto del trattamento pu\u00f2 essere conservativo. Questo approccio \u00e8 stato dimostrato essere efficace nel 50% dei casi. Ci\u00f2, inoltre, riduce significativamente il numero di persone che necessitano il ricovero, senza, peraltro, aumentare il rischio di complicanze.\nL'aspirazione \u00e8 una strategia che pu\u00f2 essere considerata anche nello pneumotorace secondario di medie dimensioni (1\u20132\u00a0cm d'aria) senza particolari sintomi respiratori, con la differenza che un periodo di osservazione in ospedale si rende necessaria anche dopo una procedura di successo.\nDrenaggio toracico.\nUn drenaggio toracico \u00e8 il trattamento iniziale definitivo di uno pneumotorace. Il tubo di drenaggio viene tipicamente inserito in una zona sotto l'ascella chiamato \"triangolo sicuro\", dove danni agli organi interni possono essere evitati. Questa zona \u00e8 delimitata da una linea orizzontale al livello del capezzolo e dai due muscoli della parete toracica (gran dorsale e grande pettorale). Un anestetico locale viene applicato durante la procedura. Due tipi di tubo possono essere utilizzati. Nello pneumotorace spontaneo, tubi di piccolo diametro (minore di 14 Fr, 4,7\u00a0mm di diametro) possono essere inseriti con la tecnica di Seldinger. Nello pneumotorace traumatico sono utilizzati tubi pi\u00f9 grandi (28 Fr, 9,3 millimetri).\nIl drenaggio toracico si rende inoltre necessario nei casi in cui l'aspirazione con ago non abbia avuto successo e nei pazienti che presentano pneumotorace iperteso. Essi vengono collegati ad un sistema di valvola unidirezionale che permette all'aria di fuoriuscire ma non di rientrare. Questo pu\u00f2 includere una bottiglia di acqua che funziona come un sigillo d'acqua o una valvola di Heimlich. Essi non sono normalmente collegati a un circuito di pressione negativa, in quanto ci\u00f2 comporterebbe una rapida riespansione del polmone e un conseguente rischio di edema polmonare. Il tubo viene rimosso soltanto quando l'aria \u00e8 completamente fuoriuscita e quando la radiografia conferma la riespansione del polmone.\nSe dopo 2-4 giorni vi \u00e8 ancora evidenza di una perdita d'aria, sono disponibili varie opzioni. Ad esempio, pu\u00f2 essere tentata un'aspirazione a pressione negativa (a basse pressioni che vanno da -10 a -20 cmH2O), si pensa che ci\u00f2 possa accelerare la guarigione. In caso contrario, la chirurgia pu\u00f2 rendersi indispensabile.\nIl drenaggio toracico pu\u00f2 essere utilizzato come intervento di elezione nei pazienti che presentano AIDS, che sviluppano solitamente lo pneumotorace come conseguenza della polmonite da \"Pneumocystis jirovecii\", in quanto questa condizione \u00e8 associata a perdite d'aria prolungate. Lo pneumotorace bilaterale \u00e8 relativamente comune nelle persone con la polmonite da Pneumocystis e la chirurgia \u00e8 spesso richiesta.\nPleurodesi e chirurgia.\nLa pleurodesi \u00e8 una procedura che elimina in modo permanente lo spazio pleurico attaccando il polmone alla parete toracica. Sebbene invasiva, una tecnica prevede toracotomia (apertura chirurgica del torace) con identificazione di qualsiasi fonte di perdite d'aria, seguita da pleurectomia (strippaggio del rivestimento pleurico) dello strato esterno pleurico e abrasione pleurica (raschiamento della pleura) dello strato interno. Durante il processo di guarigione, il polmone aderisce alla parete toracica, di fatto invadendo lo spazio pleurico. I tassi di recidiva sono circa l'1%.\nUn approccio meno invasivo \u00e8 la toracoscopia, di solito sotto forma di una procedura chiamata videotoracoscopia. I risultati di questa metodica sono soddisfacenti e producono solo piccole cicatrici della pelle. Rispetto alla toracotomia, la videotoracoscopia necessita di un breve ricovero in ospedale, meno necessit\u00e0 di un controllo del dolore post-operatorio ed un ridotto rischio di problemi polmonari a seguito dell'intervento. La tecnica consiste nell'asportazione della bolla o dell'area distrofica del polmone associata alla pleurodesi meccanica (irritazione della pleura parietale, che attiva una reazione infiammatoria che induce l'adesione del polmone alla parete toracica). La pleurodesi generalmente eseguita \u00e8 quella meccanica, ma in alcuni casi (pazienti anziani) pu\u00f2 essere effettuata quella chimica: ci\u00f2 comporta l'insufflazione di talco .\nSe un tubo toracico \u00e8 gi\u00e0 stato messo in sede, vari agenti possono essere instillati attraverso esso al fine di ottenere pleurodesi chimica, in particolare talco o tetraciclina. I risultati della pleurodesi chimica tendono ad essere peggiori rispetto all'approccio chirurgico, alcuni autori ritengono che la pleurodesi per mezzo del talco dia poche conseguenze negative a lungo termine nei pazienti pi\u00f9 giovani.\nPrevenzione.\nUna procedura di prevenzione (toracotomia o toracoscopia con pleurodesi) pu\u00f2 essere raccomandata dopo un episodio di pneumotorace, con l'intenzione di prevenire le recidive. Le prove sul trattamento pi\u00f9 efficace sono ancora dibattute e vi sono differenze tra i trattamenti disponibili in Europa e negli Stati Uniti. Non tutti gli episodi di pneumotorace richiedono tali interventi. La decisione dipende in gran parte dalla stima del rischio di recidiva. Queste procedure sono spesso raccomandate dopo il verificarsi di uno pneumotorace secondario. L'intervento chirurgico pu\u00f2 essere necessario se il paziente ha sperimentato pneumotorace su entrambi gli emitoraci (\"bilaterale\"), episodi in sequenza che coinvolgono entrambe le parti o se un episodio \u00e8 stato associato alla gravidanza."}
{"id": "886011", "revid": "34392", "url": "https://it.wikipedia.org/wiki?curid=886011", "title": "Ipertensione del cavo pleurico", "text": ""}
{"id": "886014", "revid": "1564499", "url": "https://it.wikipedia.org/wiki?curid=886014", "title": "Patata (disambigua)", "text": ""}
{"id": "886018", "revid": "46291", "url": "https://it.wikipedia.org/wiki?curid=886018", "title": "Grossulariaceae", "text": "Le Grossulariacee (Grossulariaceae ) sono una famiglia di piante appartenente all'ordine Saxifragales, diffuse in buona parte dell'emisfero boreale.\nTassonomia.\nAl loro interno \u00e8 attualmente classificato un solo genere:"}
{"id": "886019", "revid": "580197", "url": "https://it.wikipedia.org/wiki?curid=886019", "title": "Grossulariacee", "text": ""}
{"id": "886020", "revid": "1652635", "url": "https://it.wikipedia.org/wiki?curid=886020", "title": "Ribes", "text": "Ribes ( \u00e8 l'unico genere appartenente alla famiglia delle Grossulariaceae, diffuso nell'intero emisfero boreale ed in Sudamerica.\nComprende piante coltivate a scopo alimentare (come il ribes rosso, l'uva spina, e il cassis utilizzato in Francia per la cr\u00e8me de cassis) e a scopo ornamentale.\nDistribuzione e habitat.\nSono arbusti diffusi in quasi tutta l'Europa e in gran parte del Nordamerica. \u00c8 presente anche in tutta l'Asia a nord di una linea che collega il Caucaso al Giappone meridionale, in aree ristrette del Nordafrica e lungo le Ande fino alla Terra del Fuoco.\nTassonomia.\nSpecie.\nIl genere \"Ribes\" comprende attualmente 192 specie ripartite, dall'inclusione del genere \"Grossularia\" al suo interno, in due diversi sottogeneri:\nRelazioni.\nSecondo la moderna classificazione APG IV il genere \"Ribes\", incluso nella famiglia Grossulariaceae, fa parte dell'ordine Saxifragales, dove \u00e8 il taxon pi\u00f9 vicino, a livello evolutivo, alle Saxifragaceae.\nIn passato invece, con la classificazione Cronquist, le Grossulariacee, e quindi il genere \"Ribes\", venivano invece classificate all'interno dell'ordine Rosales. I generi \"Itea\" e \"Escallonia\", qui inclusi nella classificazione tradizionale, sono stati inseriti dalla classificazione APG IV rispettivamente nelle due piccole famiglie di Iteaceae ed Escalloniaceae.\nColtivazione.\nLe specie del genere \"Ribes\" si propagano facilmente per talea, margotta o semina. Le talee daranno frutti in 2 o 3 anni, mentre la semina in 4-5 anni.\nUsi.\nRibes \u00e8 ottimo per il consumo fresco (come succhi e macedonie o semplicemente come frutta fresca), la preparazione di confetture e liquori:\n\u00c8 consigliato per aumentare la resistenza dei capillari e per diminuirne la permeabilit\u00e0. I suoi frutti sono ricchi di flavonoidi, antociani e vitamina C.\nViene utilizzato anche per alleviare i disturbi delle allergie."}
{"id": "886022", "revid": "1872303", "url": "https://it.wikipedia.org/wiki?curid=886022", "title": "Caput mundi", "text": "L'espressione latina caput mundi, riferita alla citt\u00e0 di Roma, significa \"centro del mondo (noto)\", e si ricollega alla grande estensione raggiunta dall'impero romano tale da fare - secondo il punto di vista degli storiografi imperiali - della citt\u00e0 capitolina il crocevia di ogni attivit\u00e0 politica, economica e culturale mondiale.\nL'espressione \"caput mundi\" venne utilizzata dal poeta latino Marco Anneo Lucano nella sua \"Pharsalia\":\ne, nella versione \"caput orbis\", da Ovidio negli \"Amores\":\nNel verso del sigillo di Federico Barbarossa vi era scritto:\nIl verso \u00e8 citato anche dallo storico e medievista tedesco Ferdinand Gregorovius, in \"storia di Roma nel medioevo\", libro I, pag. 36, edizione Newton Compton, 1972."}
{"id": "886028", "revid": "287204", "url": "https://it.wikipedia.org/wiki?curid=886028", "title": "Sergio Bernardo Almiron", "text": ""}
{"id": "886030", "revid": "4711", "url": "https://it.wikipedia.org/wiki?curid=886030", "title": "National Montevideo", "text": ""}
{"id": "886032", "revid": "287204", "url": "https://it.wikipedia.org/wiki?curid=886032", "title": "Icosidodecaedro", "text": "In geometria solida, l'icosidodecaedro \u00e8 uno dei tredici poliedri archimedei, ottenuto troncando le venti cuspidi del dodecaedro, oppure le dodici cuspidi a 1/2 della lunghezza del lato dell'icosaedro.\nHa 32 facce, divise in 12 pentagoni e 20 triangoli, ognuno dei suoi 60 spigoli separa un pentagono da un triangolo e in ciascuno dei suoi 30 vertici concorrono due pentagoni e due triangoli.\nArea e volume.\nL'area \"A\" ed il volume \"V\" di un icosidodecaedro i cui spigoli hanno lunghezza \"a\" sono le seguenti:\nDualit\u00e0.\nIl poliedro duale dell'icosidodecaedro \u00e8 il triacontaedro rombico.\nSimmetrie.\nIl gruppo delle simmetrie dell'icosidodecaedro ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_3. Sono gli stessi gruppi di simmetria dell'icosaedro, del dodecaedro, dell'icosaedro troncato e del dodecaedro troncato..\nBirotunda pentagonale.\nI 60 spigoli dell'icosidodecaedro identificano, a gruppi di dieci, 6 decagoni. Tagliando lungo uno di essi, l'icosidodecaedro viene diviso in due solidi di Johnson detti rotunde pentagonali. Ruotando le due copule ed incollandole in modo da affiancare pentagoni con pentagoni e triangoli con triangoli si ottiene l'ortobirotunda pentagonale, un altro solido di Johnson. Utilizzando la stessa nomenclatura, l'icosidodecaedro pu\u00f2 anche essere chiamato \"girobirotunda pentagonale\".\nLegami con dodecaedro e icosaedro.\nLa seguente sequenza di poliedri illustra una transizione dal dodecaedro all'icosaedro:"}
{"id": "886038", "revid": "140509", "url": "https://it.wikipedia.org/wiki?curid=886038", "title": "Passa la bellezza", "text": "Passa la bellezza \u00e8 un album del 1991 di Mauro Pagani.\nNel 2004 l'album \u00e8 stato ripubblicato in formato CD.\nLa canzone \"Davvero davvero\" vede la partecipazione di Fabrizio De Andr\u00e9, che duetta con Pagani.\nTracce.\nTesti e musiche di Mauro Pagani, eccetto dove indicato."}
{"id": "886050", "revid": "599013", "url": "https://it.wikipedia.org/wiki?curid=886050", "title": "L\u00e9opold Eyharts", "text": "Biografia.\nEyharts \u00e8 nato nel Paese Basco settentrionale, \u00e8 sposato ed ha un figlio. Nel 1979 si \u00e8 diplomato come ingegnere aeronautico all'Accademia delle Forze Aeree francesi di Salon-de-Provence diventando poi un pilota militare. Nel 1988 \u00e8 stato promosso come pilota collaudatore. Complessivamente ha collezionato oltre 3.500 ore di volo su 40 diversi tipi di aerei.\nNel 1992 Eyharts ha partecipato alla seconda selezione di astronauti dell'Agenzia Spaziale Europea, alla fine dello stesso anno ha seguito l'addestramento per il Programma Buran a Mosca. Nel 1995 \u00e8 stato assegnato all'addestramento completo per lo spazio. Nel febbraio 1998 \u00e8 partito verso la stazione spaziale russa Mir con la missione Sojuz TM-27. Nella Mir ha compiuto esperimenti di medicina, neuroscienze, biologia, fisica dei fluidi e tecnologia; \u00e8 rientrato con la Sojuz TM-26 dopo aver trascorso 20 giorni, 18 ore e 20 minuti in orbita.\nNell'agosto del 1998 ha iniziato l'addestramento NASA al Johnson Space Center di Houston. Ha fatto parte dell'equipaggio Expedition 16 a bordo della Stazione Spaziale Internazionale che ha raggiunto il 7 febbraio 2008 con la missione STS-122. \u00c8 tornato a Terra con la missione STS-123 il 27 marzo 2008."}
{"id": "886051", "revid": "80598", "url": "https://it.wikipedia.org/wiki?curid=886051", "title": "Domani (Mauro Pagani)", "text": "Domani \u00e8 un album del 2003 di Mauro Pagani.\nLa canzone \"Fine febbraio\" vede la partecipazione di Luciano Ligabue.\nIl brano \"The Big Nothing\", composto ed eseguito assieme a Raiz, \u00e8 ispirato ad una poesia di T.S. Eliot.\nLa canzone \"Domani\" \u00e8 stata reincisa nel 2009 in una speciale \"cover\" dal titolo \"Domani 21/04.2009\" dal supergruppo Artisti Uniti per l'Abruzzo per devolvere interamente i proventi della vendita del disco alla campagna \"Salviamo l'arte in Abruzzo\"."}
{"id": "886059", "revid": "122111266", "url": "https://it.wikipedia.org/wiki?curid=886059", "title": "AMAT", "text": ""}
{"id": "886069", "revid": "339392", "url": "https://it.wikipedia.org/wiki?curid=886069", "title": "AMT Catania", "text": ""}
{"id": "886073", "revid": "599013", "url": "https://it.wikipedia.org/wiki?curid=886073", "title": "Jos\u00e9 Manuel Reina", "text": "Biografia.\n\u00c8 figlio dell'ex portiere dell'Atl\u00e9tico Madrid Miguel Reina ed \u00e8 sposato dal 2006 con Yolanda Ruiz, dalla quale ha avuto 5 figli: Grecia, Alma, Thiago, Sira e Luca.\nDal 2002 al 2005 gioca con il , con cui vince due Coppe Intertoto, nel 2003 e nel 2004. Con la maglia del , club con cui ha militato dal 2005 al 2013 e a cui ha dedicato la maggior parte della propria carriera, vince una Supercoppa UEFA nel 2005, una FA Cup nel 2005-2006, una Community Shield nel 2006 e una Football League Cup nel 2011-2012. Con il ha vinto una Coppa Italia nella stagione 2013-2014. Con il Bayern Monaco ha vinto un campionato tedesco nella stagione 2014-2015. Rientra tra i calciatori pi\u00f9 presenti nella storia delle coppe europee.\nCon la nazionale spagnola si \u00e8 laureato campione d'Europa nel 2008 e 2012 e campione del mondo nel 2010.\nCaratteristiche tecniche.\nAbile col pallone tra i piedi, \u00e8 in grado di agire da libero aggiunto, avviando la manovra della propria squadra grazie anche alla sua buona visione di gioco e la sua freddezza con la palla tra i piedi; questo \u00e8 dovuto al lavoro che ha fatto a inizio carriera al con Frans Hoek. Bravo nelle uscite e dotato di un buon senso della posizione, nel corso degli anni \u00e8 diventato anche un ottimo pararigori, perfezionando progressivamente la propria tecnica. Si distingue anche per la personalit\u00e0 da leader di cui dispone.\nCarriera.\nClub.\nEsordi.\nInizia la sua carriera nel dove fa il suo debutto in prima squadra all'et\u00e0 di 18 anni, giocando pure in Champions League il 7 dicembre 2000 contro il Club Bruges. Ceduto in prestito al nel 2002, il portiere non torner\u00e0 pi\u00f9 in Catalogna. Nel 2004 il trasferimento diventa definitivo e Reina aiuta il Villareal a conquistare la qualificazione in UEFA Champions League nel 2004-2005, parando sette rigori su nove tirati dagli avversari durante la stagione.\nLiverpool.\nNel luglio 2005 viene ufficializzato il suo trasferimento al . Fa il suo debutto nei \"Reds\" nei preliminari di Champions League contro il The New Saints. Ben presto diviene il portiere titolare della squadra, relegando Jerzy Dudek in panchina.\nNel maggio 2006 Reina vince inoltre i \"Guanti d'oro\" della Premier League, per aver mantenuto la porta inviolata in 20 occasioni durante la stagione, battendo Edwin van der Sar (18) e il detentore del titolo Petr \u010cech del (17).\nTitolare anche nella stagione 2006-2007, durante la Champions League para i rigori di Geremi e Arjen Robben nella semifinale contro il Chelsea, decisivi per l'ingresso in finale del Liverpool, poi persa 2-1 contro il . Nella stessa stagione, Reina vince nuovamente i \"Guanti d'oro\".\nNel corso della stagione 2007-2008 \u00e8 ancora il portiere titolare del Liverpool raggiungendo la semifinale di Champions League e il quarto posto in campionato. A partire da questa stagione, sino al 1\u00ba aprile 2012, non salt\u00f2 nemmeno una gara di campionato, interrompendo questa serie a causa dell'espulsione subita nell'incontro con il . Il 26 febbraio era comunque riuscito a vincere la League Cup superando, ai rigori, il Cardiff City (i supplementari erano terminati sul 2-2), nonostante lui non abbia parato nessuno dei 3 tiri sbagliati dagli avversari Kenny Miller, Rudy Gestede e Anthony Gerrard.\nNapoli e parentesi Bayern Monaco.\nIl 29 luglio 2013 passa in prestito annuale al , ritrovando il suo vecchio allenatore Rafael Ben\u00edtez. Il 25 agosto seguente debutta in serie A con la maglia azzurra nella partita Napoli- (3-0), valida per la prima giornata di campionato. Il 22 settembre 2013, durante -Napoli, diventa il primo portiere a parare un calcio di rigore a Mario Balotelli, il quale ne aveva realizzati in carriera 21 su 21; la partita finir\u00e0 poi 2-1 per gli azzurri. Il 3 maggio 2014 conquista la Coppa Italia 2013-14 nella finale Napoli-Fiorentina finita 3-1.\nIl 5 agosto 2014 viene annunciato il suo acquisto a titolo definitivo da parte del per fare da vice a Neuer. Vista l'importanza del portiere tedesco in tutte le competizioni del club bavarese, Reina giocher\u00e0 solo tre partite di campionato nel finale di stagione, senza subire reti. Il 26 aprile 2015 vince il suo primo campionato tedesco.\nIl 23 giugno 2015 ritorna al , questa volta a titolo definitivo. Termina la stagione con 34 reti incassate in 44 presenze contribuendo a condurre il Napoli al secondo posto in campionato.\nIn scadenza di contratto il 30 giugno 2018, Reina decide di non rinnovare, svincolandosi cos\u00ec dal club campano dopo tre stagioni di militanza consecutive.\nMilan e Aston Villa.\nIl 2 luglio 2018 viene ufficializzato il suo passaggio al a parametro zero. Esordisce con la maglia rossonera a 36 anni, il 20 settembre 2018, in occasione della vittoriosa trasferta di Europa League contro il . Esordisce con i rossoneri in Serie A il 2 aprile 2019, sostituendo dopo 10 minuti l'infortunato Donnarumma nella gara pareggiata 1-1 in casa contro l'Udinese. Prender\u00e0 il suo posto anche nei match contro la (perso 2-1) e contro la (vinto 1-0).\nNella stagione successiva gioca la sua unica partita il 5 ottobre allo stadio Marassi di Genova, in occasione del match contro il , vinto per 2-1, in cui ha parato un rigore a Lasse Sch\u00f6ne. Il 13 gennaio 2020 si trasferisce in prestito fino al termine della stagione all'.\nLazio.\nIl 27 agosto 2020 viene acquistato a titolo definitivo dalla . Esordisce con la Lazio in campionato il 24 ottobre 2020 giocando dal 1' minuto nella gara di campionato contro il Bologna vinta per 2-1 dai biancocelesti. In novembre trova spazio a causa dell'assenza di Thomas Strakosha, arrivando pure a superare Xavi per numero di presenze in Champions League. Complici dei problemi sia fisici che ambientali di Strakosha viene confermato titolare anche nei mesi successivi e per il resto della stagione. \nNella stagione 2021-22, dopo essere partito da titolare nelle gerarchie di Maurizio Sarri, perde il posto da titolare per Strakosha dopo una serie di prestazioni negative.\nNazionale.\nReina, dopo aver giocato nelle selezioni giovanili (conta alcune presenze nelle nazionali Under-16, Under-17, Under-18 e Under-21), viene convocato per la prima volta in nazionale maggiore nel 2005, dal CT Luis Aragon\u00e9s. Ha esordito il 17 agosto dello stesso anno nell'amichevole vinta per 2-0 contro l', e da quel momento \u00e8 rimasto in pianta stabile tra i convocati per lo pi\u00f9 come secondo portiere di riserva alle spalle di Iker Casillas. In tutte le competizioni a cui ha preso parte, ha sempre scelto il numero 23.\nNel 2000 ha disputato una partita con la nazionale della Catalogna ma dato che n\u00e9 la UEFA n\u00e9 la FIFA riconoscono ai catalani lo status di squadra nazionale pu\u00f2 ugualmente giocare nella nazionale spagnola.\nViene convocato in una competizione con la nazionale maggiore, per la prima volta nel Mondiale 2006, come terzo portiere alle spalle di Casillas e Ca\u00f1izares.\nNel 2008 viene inserito nella lista dei 23 che parteciperaad al . Reina gioca l'ultima gara del girone, con la \"Roja\" gi\u00e0 qualificata, che la Spagna vince per 2-1 contro la . La manifestazione si conclude con la vittoria della nazionale spagnola, contro la per 1-0 con gol di Torres.\nAnche con l'arrivo del nuovo allenatore del Bosque, che prende il posto di Aragon\u00e9s, Reina continua a essere regolarmente convocato. Prende parte alla prima FIFA Confederations Cup nella storia della Spagna, l'edizione del 2009 che si svolge in Sudafrica. Gioca nel girone, la gara che la selezione spagnola vince per 2-0 contro i padroni di casa del a Bloemfontein. La Spagna, conclude la manifestazione al terzo posto.\nIl 20 maggio 2010 viene inserito nella lista dei 23 che prenderanno parte al Mondiale 2010 in Sudafrica. L'11 luglio la Spagna, vince per la prima volta nella sua storia, la coppa del mondo dopo aver avuto la meglio sui in finale con gol di Iniesta.\nL'allenatore del Bosque, il 21 maggio 2012, lo inserisce nell'elenco dei convocati per l'Europeo 2012. La Spagna trionfa in finale per 4-0 contro l' a Kiev, conquistando cos\u00ec il terzo titolo europeo nella storia.\nPrende parte alla Confederations Cup 2013 che si svolge in Brasile. Esordisce nella competizione nella gara del 26 giugno, nella vittoria storica della Spagna per 10 a 0 contro . La Spagna, dopo aver eliminato l'Italia in semifinale, viene sconfitta 3-0 in finale dai padroni di casa del .\nIl 31 maggio 2014 viene convocato dal CT del Bosque per partecipare al Mondiale 2014 in Brasile. Esordisce nella fase finale di un mondiale, nella terza gara del girone che la Spagna vince per 3-0 contro l'. A fine torneo, la \"Roja\" viene eliminata nella fase a gironi.\nDopo essere stato escluso da Euro 2016, il 21 maggio 2018 viene incluso dal commissario tecnico della Spagna Lopetegui nella lista dei convocati per il Mondiale di Russia 2018, eguagliando cos\u00ec il record di convocazioni a un Mondiale per un portiere spagnolo di Iker Casillas e Andoni Zubizarreta (4). Per la selezione spagnola il torneo si conclude agli ottavi di finale, nei quali viene sconfitta ai rigori dai padroni di casa della Russia.\nStatistiche.\nPresenze e reti nei club.\n\"Statistiche aggiornate al 9 febbraio 2022.\""}
{"id": "886075", "revid": "9", "url": "https://it.wikipedia.org/wiki?curid=886075", "title": "AMT Genova", "text": ""}
{"id": "886076", "revid": "1564910", "url": "https://it.wikipedia.org/wiki?curid=886076", "title": "Pedro Duque", "text": "Biografia.\nNel 1987 si \u00e8 laureato in Ingegneria aerospaziale all\"'Universidad Polit\u00e9cnica de Madrid\".\n\u00c8 stato selezionato come astronauta dell'ESA nel 1992, ha seguito l'addestramento sia in Russia che negli Stati Uniti d'America; la sua prima missione spaziale \u00e8 stata la STS-95 dello Shuttle dell'autunno del 1998. Nell'ottobre del 2003 \u00e8 stato nella Stazione Spaziale Internazionale durante una missione per il cambio di equipaggio. \u00c8 partito dal cosmodromo di Baikonur con la Sojuz TMA-2 ed \u00e8 rientrato con la Sojuz TMA-3.\nHa insegnato all\"'Universidad Polit\u00e9cnica de Madrid\".\nIl 6 giugno 2018 \u00e8 stato nominato Ministro della scienza, innovazione ed universit\u00e0 del Governo spagnolo dal nuovo Presidente del Governo Pedro S\u00e1nchez."}
{"id": "886078", "revid": "729019", "url": "https://it.wikipedia.org/wiki?curid=886078", "title": "Pisaura mirabilis", "text": "Pisaura mirabilis \u00e8 un ragno della famiglia dei Pisauridae.\nHa una distribuzione paleartica e pu\u00f2 essere rinvenuto in tutta Europa.\nVive in tutti gli habitat, ma preferisce ambienti umidi, come prati umidi, brughiere di pianura, saline, dune, margini delle foreste e siepi umide. Non si trova sotto le rocce o nelle caverne.\nDescrizione.\nIl cefalotorace (capo + torace) \u00e8 di colore variabile marrone chiaro, rossastro, grigio o nero con una striscia pi\u00f9 chiara nel mezzo. "}
{"id": "886079", "revid": "1543377", "url": "https://it.wikipedia.org/wiki?curid=886079", "title": "Trasporti in Bulgaria", "text": "Questa voce raccoglie le principali tipologie di trasporti in Bulgaria.\nTrasporti su rotaia.\nRete ferroviaria.\nIn totale: 5.114\u00a0km di linee ferroviarie, di cui 2.880 eletrificate, gestite dalla B\u0103lgarski d\u0103r\u017eavni \u017eeleznici (dati del 2014).\nReti metropolitane.\nSoltanto a Sofia, capitale della Bulgaria, \u00e8 presente la metropolitana, inaugurata nel 1998.\nReti tranviarie.\nAnche il servizio tranviario, a trazione elettrica, \u00e8 presente soltanto a Sofia (dal 1901).\nTrasporti su strada.\nRete stradale.\nStrade pubbliche: escluse le strade locali di Categoria 4 per il CIA World Factbook, 19.512\u00a0km (dati 2011)\nReti filoviarie.\nLa filoviarizzazione della Bulgaria \u00e8 avvenuta prevalentemente per la crisi petrolifera degli anni ottanta; attualmente sono presenti bifilari nelle seguenti citt\u00e0: \nAutolinee.\nNella capitale della Bulgaria, Sofia, ed in tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nIn totale la Bulgaria dispone di 470\u00a0km di acque perennemente navigabili (dati 2006), ed 83 navi di marina mercantile.\nTrasporti aerei.\nAeroporti.\nIn totale: 68 (dati del 2013)\na) con piste di rullaggio pavimentate: 57 (al 2017)\nb) con piste di rullaggio non lastricate: 11 (al 2013)\nAltro.\nIn Bulgaria sono presenti 2765 km di gasdotti, 346 km di oleodotti e 378 km di condotte per prodotti raffinati (al 2017)."}
{"id": "886081", "revid": "729019", "url": "https://it.wikipedia.org/wiki?curid=886081", "title": "Strada statale 113 Settentrionale Sicula", "text": "La strada statale 113 Settentrionale Sicula (SS 113) \u00e8 una strada statale italiana che si snoda lungo la costa settentrionale della Sicilia, andando da Messina a Trapani, passando per Palermo.\nStoria.\nLa strada statale 113 venne istituita nel 1928 con il seguente percorso: \"Messina - Patti - Cefal\u00f9 - Termini - Palermo - Sferracavallo - Alcamo - Trapani.\"\nIl tracciato venne ricavato dalla preesistente Strada nazionale 103 Sicilia-Periferica Sicula, istituita nel 1923, il cui itinerario andava, nella parte iniziale, \" \"Da Messina per il litorale settentrionale a Palermo, da Palermo per Sferracavallo - Alcamo a Trapani...\" La costruzione di una strada lungo la costa settentrionale della Sicilia ebbe inizio nel 1838, e seguiva la realizzazione, gi\u00e0 iniziata tra il 1778 e il 1824 e ripresa nel 1826 del collegamento Messina-Palermo \"via montagne\". Il collegamento avviato nel 1838 seguiva il percorso \"via marine\", ed era di difficile costruzione, dal momento che dovevano essere superate larghe fiumare non ancora del tutto regimentate e taluni tratti di costa erano costituiti da promontori a strapiombo sul mare. Nel 1844 venne completata la strada da Messina a Patti, rimanendo da realizzarsi il tratto da Patti a Tusa per arrivare fino a Palermo\nNella seconda met\u00e0 del XX secolo non ha subito particolari interventi di velocizzazione, con l'eccezione di alcune varianti a beneficio dei centri abitati pi\u00f9 rilevanti, tra cui Barcellona Pozzo di Gotto, Partinico e Alcamo, dal momento che la strada \u00e8 stata sostituita, nella sua funzione di collegamento regionale, dalla rete autostradale realizzata a partire dagli anni 1970, con assi perlopi\u00f9 paralleli alla strada statale 113 (autostrada Messina-Palermo, circonvallazione di Palermo, autostrada Palermo-Alcamo-Trapani).\nDescrizione.\nDa Messina al bivio SS 289.\nIl caposaldo iniziale della strada \u00e8 posto in piazza Cairoli, nella citt\u00e0 di Messina, da dove la progressiva chilometrica segue l'ampio asse stradale verso nord, la via Garibaldi, dove, all'altezza del palazzo del Governo, si stacca la strada statale 113 dir che segue la linea di costa come strada litoranea. La strada statale 113 invece esce dalla citt\u00e0 di Messina (il tratto a gestione ANAS ha inizio al km 5+175 al termine della via Palermo) dal quartiere Giostra, inerpicandosi sui rilievi dei Monti Peloritani con una stretta carreggiata con la caratteristica pavimentazione in pav\u00e9 in corrispondenza dei tornanti. La catena montuosa viene valicata attraverso la Portella San Rizzo, a quota 465 m s.l.m., con pendenze superiori al 4% da entrambi i versanti. La strada scende poi sulla costa tirrenica, dove incontra nuovamente la strada statale 113 dir a Villafranca Tirrena. Da qui procede verso est, attraversando un \"continuum\" di abitati, affacciati sul Mar Tirreno e separati soltanto da modesti corsi d'acqua a carattere torrentizio. Lambisce poi l'area industriale di Milazzo, innestandosi in parte sulla viabilit\u00e0 realizzata con lo sviluppo del polo petrolchimico, volgendo poi verso sud-ovest introducendosi nel vasto abitato di Barcellona Pozzo di Gotto, subito dopo l'attiguo centro di Mer\u00ec. All'interno del centro barcellonese la strada \u00e8 di competenza comunale, e attraversa, nel suo percorso originario, la rete viaria ottocentesca della cittadina, mentre i flussi di traffico di attraversamento sono indirizzati su ampi viali, uno per ciascun senso di marcia, posti pi\u00f9 a valle. In uscita da Barcellona Pozzo di Gotto \u00e8 stata realizzata una importante variante che evita l'attraversamento dei quartieri pi\u00f9 occidentali della cittadina e favorisce la connessione, con uno svincolo a livelli sfalsati, con l'autostrada A20. La strada procede poi in pianura, verso ovest, attraverso i territori di Terme Vigliatore, Furnari, Falcone, Oliveri, prima di salire verso Tindari. Raggiunta la parte pi\u00f9 alta del promontorio, dove si trova il Santuario di Tindari, lambendo la Riserva naturale orientata Laghetti di Marinello, la strada scende verso Patti, cittadina dove il traffico di attraversamento viene indirizzato su strade alternative alla strada statale, fino a Marina di Patti. Da qui la statale 113 segue la costa verso nord ovest, con un percorso reso tortuoso dalle scogliere che precipitano in mare. Si giunge a Capo Calav\u00e0, che viene superato con una caratteristica stretta galleria scavata nella roccia, la quale fu la prima galleria carrozzabile aperta in Sicilia, realizzata a partire dal 1844. I centri successivi, Gioiosa Marea e Brolo, si estendono in strettissime pianure allo sbocco di corsi d'acqua, con incombenti le propaggini dell'Appennino Siculo alle spalle. Si giunge poi alla periferia di Capo d'Orlando, con la strada che corre lungo le ultime propaggini collinari mentre il centro urbano si estende nella pianura costiera. A Capo d'Orlando si incontra la strada statale 116 per Randazzo. Successivamente la strada attraversa i territori di Capri Leone e Torrenova per giungere a Sant'Agata di Militello, dove attraversa il centro storico, con una strada di circonvallazione che si propone come pi\u00f9 comoda alternativa. Al km 125+000, in corrispondenza del bivio per la strada statale 289 di Cesar\u00f2, poco oltre Sant'Agata di Militello, ha termine il tratto di gestione ANAS di competenza del compartimento di Catania.\nDal bivio SS 289 a Palermo.\nA partire dal km 125+000, in corrispondenza del bivio per la strada statale 289 di Cesar\u00f2, la strada \u00e8 gestita dal compartimento ANAS di Palermo. Attraversa l'abitato di Acquedolci e successivamente quello di Santo Stefano di Camastra passando dall'esteso e poco popolato territorio comunale di Caronia. Subito dopo Santo Stefano di Camastra ha origine la strada statale 117 Centrale Sicula, parte del collegamento veloce di rilevanza regionale nord-sud per Gela. La strada prosegue lungo la linea costiera verso ovest, nei territori di Motta d'Affermo, Tusa e Pollina (al km 169+250 entra nella citt\u00e0 metropolitana di Palermo) per giungere poi a Cefal\u00f9, importante citt\u00e0 storica e turistica della costa tirrenica. Da Cefal\u00f9 corre ancora verso est lungo la stretta pianura costiera, e, superato il fiume Imera Settentrionale, in corrispondenza della stazione di Cerda si innesta la strada statale 120 dell'Etna e delle Madonie. Segue poi i primi rilevi collinari costieri fino al grosso centro di Termini Imerese, da dove si stacca la strada statale 285 di Caccamo, utile anche per raggiungere l'asse di scorrimento veloce Palermo-Agrigento. Da Termini Imerese la strada segue una costa densamente antropizzata, verso Trabia, Altavilla Milicia, Casteldaccia, Santa Flavia e Bagheria, il cui importante centro viene lasciato a sud dalla strada statale. Attraverso Ficarazzi la strada raggiunge la frazione palermitana di Acqua dei Corsari, dove un tempo si aveva il bivio con la strada statale 121 Catanese e dove, al km 252+570 ha termine la gestione ANAS. Il tracciato storico, a gestione comunale, raggiunge il centro della citt\u00e0 di Palermo con un percorso litoraneo (via Messina marine) che attraversa la II Circoscrizione del capoluogo regionale.\nDa Palermo a Trapani.\nDal centro storico del capoluogo regionale la strada esce dalla citt\u00e0 verso nord ovest con un percorso rintracciabile all'interno della maglia ortogonale della citt\u00e0 moderna. La strada attraversa gli attuali quartieri di Resuttana, San Lorenzo, Cardillo, Tommaso Natale, fino a Sferracavallo. Al km 274+250, uscendo da Palermo, ricomincia la gestione ANAS. La strada prosegue nella parte ovest area metropolitana palermitana, attraverso zone fortemente antropizzate, nei comuni di Isola delle Femmine, Capaci (dove la strada attraversa il centro urbano), Carini, Cinisi e Terrasini. Da Terrasini volge decisamente verso sud, seguendo sempre la linea costiera, supera il fiume Nocella e penetra verso l'interno alla volta del centro di Partinico. Poco oltre il fiume Nocella si ha il bivio per la strada statale 187 di Castellammare del Golfo, che fino a Trapani surroga la strada statale 113 nel ruolo di strada costiera. Da Partinico invece si diparte la strada statale 186 di Monreale, collegamento utile per raggiungere Palermo da Trapani per la via pi\u00f9 breve attraverso la viabilit\u00e0 ordinaria. Il tratto successivo della strada statale 113, da Partinico ad Alcamo, corre per circa 20 chilometri in un paesaggio rurale, con un'ampia carreggiata frutto di lavori di ammodernamento che hanno compreso la realizzazione di alcune varianti. Sempre in variante si sviluppa il superamento del centro di Alcamo, primo comune della provincia di Trapani che la statale 113 incontra. Prima della realizzazione della variante la strada statale 113 attraversava il centro di Alcamo, dove aveva origine la strada statale 119 di Gibellina per Castelvetrano. Da Alcamo la strada punta verso sud ovest, dove si incontrano i bivi per la zona archeologica di Segesta, per Calatafimi e, attraverso la strada statale 188 dir/A, per Salemi. Infine la strada punta verso nord ovest, in un paesaggio collinare dove attraversa alcune frazioni dei comuni di Trapani e Erice. In prossimit\u00e0 della citt\u00e0 di Trapani, con il bivio per Erice, ha fine la gestione ANAS della strada statale 113, a circa 6 chilometri dal centro cittadino di Trapani.\nTratti sottesi da varianti.\nA seguito della realizzazione di varianti, le vecchie sedi della strada sono state declassificate, con eccezione di alcune che, a partire dagli anni 1990, sono rimaste comprese nella strada statale 113 nonostante la messa in esercizio delle nuove infrastrutture.\nVariante viadotto Mazzarr\u00e0.\nUna breve variante consistente in un viadotto di attraversamento della fiumara del Mazzarr\u00e0 \u00e8 stata realizzata contemporaneamente al raddoppio della ferrovia Palermo-Messina, eliminando il doppio passaggio a livello sulla predetta linea ferroviaria, lavori che su questo tratto della linea ferrata si sono conclusi nel 2005. Il vecchio tratto di strada statale non \u00e8 stato declassificato ed \u00e8 stato collegato al nuovo attraverso due sottopassi ferroviari che, bench\u00e9 aperti al traffico, a differenza delle previsioni iniziali, non sono stati presi in carico dall'ANAS in quanto privi dei requisiti tecnici e di sicurezza necessari. Il vecchio tronco \u00e8 rimasto cos\u00ec isolato, e con esso la connessione tra la strada statale 113 e la strada statale 185 di Sella Mandrazzi. Per ovviare a ci\u00f2 \u00e8 stata prevista la riapertura del primo dei passaggi a livello, quello in localit\u00e0 San Biagio, pi\u00f9 prossimo allo sbocco della strada statale 185, dal momento che sulla linea diramata della ferrovia Messina-Palermo (diversa dalla linea principale a doppio binario) passa un esiguo numero di treni al giorno.\nVariante viadotto Furiano.\nIl viadotto Furiano, dalla lunghezza di 1.062 metri, \u00e8 stato realizzato tra il 1992 e il 1994, allo scopo di evitare la risalita della strada lungo la valle del torrente Furiano per effettuarne l'attraversamento. Il nuovo tracciato permette di abbreviare il percorso di oltre un chilometro, ed \u00e8 quasi interamente percorso in viadotto. Sul vecchio tracciato esisteva il bivio per lo svincolo provvisorio Furiano della Autostrada A20, termine dell'autostrada dal 1992 fino al 2005, quando l'infrastruttura autostradale venne completata, con la costruzione del tratto mancante in direzione Palermo.\nVariante viadotto Arancio.\nLa Nuova Strada Anas 266, in attesa di declassificazione, comprende un tratto della vecchia sede della strada statale 113, superata dall'apertura al traffico nel 2003 del nuovo Viadotto Arancio. La variante era stata prevista sin dal 1994, per ovviare a un tratto particolarmente stretto e insidioso della strada statale localizzato appena fuori dalla frazione di Finale, nel comune di Pollina.\nLavori e progetti.\n\u00c8 prevista, per gli anni 2020, la realizzazione di un collegamento tra la strada statale 113 e la strada statale 119 di Gibellina, da realizzarsi immediatamente ad ovest dell'abitato di Alcamo, per l'estesa di circa un chilometro, ristabilendo cos\u00ec la connessione diretta tra le due strade statali, che in origine si aveva nel centro urbano di Alcamo."}
{"id": "886083", "revid": "124346684", "url": "https://it.wikipedia.org/wiki?curid=886083", "title": "Masaaki Hatsumi", "text": "Biografia.\nArti marziali.\nInizi\u00f2 a studiare le basi di J\u016bd\u014d, Kend\u014d, Karate e Aikid\u014d.\nSuccessivamente studi\u00f2 arti marziali dal maestro Takamatsu dove apprese il Taijutsu e, in seguito fonder\u00e0 l'organizzazione Bujinkan dove verr\u00e0 promosso lo stile di vita dei Ninja dove accoglie migliaia di appassionati da tutto il mondo.\nTELEVISIONE\nNel 1988 ha preso parte alla serie televisiva Sekai Ninja Sen Jiraiya (\u4e16\u754c\u5fcd\u8005\u6226\u30b8\u30e9\u30a4\u30e4, lit. \"World Ninja War Jiraiya\") dove ha interpretato il ruolo di Tetsuzan Yamaji, padre adottivo del protagonista Toha Yamaji e 34\u00b0 gran maestro della scuola \"Togakure-ry\u016b Ninp\u014d\".\nRuolo che ricopr\u00ec fino al termine della serie nel 1989.\nQuesto ruolo gli permise di pubblicizzare il Bujinkan non solo in Giappone ma anche in altri paesi tra cui il Sud America dove appassionati della cultura Ninja e giapponese si avvicinarono a questa organizzazione. \nAltri interessi.\nDopo aver ottenuto il diploma di chiropratica ha approfondito lo studio del teatro tradizionale, delle arti, della pittura e della cultura giapponese.\nHa scritto pi\u00f9 di venti libri in lingua giapponese ed inglese di Ninjutsu, di Bud\u014d e di poesia ed ha realizzato numerosi video formativi sulle tradizioni Ninja.\nControversie.\nNell'agosto del 1960, Masaaki Hatsumi dichiar\u00f2 di aver studiato con Takashi Ueno dall'et\u00e0 di 24 a 29 anni. Hatsumi disse anche che a volte scriveva lettere all'insegnante di Ueno, Toshitsugu Takamatsu. Tuttavia, il certificato che Takamatsu consegn\u00f2 a Hatsumi, che nominava Hatsumi 34\u00aa Gran Maestro della \"tradizione Togakure ryu Ninjutsu\" \u00e8 datato marzo 1958 e inoltre, non ci sono documenti o prove che facciano riferimento ai precedenti 33 detentori di questo titolo. Esistono tuttavia vecchi filmati in bianco e nero di Hatsumi e Takamatsu che si allenano insieme per un periodo di diversi anni. Takamatsu conferm\u00f2 che Hatsumi si era allenato con lui solo dal 1958. Nel novembre 1963, Hatsumi disse che si allenava con Takamatsu sensei una volta ogni tre mesi, ma solo nei fine settimana. Kiyoshi Watatani (editore della rivista Bugeicyo nel 1963), sugger\u00ec che il lignaggio di Masaaki Hatsumi non fosse coerente con le sue affermazioni, e quindi queste affermazioni erano solo l'idea di Hatsumi e che non aveva prove a sostegno di queste affermazioni. Una fonte riguardante la storia del ninjutsu \u00e8 il Kakutogi No Rekishi (che elenca il Bujinkan Ryuha - l'organizzazione di Hatsumi) e menziona anche l'amico intimo di Hatsumi, Yumio Nawa. Nel 1972, Nawa conferm\u00f2 lo status storico della tradizione del 12\u00ba secolo del togakure ryu. Nel 1978, il Bugei Ry\u016bha Daijiten disse del Takamatsu Togakure-ryu,\n\"La genealogia del Togakure-ryu include abbellimenti, tradizioni scritte e documentazione della scuola che suggerirebbero che questi abbellimenti sono stati creati affinch\u00e9 la tradizione appaia pi\u00f9 antica di quanto non sia in realt\u00e0.\" (Le versioni 1963 e 1969 del Bugei includono diciture simili).\nIn Shinobi no sengokushi (agosto 2004) Hatsumi ha affermato di essersi allenato sotto la tutela di Toshitsugu Takamatsu per 15 anni e di essere diventato un maestro di 9 singole scuole/sistemi tradizionali giapponesi all'et\u00e0 di 27 anni. In passato, Masaaki Hatsumi aveva scelto di non passare il sistema a un erede, ma ha recentemente ceduto la direzione di Togakure ryu all'attore Takumi Tsutsui nel 2020."}
{"id": "886091", "revid": "833149", "url": "https://it.wikipedia.org/wiki?curid=886091", "title": "Segnalamento ferroviario in Italia", "text": "Il segnalamento ferroviario in Italia \u00e8 costituito dall'insieme di segnali fissi e mobili, luminosi o meno, di tabelle, cartelli indicatori e tutto ci\u00f2 che \u00e8 necessario ad assicurare una corretta e sicura circolazione dei treni sulle linee ferrate. L'insieme delle norme di riferimento ha subito nel tempo aggiornamenti e variazioni anche sostanziali che hanno comportato la conseguente implementazione di segnali nuovi o differenti. Le tecnologie via via applicate hanno richiesto la creazione di nuovi tipi di segnalamento. Nelle ferrovie regionali (ex \"in concessione\") o private sono in opera (o lo sono stati) tipi di segnalamento semplificati o differenti da quelli in uso nella rete nazionale.\nLa \"segnaletica ferroviaria\" in uso sulle linee RFI viene descritta dal \"Regolamento sui Segnali in uso sull'infrastruttura ferroviaria nazionale\" in dotazione a tutto il personale ferroviario dell'esercizio, in primo luogo agli agenti di condotta, ai regolatori della circolazione (dirigenti movimento e dirigenti centrali operativi), ai deviatori, a manovratori ed ai capitreno; tale testo prescrive anche le norme attuative relative al rispetto delle indicazioni fornite dai segnali.\nPremesse.\nLa \"segnaletica ferroviaria\" nasce dall'esigenza di fornire informazioni ed ordini precisi all'Agente di condotta (macchinista) impegnato nella condotta di un treno su una ferrovia. La segnaletica in uso \u00e8 l'evoluzione tecnologica di quella creata agli albori del trasporto ferroviario e rispecchia, nelle varie reti ferroviarie, l'insieme delle scelte fatte nel tempo. In Italia la circolazione dei treni si svolge di massima a sinistra, sulle linee a doppio binario; in altre reti ferroviarie come, ad esempio, in Austria, in Germania, in Slovenia, ecc., invece, la circolazione avviene a destra. La scelta italiana ha comportato la necessit\u00e0 di installare i segnali a sinistra del binario, con l'eccezione dei casi in cui era impossibile montarli come d'uso convenzionale; di conseguenza le cabine di guida dei locomotori hanno il posto di guida a sinistra. L'evoluzione delle tecnologie di esercizio ha portato in molti casi alla circolazione banalizzata, cio\u00e8 \u00e8 possibile viaggiare sia a sinistra che a destra (a destra per\u00f2 solo in determinate condizioni).\nNegli stati in cui la guida \u00e8 a destra sono di conseguenza adeguate la posizione della segnaletica e del posto di guida. Nelle cabine di guida di ultima generazione, il posto di guida \u00e8 centrale in modo tale da poter circolare su pi\u00f9 reti o comunque siano installati i segnali. La segnaletica usata differisce in maniera anche notevole da stato a stato e a seconda dell'esercente la rete ferroviaria. La standardizzazione della segnaletica nell'ambito della Unione Europea si sta sviluppando attraverso i sistemi ERTMS / ETCS (European Train Control System) livelli 1 e 2. Il sistema ETCS L2 (livello 2) \u00e8 quello attualmente in uso sulle linee ad Alta Capacit\u00e0 / Alta Velocit\u00e0 (AC/AV) italiane ed \u00e8 in fase di sperimentazione sulla tratta Firenze Rovezzano - 1\u00b0 Bivio Arezzo Nord della linea DD Firenze - Roma.\nSegnali in uso nella rete italiana di RFI.\nSulla rete RFI del Gruppo Ferrovie dello Stato Italiane, i segnali ferroviari sono di tipo luminoso. Eccezionalmente possono trovarsi in qualche linea secondaria alcuni segnali di tipo meccanico (detti anche semaforici). Sulle linee ad AV/AC, prive di segnali \"tradizionali\", vengono apposti segnali costituiti da tavole speciali ad alta rifrangenza detti \"Segnali imperativi\" delle localit\u00e0 di servizio o di fine sezione.\nSegnali luminosi.\nI segnali luminosi sono costituiti da uno o pi\u00f9 fanali applicati su uno schermo nero con bordo bianco. Nei segnali posti in galleria lo schermo \u00e8 assente. I segnali sono o posti su pali o applicati ai portali di sostegno della linea elettrica o su portali dedicati. Se i segnali sono posti a sinistra del binario a cui si riferiscono il loro schermo \u00e8 circolare, se sono posti a destra (nel caso di marciapiedi di stazioni o nelle linee a doppio binario banalizzate, ossia atte a far circolare i treni con le apparecchiature di sicurezza sia sul binario di sinistra che su quello di destra nello stesso senso di marcia) lo schermo ha forma quadrata. La lampada centrale \u00e8 protetta, contro i riflessi solari, da un tubo di proiezione.\nI segnali posti a destra possono essere integrati da una freccia luminosa bianca posta sopra il segnale stesso e inclinata verso il binario cui si riferisce, che si accende solo quando il segnale \u00e8 a via libera, ovvero permette di essere superato. Quando prevista, l'accensione di tale freccia \u00e8 condizione indispensabile affinch\u00e9 il segnale mostri una indicazione (aspetto) di via libera.\nLe luci colorate utilizzate nei segnali sono rossa, gialla, verde; possono essere fisse o lampeggianti, singole o raggruppate. Ogni luce dei segnali \u00e8 composta, normalmente, da led luminosi o da tre lampade alogene, poste in posizione diversa all'interno del proiettore del segnale, e da un \"filtro di colore\" (rosso, giallo o verde) nonch\u00e9 da un ulteriore sistema di filtri \"dicroici\" che permettono l'invio della luce del colore voluto a una lente asferica che provvede a sua volta a direzionare opportunamente il raggio luminoso all'esterno del proiettore verso la direzione di provenienza dei treni a cui il segnale comanda.\nNei segnali di vecchia concezione le luci dei segnali sono composte da una lampada e da uno schermo girevole portante dischi colorati (rosso, giallo, verde e nero per la luce spenta).;\nI segnali per i treni si distinguono fra segnali di \"1\u00aa categoria\" e segnali di \"avviso\".\nSono segnali di 1\u00aa categoria quelli che sono posti in precedenza immediata del punto protetto e che quando comandano l'arresto, ovvero sono disposti \"a via impedita\" (luce rossa), non possono e non devono essere oltrepassati dai treni.\nQuesti si possono dividere in segnali di blocco, protezione e partenza:\nAlcune stazioni, di solito le pi\u00f9 grandi, possono avere pi\u00f9 segnali di protezione e/o partenza: in questo caso si parla di segnalamento plurimo. Tali segnali sono evidenziati, sotto le luci degli stessi, da delle tabelle con fondo giallo, per i segnali di protezione, e bianco per i segnali di partenza. Tali tabelle riportano in caratteri maiuscoli neri la sigla \"EST.\" per il segnale esterno e \"INT.\" per quello interno.\nIn caso di pi\u00f9 di due segnali di protezione, dopo il segnale di protezione esterno, si ha il segnale di protezione interno \"n\", quello \"n-1\", quello \"n-2\", \u2026, fino al segnale di protezione \"interno n\u00b0 1\". Quindi il personale di condotta incontra, ad esempio, i segnali con le tabelle \"EST\", \"INT. n\u00b0 2\" e \"INT. n\u00b0 1\" prima del binario di ricevimento o stazionamento del treno.\nPer il segnalamento di partenza plurimo con pi\u00f9 di due segnali di partenza la sequenza dei segnali interni \u00e8 uguale a quella dei segnali protezione (es. \"INT n\u00b03\", \"INT. n\u00b0 2\" e \"INT. n\u00b0 1\") a cui segue il segnale di partenza esterno (\"EST.\"). Solo il segnale di partenza esterno svolge anche la funzione di segnale di blocco.\nPer quanto riguarda i segnali di avviso, questi vengono posti in precedenza ai segnali di 1\u00aa categoria e a una conveniente distanza da essi (\"distanza di frenatura\", ovvero 800, 1000 o 1200 metri secondo la velocit\u00e0 massima dei treni ammessa in linea ed alla pendenza media della stessa fra il segnale di avviso e quello di 1\u00aa categoria, salvo distanze maggiori per le linee ad alta velocit\u00e0) e che hanno la funzione di dare al treno una segnalazione di avviso che consente di poter rispettare le indicazioni del successivo segnale di 1\u00aa categoria, in quanto, considerate le masse in movimento (un treno merci pu\u00f2 pesare normalmente fino a 1.600\u00a0tonnellate, ultimamente sono ammesse in alcune linee circolazioni di treni merci anche fino a 2.200 tonnellate) e gli attriti in gioco (ruota su rotaia, ovvero ferro contro ferro), i treni hanno bisogno di un adeguato spazio per potersi fermare in un determinato punto.\nQualora un segnale di avviso venga a cadere in corrispondenza o in vicinanza di un precedente segnale di 1\u00aa categoria (ovvero quando la distanza fra due segnali di 1\u00aa categoria consecutivi \u00e8 uguale o inferiore a 1500 metri, con un massimo di 2000 metri), i due segnali vengono uniti in un unico segnale di 1\u00aa categoria con funzione anche di avviso del segnale di 1\u00aa categoria immediatamente successivo. In tale caso si dice che si ha \"l'avviso accoppiato\". Gli uffici centrali di RFI possono dare alcune deroghe specifiche per distanze di poco superiori a 2000 metri.\nSegnali luminosi multipli (1\u00aa categoria).\nI segnali luminosi di protezione delle stazioni e i segnali di partenza delle stazioni di diramazione possono essere anche multipli o a \"candeliere\", ovvero possono portare pi\u00f9 luci su bracci diversi dello stante di sostegno.\nI segnali semplici di 1\u00aa categoria costituenti il segnale multiplo comandano, a partire da sinistra verso destra, itinerari o gruppi di itinerari disposti rispettivamente nello stesso ordine. La luce posta pi\u00f9 in alto comanda un itinerario senza limitazioni di velocit\u00e0, quelle poste in basso comandano itinerari con limitazione di velocit\u00e0 sul successivo gruppo di scambi a seconda dell'indicazione del segnale di avviso precedente o del segnale di Rappel eventualmente posto sotto le luci, se acceso. In mancanza di indicazioni la velocit\u00e0 massima \u00e8 di 30\u00a0km/h.\nNel caso in cui le luci si trovino tutte allo stesso livello queste verranno considerate come basse e pertanto imporranno velocit\u00e0 limitata su tutti gli itinerari da esse comandati.\nIl segnalamento multiplo \u00e8 in fase di sostituzione con quello standard.\nSegnalamento luminoso o semaforico incompleto (desueto).\nAlcune stazioni erano munite di solo segnalamento di protezione, preceduto da avviso o da segnalamento di protezione ad una sola luce pur essendo previsti itinerari su corretto tracciato e su tracciato deviato.\nDal 2016 tali situazioni non sono pi\u00f9 ammesse salvo in pochissime \"linee turistiche\" ovvero atte alla circolazione solo di treni \"storici\" e gestiti ancora a \"dirigenza unica\".\nUn tipo di segnalamento paragonabile a quello citato esiste nelle stazioni delle linee telecomandate semplificate con schema dei binari \"a losanga\" e deviatoi tallonabili con ritorno elastico nella posizione iniziale. In tali stazioni, con soli due binari di circolazione, ciascuno specializzato per un senso di marcia, i treni vengono sempre ricevuti in corretto tracciato. Le stazioni sono munite di segnale di protezione ad una luce, di segnale di partenza ad una luce presente solo sul binario ove i treni entrano in corretto tracciato. Il segnale di protezione \u00e8 preceduto, a distanza di frenatura, da una tabella quadrata gialla con una luce gialla centrale.\nSegnali semaforici (desueti).\nI \u00absegnali semaforici\u00bb, oramai presenti solo in alcune stazioni di linee secondarie, sono costituiti da un palo che porta, alla sinistra, una o pi\u00f9 ali che possono assumere due posizioni: \nLa forma e il colore dell'ala semaforica sul lato che comanda i treni varia a seconda dei tipi di segnale, che si dividono in: \nsul lato opposto le ali sono invece dipinte di bianco con una striscia verticale nera.\nDi notte proiettano sul lato che comanda i treni una luce di colore:\nsul lato opposto proiettano invece una luce di colore violetto se l'ala \u00e8 orizzontale o bianco se inclinata in basso.\nSegnali semaforici di 1\u00aa categoria e di avviso.\nI \u00absegnali semaforici di 1\u00aa categoria\u00bb sono composti da un'ala rettangolare con la faccia rivolta ai treni di colore rosso con una banda verticale bianca. Il fanale proietta luce rossa nella posizione a \u00abvia impedita\u00bb o luce verde nella posizione a \u00abvia libera\u00bb.I \u00absegnali di 1\u00aa categoria\u00bb sono posti immediatamente prima del punto protetto e, quando sono disposti a \u00abvia impedita\u00bb, non devono essere superati dal treno.\nI \u00absegnali semaforici di avviso\u00bb sono composti da un'ala rettangolare con la faccia rivolta ai treni di colore giallo con una banda verticale bianca e con l'estremit\u00e0 foggiata a coda di pesce. Il fanale proietta luce gialla nella posizione ad \u00abavviso di via impedita\u00bb o luce verde nella posizione ad \u00abavviso di via libera\u00bb.I \u00absegnali di avviso\u00bb hanno la funzione di dare al macchinista un preavviso che gli consenta di rispettare l'indicazione del successivo segnale di 1\u00aa categoria e sono posti a una distanza da questo, tale da permettere l'arresto del treno senza superarlo.\nSegnali semaforici di 2\u00aa categoria.\nI \u00absegnali semaforici di 2\u00aa categoria\u00bb (rarissimi) sono composti da un'ala rettangolare con la faccia rivolta ai treni di colore rosso con una banda verticale bianca, all'interno della quale \u00e8 disegnato il numero 2 in colore nero. Il fanale proietta luce rossa nella posizione a \u00abvia impedita\u00bb o luce verde nella posizione a \u00abvia libera\u00bb.\nI segnali di 2\u00aa categoria sono solo di tipo semaforico. A differenza di quelli di 1\u00aa categoria non sono posti immediatamente prima del punto da proteggere, ma a distanza tale da permettere il ricovero del treno dopo il segnale senza impegnare il punto protetto.\nI segnali di 2\u00aa categoria non sono mai preceduti da un segnale di avviso ma, qualora non siano visibili alla distanza minima prevista (400, 600 o 800 metri, a seconda della pendenza della linea, se la velocit\u00e0 massima non \u00e8 superiore a 80\u00a0km/h per il rango \"A\" e 90\u00a0km/h per il rango \"B\", altrimenti 1000 metri), sono preceduti da un \u00absegnale di attenzione\u00bb a vela romboidale gialla che proietta di notte una luce gialla.\nSegnali a mano.\nI segnali a mano:\nIn caso di estremo pericolo e non avendo mezzi idonei alla segnalazione, agitare vorticosamente le braccia verso il treno pu\u00f2 essere segnale di richiesta di arrestare immediatamente il treno.\nDal 25 giugno 2014 non \u00e8 pi\u00f9 in uso la \"paletta di comando\", di colore verde con disco centrale bianco, (di notte proietta luce verde) che in origine il Dirigente Movimento alzava per ordinare la partenza di un treno \"(vedi figura 1)\". La paletta \u00e8 rimasta in uso solo in alcune stazioni da dove si diramano linee regionali non attrezzate con i moderni sistemi di distanziamento e nella stazione di Gorizia Centrale per i soli treni diretti verso Nova Gorica (questa ultima particolarit\u00e0 dovrebbe cessare entro alcuni mesi).\nI petardi (desueti).\nI petardi erano un \u00abmezzo di segnalamento a mano\u00bb previsto dall'art. 23 del \u00abRegolamento sui segnali\u00bb FS e disciplinato dall'art. 64 \u00abPetardi e loro uso\u00bb, ora soppresso, dello stesso.\nI petardi da collocare sul binario in precedenza ai suddetti segnali erano tre e andavano posti il primo alla distanza di 200, 400, 600 o 800 metri (a seconda delle condizioni e del tipo di segnale), il secondo a 25 metri di distanza dal primo e il terzo a 25 metri di distanza dal secondo, allontanandosi dal segnale dalla parte opposta al punto protetto. Per i segnali fissi i punti di posa dei petardi erano indicati da picchetti nel terreno.\nAspetti dei segnali luminosi per i treni.\nI segnali luminosi per i treni possono dare ordini differenti al macchinista riguardo alla marcia attraverso diversi \"aspetti\".\nPer aspetto si intende una diversa configurazione di un segnale che pu\u00f2 variare modificando la posizione dello stesso (mostrare o nascondere pannelli, posizione orizzontale, verticale o obliqua di un'ala), il numero, il colore e/o il modo di illuminazione (fisso, lampeggiante) delle luci oppure la posizione delle luci. Nei segnali luminosi italiani di tipo semplice le luci possono essere da una a tre, e almeno una \u00e8 sempre accesa (quando vi \u00e8 una luce sola accesa, deve necessariamente essere quella pi\u00f9 in alto). Le luci possono essere fisse o lampeggianti. Nei segnali a candeliere ogni braccio ha una o due luci, e almeno una luce di ciascun braccio \u00e8 accesa.\nDi seguito descriviamo gli aspetti dei segnali semplici tenendo conto che nei segnali moderni il lampeggio delle luci avviene con lo spegnimento completo della luce stessa (e non con la sola variazione di intensit\u00e0 luminosa). La frequenza di lampeggio \u00e8 di circa 1 Hz (un lampeggio al secondo)..\nAspetti dei segnali di avviso.\nI segnali di avviso sono sempre a una o due luci verticali. Non presentano mai l'aspetto rosso.\nAspetti dei segnali di 1\u00aa categoria (principali).\nI segnali di 1\u00aa categoria hanno una, due o tre luci verticali.\nAspetti dei segnali di 1\u00aa categoria con avviso accoppiato.\nI segnali di 1\u00aa categoria con avviso accoppiato uniscono, nello stesso segnale e con un unico aspetto, le indicazioni date dal segnale di 1\u00aa categoria e valevoli \"sul posto\" e quelle del segnale di avviso a un successivo segnale di 1\u00aa categoria. Nel blocco automatico con segnali concatenati, i segnali intermedi (tutti di 1\u00aa categoria) tra le localit\u00e0 di servizio portano tutti accoppiato l'avviso del successivo segnale.\nSegnalazioni ausiliarie dei segnali.\nPermissivit\u00e0.\nI segnali di blocco di prima categoria sono in genere imperativi, cio\u00e8 non possono mai essere oltrepassati, qualora disposti a via impedita, se non con apposita prescrizione; tuttavia, nel caso ci si trovi su un tratto di linea dotato di blocco automatico, questi possono essere permissivi, cio\u00e8 oltrepassabili di iniziativa dal macchinista. Sono riconoscibili dalla presenza di una tabella sullo stante recante la lettera \"P\".\nIl macchinista, qualora ne incontri uno, deve comunque inizialmente arrestarsi in corrispondenza di esso, poi deve mettersi in comunicazione con il Regolatore della circolazione (DM o DCO) della linea, per chiedere il motivo della disposizione a via impedita del segnale, il quale, se lungo la tratta non vi sono altri treni o altre irregolarit\u00e0, lo autorizzer\u00e0 per iscritto al superamento del segnale stesso anche se rosso. Il macchinista potr\u00e0 riprendere la corsa, limitando la velocit\u00e0 a \"30\u00a0km/h\" e osservando la marcia a vista specifica a \"4\u00a0km/h\" sui passaggi a livello protetti da questi fino a quando non ne incontri uno che presenti aspetto di \"via libera\", senza \"avviso di via impedita\" oppure riceva un codice sull'apparecchiatura di ripetizione dei segnali; dovr\u00e0 arrestarsi in precedenza dei successivi segnali permissivi se incontrati a via impedita, ripetendo poi la stessa procedura per poter procedere.\nAlcuni segnali, posti a protezione delle localit\u00e0 di servizio/punti singolari, possono assumere carattere di \"permissivit\u00e0 temporanea\", ovvero possono essere imperativi di blocco o permissivi a seconda che l'impianto che proteggono sia presenziato o no; presentano una tabella luminosa che reca la lettera \"P\" accesa nel caso che il segnale sia permissivo. Il segnale che porta accoppiato l'avviso a un segnale di prima categoria con permissivit\u00e0 temporanea presenta le tavole di orientamento dotate di una striscia gialla verticale. Tale striscia sta appunto a indicare che il successivo segnale di prima categoria alle quali si riferiscono porta accoppiato l'avviso di un segnale che pu\u00f2 assumere carattere di permissivit\u00e0 temporanea o comunque di un segnale di protezione di una stazione, bivio, posto di comunicazione o che protegge uno o pi\u00f9 passaggi a livello.\nLa lettera \"P\" pu\u00f2 essere accesa a luce fissa o lampeggiante; nel secondo caso, oltre alle cautele da osservare precedentemente descritte, il macchinista dovr\u00e0 arrestarsi in precedenza dei deviatoi incontrati e accertarne l'integrit\u00e0 nonch\u00e9 la regolare disposizione per un itinerario di corretto tracciato.\nLettere A e D.\nNei regimi di Blocco elettrico manuale (BEM) e conta-assi (BCA), possono essere apposte ai segnali tabelle luminose recanti le lettere A e D.\nIl macchinista, se trova un segnale rosso con A o D accesa, dovr\u00e0 inizialmente arrestarsi in corrispondenza di esso e mettersi in comunicazione con il DM o DCO della linea, per chiedere il motivo della disposizione a via impedita del segnale, il quale lo autorizzer\u00e0 per iscritto al superamento del segnale stesso se non ci sono treni in tratta; dovr\u00e0 inoltre osservare la marcia a vista specifica a 4\u00a0km/h sui passaggi a livello protetti da questo.\nAnalogamente a quanto accade con la lettera P, se le lettere precedenti sono trovate con aspetto lampeggiante, \u00e8 richiesto il controllo dei deviatoi (nel caso si tratti di segnali di protezione di un bivio o raccordo, se questi si trovano entro 350\u00a0m dal segnale).\nIn una zona caduta massi non lampeggia mai.\nSegnalazione ausiliaria limite di velocit\u00e0 (Rappel).\nIl rappel \u00e8 uno schermo nero, posto sotto le luci dei segnali di 1\u00aa categoria senza o con avviso accoppiato, normalmente spento.\nQuando lo schermo \u00e8 spento o assente e il segnale presenta aspetto indicante \"riduzione di velocit\u00e0\" il macchinista deve rispettare la riduzione di velocit\u00e0 data dal precedente segnale di avviso altrimenti la velocit\u00e0 di 30\u00a0km/h.\nSegnali per linee ad Alta Capacit\u00e0 / Alta Velocit\u00e0 (AC/AV).\nBrevi principi di segnalamento sulle linee AC/AV.\nSulle linee ad AC/AV non esiste segnalamento laterale a terra di tipo convenzionale come sulle linee classiche. La marcia dei treni viene regolata da un posto centrale tramite un sistema di distanziamento detto \"Blocco Radio,\" attraverso il \"Radio Block Center\" (RBC). Tale sistema, tramite circuiti di binario e boe poste a terra e tramite collegamento radio con i treni via GSM-R (Global System Mobile for Railway applications), permettere di individuare la posizione dei treni in linea e di trasmettere a essi direttamente in cabina di guida le condizioni di marcia rispetto al treno successivo, allo stato della linea, alla situazione dei posti di servizio (stazioni, bivi, ecc.), allo stato dei rallentamenti presenti, ecc. Tramite una apposita interfaccia (DMI), il macchinista riceve a bordo tutti gli ordini di marcia.\nFra le informazioni che il macchinista riceve vi sono velocit\u00e0 reale (istantanea), velocit\u00e0 massima ammessa, velocit\u00e0 obiettivo in caso di necessit\u00e0 di rallentare la marcia o arrestarsi (Vo = 0), spazio rimanente per raggiungere la velocit\u00e0 obiettivo (distanza obiettivo), ecc.\nIl treno pu\u00f2 muoversi solo se ha ricevuto a bordo la propria \"Autorizzazione al Movimento\" (MA).\nSolo in caso di ordine di arresto (Vo = 0) il macchinista ha bisogno di avere dei riferimenti a terra che indichino il punto da non superare. Questi punti di riferimento sono dati da segnali a vela rifrangente posti a lato del binario di foggia diversa a seconda che individuino una sezione di blocco radio di linea (Segnali di fine sezione), il punto di protezione di un posto di servizio (PdS) ovvero il Segnale di protezione \"virtuale\" o il punto da non superare in caso di arrivo in stazione o di partenza da una stazione senza aver ricevuto la MA."}
{"id": "886098", "revid": "77358", "url": "https://it.wikipedia.org/wiki?curid=886098", "title": "Chiesa e Complesso Conventuale la Nunziatella", "text": ""}
{"id": "886100", "revid": "1305772", "url": "https://it.wikipedia.org/wiki?curid=886100", "title": "Pulp (romanzo)", "text": "Pulp. Una storia del XX secolo \u00e8 l'ultimo romanzo di Charles Bukowski, pubblicato postumo nel 1994.\nIl romanzo mutua il titolo dal genere \"pulp\" proprio dei Pulp magazine, narra le grottesche storie in qualche modo collegate, come quelle che vedono come protagonisti lo scrittore francese Louis-Ferdinand C\u00e9line e l'elusivo \"Red Sparrow\".\nTrama.\nNick Belane \u00e8 un investigatore privato che porta piuttosto male i suoi 55 anni: non c'\u00e8 da stupirsi considerando il tipo di vita che conduce: giocatore sfortunato, perennemente al verde, quasi alcolista, in sovrappeso e coinvolto suo malgrado in casi assurdi. Il breve romanzo si svolge a Los Angeles e propone un intreccio di indagini, affidate a Nick Belane, e allucinanti personaggi come la Signora Morte o l'aliena Jeannie; filo conduttore sembra essere Barton, personaggio che raccomanda Nick facendogli arrivare diversi clienti e gli commissiona la ricerca di un misterioso \"Passero Rosso\". Le indagini si snodano tra bar, locali, motel: soste obbligate per Belane che rimanda cos\u00ec quanto pi\u00f9 possibile gli impegni per sprofondare in una falsa autocommiserazione; nonostante questo o forse proprio per questo Nick rimane il \"detective pi\u00f9 dritto di Los Angeles\"."}
{"id": "886101", "revid": "117234593", "url": "https://it.wikipedia.org/wiki?curid=886101", "title": "Schack August Steenberg Krogh", "text": "Biografia.\nNato da una famiglia di origine rom, \u00e8 stato docente di zoologia all'Universit\u00e0 di Copenaghen, incentr\u00f2 i suoi studi sugli scambi respiratori e sulla funzione dei capillari nell'apparato circolatorio. In base agli studi effettuati pervenne all'ideazione di un apparecchio capace di determinare il metabolismo basale dell'organismo, ovvero del suo dispendio di energia in stato di riposo."}
{"id": "886104", "revid": "57342", "url": "https://it.wikipedia.org/wiki?curid=886104", "title": "August Krogh", "text": ""}
{"id": "886105", "revid": "57342", "url": "https://it.wikipedia.org/wiki?curid=886105", "title": "Schack August Steenberger Krogh", "text": ""}
{"id": "886110", "revid": "22414", "url": "https://it.wikipedia.org/wiki?curid=886110", "title": "Ulvite", "text": ""}
{"id": "886111", "revid": "4", "url": "https://it.wikipedia.org/wiki?curid=886111", "title": "Operatore self-adjoint", "text": ""}
{"id": "886114", "revid": "18323", "url": "https://it.wikipedia.org/wiki?curid=886114", "title": "Maserati Mistral", "text": "La Mistral \u00e8 un modello di autovettura Maserati costruita dal 1963 al 1970.\nIl contesto.\nIl nome deriva da quello di un vento freddo della Francia meridionale: fu suggerito dall'importatore francese della casa del Tridente (prima di una lunga serie di Maserati con nomi di venti). La Mistral (siglata internamente \"Tipo 109\" e presentata originariamente col nome di \"3500 GT 2 posti\") rimpiazzava la 3500 GT e come la sua antenata era disponibile in versione coup\u00e9 e spider (prodotte rispettivamente in 830 e 125 esemplari) disegnate per\u00f2 da Pietro Frua.\nLa Mistral \u00e8 l'ultima Maserati a montare il celebre 6 cilindri in linea bialbero doppia accensione derivato da quello della 250 F, la Formula 1 campione del mondo 1957 con Juan Manuel Fangio. Il motore vantava camere di combustione emisferiche e, per l'occasione, era stato equipaggiato con un sistema di iniezione indiretta Lucas (una primizia per una sportiva italiana). Nonostante l'impianto Lucas migliorasse le prestazioni, diversi proprietari di Mistral (specialmente negli USA) lo sostituirono con carburatori Weber, date le difficolt\u00e0 di regolazione dell'iniezione.\nLa Mistral venne lanciata con il 3,5 litri gi\u00e0 montato sulle 3500 GT (235 CV); successivamente vennero resi disponibili un 3,7 litri (245 CV) e un 4 litri (255 CV), tutti a 6 cilindri in linea. Il cambio era uno ZF a 5 marce.\nPresentata al Salone dell'automobile di Torino del 1963, la Mistral, nella sua carrozzeria disegnata da Frua, \u00e8 considerata una delle pi\u00f9 belle Maserati di sempre. Talvolta viene scambiata con la molto simile AC Frua, disegnata dallo stesso carrozziere torinese, la quale per\u00f2 \u00e8 pi\u00f9 grande e pi\u00f9 potente."}
{"id": "886116", "revid": "729019", "url": "https://it.wikipedia.org/wiki?curid=886116", "title": "Strada statale 118 Corleonese Agrigentina", "text": "La strada statale 118 Corleonese Agrigentina (SS 118) \u00e8 una strada statale italiana che si snoda tutta all'interno della Sicilia e va dallo svincolo sulla strada statale 121 Catanese (Bolognetta) ad Agrigento. Attraversa tutta la provincia di Palermo da nord a sud e quella di Agrigento nella stessa direzione. Nel suo percorso, a partire dallo svincolo, attraversa nell'ordine i seguenti comuni:\nStoria.\nLa Corleonese Agrigentina \u00e8 la strada romana pi\u00f9 antica di Sicilia: molti tratti infatti coincidono col tracciato che i romani costruirono durante le fasi della prima guerra punica (264-241 a.C.). Tuttavia anche i romani utilizzarono piste gi\u00e0 tracciate anticamente dagli indigeni.\nLa costruzione della strada nazionale Palermo-Girgenti via Corleone e Bivona fu decretata dal Governo, in seguito ad una votazione, il 30 marzo 1862. Il tracciato Corleone-Bivona per Prizzi e Santo Stefano Quisquina \u00e8 stato scelto solamente in un secondo momento: la prima scelta fu, infatti, quella di costruire un tracciato che da Corleone giungesse a Bivona per Chiusa Sclafani e San Carlo (frazione di Chiusa). Parecchi problemi cre\u00f2 anche la seconda met\u00e0 del tracciato, la strada Bivona-Girgenti. Fu solamente nei primi anni ottanta del XIX secolo che la strada venne conclusa e Palermo e Girgenti (Agrigento) furono collegate da un tracciato che attraversava le due principali citt\u00e0 dell'entroterra, Corleone nel palermitano e Bivona nell'agrigentino.\nFu lungo questa strada che l'Azienda Autonoma Statale della Strada (A.A.S.S.) fece costruire il primo villaggio di cantonieri, poche case annesse all'alloggio per i carabinieri, una scuola e una piccola chiesa.\nDescrizione.\nDalla SS 121 a Quadrivio Spinasanta.\nIl caposaldo della strada si trova in corrispondenza dell'innesto con la vecchia strada statale 121 Catanese, ai margini settentrionali dell'abitato di Bolognetta. Un breve raccordo con svincolo a trombetta collega oggi la Corleonese Agrigentina al nuovo tracciato in variante della SS 121. Superato Marineo la strada lambisce aree di pregio naturalistico comprese nella riserva naturale orientata Bosco della Ficuzza, Rocca Busambra, Bosco del Cappelliere e Gorgo del Drago, lambendo il bacino artificiale del lago dello Scanzano, fino a giungere a Corleone, principale centro dell'entroterra palermitano. Da qui punta verso sud, trovando sul tragitto a circa 15 km di distanza Portella Imbriaca, passando ai piedi del centro montano di Prizzi e attraversando poi i centri, in provincia di Agrigento, di Bivona, Santo Stefano Quisquina, Cianciana e Raffadali. In prossimit\u00e0 di Agrigento \u00e8 stato realizzato un tratto in variante in galleria a carreggiate separate di lunghezza prossima al chilometro, che porta la strada a congiungersi, in un'intersezione a livelli sfalsati che sostituisce quella storica del Quadrivio Spinasanta, con la strada statale 122 Agrigentina (strada per Caltanissetta), la strada statale 189 della Valle del Platani (strada per Palermo) e il viadotto per l'accesso da nord alla citt\u00e0 di Agrigento.\nDal Quadrivio Spinasanta alla SS 115.\nIl percorso storico, a partire dal Quadrivio Spinasanta, \u00e8 stato slegato dal tracciato verso nord in seguito alla realizzazione della variante della galleria Spinasanta ed \u00e8 stato declassato nell'attraversamento urbano di Agrigento. Uscita dalla citt\u00e0, la strada scende nella Valle dei Templi, dove si congiunge al percorso storico, adesso declassato, della strada statale 115 Sud Occidentale Sicula, immediatamente ai piedi della zona archeologica."}
{"id": "886120", "revid": "1872770", "url": "https://it.wikipedia.org/wiki?curid=886120", "title": "Alexis Sweet", "text": "Biografia.\nDi madre italiana e padre inglese di origini russe, Sweet \u00e8 cresciuto a Londra. Cominci\u00f2 a lavorare nel cinema inglese nel 1981 e inizialmente svolse i ruoli di aiuto regista e collaboratore; nel 1983 fu assistente di Neil Jordan per il film \"In compagnia dei lupi\", l'anno seguente lavor\u00f2 nella seconda unit\u00e0 per \"Indiana Jones e il tempio maledetto\" di Steven Spielberg, sotto la direzione di Mickey Moore. Per molti anni fu regista degli spot pubblicitari della Pampers.\nDal 1995 al 2003 si dedic\u00f2 a numerosi documentari in Africa sui parchi nazionali e progetti finanziati dall'Unione Europea.\nNel 2004, dopo l'incontro con il produttore Pietro Valsecchi, Sweet diresse due stagioni di \"R.I.S. - Delitti imperfetti\" ed altre 16 fiction TV."}
{"id": "886127", "revid": "729019", "url": "https://it.wikipedia.org/wiki?curid=886127", "title": "Strada statale 186 di Monreale", "text": "La strada statale 186 di Monreale (SS 186) \u00e8 una strada statale italiana che collega Palermo a Partinico.\nStoria.\nLa strada statale 186 venne istituita nel 1953 con il seguente percorso: \"Palermo - Monreale - Innesto con la SS. n. 113 a Partinico.\"\nDescrizione.\nHa inizio a Palermo, dalla quale esce in direzione sud-ovest lungo corso Calatafimi. Dopo aver superato viale della Regione Siciliana, raggiunge il quartiere periferico di Mezzomonreale dove \u00e8 presente il bivio per Monreale.\nLa strada quindi aggira mediante una circonvallazione il centro abitato e prosegue percorrendo le pendici meridionali del monte Gibilmesi, fino a raggiungere Borgetto e Partinico, dove si innesta sulla strada statale 113 Settentrionale Sicula. Costituisce insieme alla tratta Partinico - Trapani della SS 113 Settentrionale Sicula ,uno dei due collegamenti stradali tra Palermo e Trapani.L'altro collegamento \u00e8 costituito dalla SS 113 Settentrionale Sicula da Palermo a bivio San Cataldo e dalla SS 187 di Castellammare, tragitto che corre pi\u00f9 vicino alla costa."}
{"id": "886128", "revid": "2056951", "url": "https://it.wikipedia.org/wiki?curid=886128", "title": "Legge di Torricelli", "text": " La legge di Torricelli afferma che la velocit\u00e0 di un fluido in uscita da un foro (di sezione molto piccola rispetto alle dimensioni del recipiente) \u00e8 pari alla radice quadrata del doppio prodotto dell'accelerazione di gravit\u00e0 e della distanza \"h\" fra il pelo libero del fluido e il centro del foro che \u00e8 stato praticato:\nLa velocit\u00e0 \u00e8 uguale a quella che avrebbe il fluido durante una caduta libera dall'altezza \"h\". L'equazione di Torricelli pu\u00f2 essere ottenuta, calcolando il differenziale di questa formula, a meno di una costante arbitraria (che \u00e8 la velocit\u00e0 iniziale formula_2). Gli unici termini variabili sono la velocit\u00e0 formula_3 e l'altezza formula_4. La legge di Torricelli \u00e8 un caso particolare dell'equazione di Bernoulli, e, viceversa, si pu\u00f2 derivare l'equazione di Bernoulli dalla legge di Torricelli con il calcolo di differenziale: le due formulazioni sono quindi equivalenti.\nDerivazione della legge di Torricelli.\nPer ottenere la legge di Torricelli si pu\u00f2 partire dall'equazione di Bernoulli. Essa afferma che la somma della pressione che agisce su un fluido, del semiprodotto della sua densit\u00e0 per il quadrato della velocit\u00e0 e del prodotto della densit\u00e0 per la quota per l'accelerazione di gravit\u00e0, \u00e8 sempre costante.\nLa pressione che agisce sul liquido all'interno del contenitore \u00e8 pari alla pressione atmosferica. La velocit\u00e0 del liquido all'interno si pu\u00f2 considerare nulla. L'altezza, scegliendo come 0 di riferimento il punto in cui si trova il foro, \u00e8 uguale alla differenza di altezza tra la superficie del liquido e il punto dov'\u00e8 applicato il foro, quindi:\nAnche la pressione che agisce sul fluido fuoriuscito dal contenitore \u00e8 quella atmosferica, ma l'altezza \u00e8 nulla. Quindi uguagliando le due formule troviamo che:\nEliminando le pressioni P e semplificando la densit\u00e0 \"\u03c1 \"possiamo risolvere l'equazione rispetto a \"v\". Il risultato trovato \u00e8 l'enunciazione della legge di Torricelli.\nformula_1"}
{"id": "886133", "revid": "729019", "url": "https://it.wikipedia.org/wiki?curid=886133", "title": "Strada statale 188 Centro Occidentale Sicula", "text": "La strada statale 188 Centro Occidentale Sicula (SS 188) \u00e8 una strada statale italiana che taglia latitudinalmente la Sicilia occidentale da Marsala a Lercara Friddi.\nSi divide in due diversi tronchi: il primo da Marsala al bivio Centovernari, nei pressi di Prizzi; il secondo dal bivio Filaga a Lercara Friddi.\nStoria.\nLa strada statale 188 venne istituita nel 1953 con il seguente percorso: \"Dalla SS. n. 115 in Marsala, per Salemi, alla SS. n. 119 (Santa Ninfa); da questa, per Partanna, Santa Margherita Belice, Portella Misilbesi, Sambuca, Chiusa Sclafani, Tortorici, Palazzo Adriano, alla SS. n. 118 (bivio Centovernari); da questa (bivio Filaga), per Lercara Friddi alla SS. n. 121 (bivio Manganaro).\"\nIl tratto da Lercara Friddi al \"bivio Manganaro\" \u00e8 stato passato poi ad essere parte della strada statale 189 della Valle del Platani. La strada permette di collegare Catania con le citt\u00e0 di Marsala e Trapani (tramite la SS 188 Dir.A e la SS 113 Settentrionale Sicula).\nDescrizione.\nDa Marsala a Santa Ninfa.\nLa strada statale 188 Centro Occidentale Sicula, nel suo percorso storico, si dirama dalla strada statale 115 Sud Occidentale Sicula, in piazza Caprera, a Marsala, bench\u00e9 la progressiva chilometrica parta dal centro cittadino di Marsala. Il tratto gestito dall'ANAS ha inizio al km 5+750, nei pressi dell'intersezione con lo scorrimento veloce Trapani-Marsala, appena fuori dall'area urbana marsalese. La strada prosegue verso est fino a Salemi, e da qui a Gibellina dove la strada viene sovrastata dalla \"Stella d'ingresso al Belice\", opera d'arte in acciaio inox di Pietro Consagra. La strada sale poi a Santa Ninfa, dove nell'abitato confluisce nella strada statale 119 di Gibellina.\nDa Santa Ninfa alla Portella Misilbesi.\nA Santa Ninfa la strada ha un tratto in comune di circa 2,7 chilometri con la strada statale 119 di Gibellina in direzione sud, senza progressione della chilometrica, per poi staccarsene appena fuori dall'abitato. Dirigendosi verso sud raggiunge Partanna, da dove volge verso est per scendere nella valle del fiume Belice che segna il confine tra le province di Trapani e Agrigento. Risalendo sul versante agrigentino, la strada incontra Montevago, costruito dopo il terremoto del Belice del 1968 accanto al vecchio centro, e subito dopo Santa Margherita di Belice. Da qui la strada volge nuovamente verso sud fino alla modesta Portella Misilbesi (294 m s.l.m.). La realizzazione dello scorrimento veloce Palermo-Sciacca ha modificato la viabilit\u00e0 in corrispondenza della portella: un breve tratto della Palermo-Sciacca \u00e8 stata realizzata sul sedime della SS 118, che dunque vi confluisce per poi distaccarsene con uno svincolo a circa un chilometro in direzione Palermo.\nDalla Portella Misilbesi al Bivio Centovernari.\nDopo il breve tratto in comune con la SS 624, la strada volge verso est, costeggiando il lago Arancio. Attraversa poi l'abitato di Sambuca di Sicilia, ultimo centro in provincia di Agrigento. Entrata nella provincia di Palermo la SS 188 passa appena sotto l'arroccato abitato di Giuliana e successivamente a Chiusa Sclafani, incrocia la strada statale 386 di Ribera. Un sistema di incroci permette l'allacciamento con la diramazione C per Corleone, in corrispondenza della localit\u00e0 Tortorici nel comune di Bisacquino. La strada prosegue ancora verso est, in un territorio sempre meno antropizzato, passando nei pressi del lago di Gammauta e attraversando Palazzo Adriano per poi concludere il suo primo tronco al bivio Centovernari, poco distante da Prizzi.\nDal Bivio Filaga a Lercara Friddi.\nIl tronco dal Bivio Filaga a Lercara Friddi si allaccia alla strada statale 118 Corleonese Agrigentina in un punto distante quasi 5 chilometri in direzione sud dal bivio Centovernari, dove la SS 188 confluisce nella SS 118. La progressiva chilometrica riparte dal chilometro 141,6, in corrispondenza del bivio Filaga, nei pressi dell'omonimo abitato. La strada scorre nel Parco dei Monti Sicani per giungere infine a Lercara Friddi dove si incontra la strada statale 189 della Valle del Platani."}
{"id": "886150", "revid": "2056951", "url": "https://it.wikipedia.org/wiki?curid=886150", "title": "Equazione di Torricelli", "text": "L'equazione di Torricelli, ricavata da Evangelista Torricelli, permette di calcolare la velocit\u00e0 finale di una massa in moto uniformemente accelerato, senza fare riferimento all'intervallo di tempo intercorso tra gli stati iniziale e finale del moto presi in considerazione. \nEspressione matematica.\nL'equazione \u00e8 la seguente:\ndove:\nDerivazione matematica.\nL'equazione di Torricelli \u00e8 derivata ponendo a sistema queste altre due formule:\ne\nRisolvendo la seconda equazione rispetto al tempo, abbiamo:\nE sostituendo nella prima equazione otteniamo: \nLa legge di Torricelli \u00e8 un caso particolare di questa formula, nel quale il corpo considerato \u00e8 un fluido e la velocit\u00e0 iniziale formula_3 \u00e8 nulla."}
{"id": "886151", "revid": "124666688", "url": "https://it.wikipedia.org/wiki?curid=886151", "title": "Charles Jules Henri Nicolle", "text": "Biografia.\nFiglio di un medico, Eug\u00e8ne Nicolle, attivo presso l'ospedale di Rouen, apprende da lui le prime nozioni di medicina. Trasferitosi a Parigi studia presso l'Istituto Pasteur, per poi rientrare nel 1896 a Rouen per dirigere il laboratorio batteriologico dell'ospedale locale.\nNel 1903 verr\u00e0 nominato direttore dell'Istituto Pasteur, dove insegner\u00e0 fino a poco tempo prima della morte, avvenuta nel 1936, durante un viaggio di studio in Tunisia.\nStudi e ricerche.\nI principali studi effettuati da Nicolle riguardano la modalit\u00e0 di trasmissione del tifo esantematico, riconoscendo nel pidocchio il veicolo infettivo della malattia. \nA lui si deve la scoperta che il cane, oltre ad ammalarsi di leishmaniosi, funge anche da serbatoio del protozoo; ide\u00f2 anche una sieroprofilassi del morbillo.\nPer queste scoperte venne insignito nel 1928 del Premio Nobel per la medicina. L'ospedale civile francese di Tunisi e l'ospedale generale di Rouen portano il suo nome."}
{"id": "886152", "revid": "57342", "url": "https://it.wikipedia.org/wiki?curid=886152", "title": "Charles Nicolle", "text": ""}
{"id": "886154", "revid": "161374", "url": "https://it.wikipedia.org/wiki?curid=886154", "title": "Strada Statale 188c Centro Occidentale Sicula", "text": ""}
{"id": "886157", "revid": "124003575", "url": "https://it.wikipedia.org/wiki?curid=886157", "title": "Brian Hart Ltd", "text": "La Brian Hart Ltd., conosciuta anche come Hart o Hart Racing Engines, \u00e8 stato un costruttore di motori per auto da corsa che ha disputato 144 Gran Premi di Formula 1, fornendo la motorizzazione a un totale di 368 vetture. Ha conquistato, in Formula 1, 2 \"pole position\", 2 giri veloci, 5 podi e, in tutto, 63 punti iridati.\nStoria.\nLe formule minori.\nFondata nel 1969 in Regno Unito da Brian Hart, inizialmente oper\u00f2 per preparare propulsori costruiti da altri fabbricanti per un ampio numero di team inglesi partecipanti a diverse categorie motoristiche. Hart incontr\u00f2 un particolare successo nello sviluppo del motore Ford Cosworth FVA. Il titolo europeo di Formula 2 venne vinto nelle stagioni 1971 e 1972 proprio da un motore Ford preparato da Hart, e il 2000 cc BDA, sempre preparato da Hart, divenne il motore di riferimento per la maggior parte delle vetture rally spinte da un Ford.\nCon l'uscita della Ford dalla formula 2 nella met\u00e0 degli anni settanta la Hart cominci\u00f2 a produrre motori propri. Il primo fu il quattro cilindri \"Hart 420R F2\" , costruito nel 1976, che divenne competitivo al termine della decade. Nel 1978 inizi\u00f2 la collaborazione con la scuderia Toleman, che port\u00f2 ad un importante uno-due nella classifica dell'europeo di Formula 2 nel 1980.\nLa Formula 1.\nQuando, nel 1981, la Toleman decise l'approdo in Formula 1, fu naturale che venisse seguita dalla Hart.\nA causa del ritardo della partenza dell'iniziativa, la vettura fu pronta per il Gran Premio di San Marino, quarta gara stagionale, mentre ancora pi\u00f9 travagliato fu lo sviluppo del motore. La prima versione altro non era che una riduzione di cilindrata di un motore studiato per un programma rallistico della Ford e derivato dal motore di Formula 2. Tale motore era sottopotenziato e anche strutturalmente inadeguato, non essendo in grado di sostenere cambio e sospensioni (la vettura necessitava di longheroni posteriori che partendo dalla monoscocca andavano a sostenere l'asse posteriore).\nSolo a partire dal Gran Premio di Olanda fu disponibile il nuovo motore con testata e basamento ottenuti in un unico blocco fuso (senza quindi guarnizioni della testa).\nCome risultato, anche per i problemi della vettura l'anno fu negativo: le difficolt\u00e0 dell'esordio furono rese palesi da due sole qualificazioni ottenute nei gran premi d'Italia, con Brian Henton, e di Las Vegas, con Derek Warwick.\nNel 1982 le cose andarono un po' meglio con regolari qualificazioni e la soddisfazione del giro pi\u00f9 veloce di Derek Warwick (Gran Premio d'Olanda 1982).\nNel 1983 il passaggio alle Turbine Cummins-Holset in luogo della Garrett port\u00f2 varie soddisfazioni, dai primi punti nel Gran Premio di Olanda e poi negli anni successivi arrivarono il secondo posto e giro pi\u00f9 veloce al Gran Premio di Monaco del 1984 (con Ayrton Senna alla guida) e della \"pole position\" di Teo Fabi al Gran Premio di Germania dell'anno successivo.\nNello stesso periodo, gli Hart vennero utilizzati da altri team come la RAM (1984-85), la Spirit (1984-85) e il team Haas Lola (1985-86). Hart dimostr\u00f2 che anche con budget ridotti (una dozzina di dipendenti contro le centinaia del reparto motori Formula 1 delle grandi case) era possibile creare motori dignitosamente competitivi.\nDopo l'abbandono della Toleman nel 1985 e il divieto di montare propulsori turbo, dopo alcune traversie economiche (per un certo periodo le quote maggioritarie della societ\u00e0 passarono alla Cosworth), la Hart venne il tempo di tornare a fare la preparatrice di motori altrui. Venne gestito il Cosworth DFR V8 a favore di un certo numero di team di Formula 1, inclusa la Larrousse, nel biennio 1990-91.\nNel 1993 la Hart decise di riprendere la strada del propulsore proprio con un 3500cc V10 montato su una Jordan. Nel 1994 Rubens Barrichello conquister\u00e0 il terzo posto nel Gran Premio del Pacifico e la \"pole\" in quello del Belgio. Nel 1995 la modifica del regolamento tecnico che impone a 3000cc la massima cilindrata convinse la Hart a passare a una conformazione a V8. Questo motore spinger\u00e0 la Footwork-Arrows nelle due stagioni 1995 (massimo risultato terzo posto di Gianni Morbidelli al Gran Premio d'Australia) e 1996 e, nel 1997, la Minardi. Brian Hart inizier\u00e0 una nuova avventura disegnando il nuovo motore \"Arrows T2-F1\" per la TWR-Arrows, prima di venire travolto dalle difficolt\u00e0 finanziarie di questa.\nLa fusione con la Arrows.\nTom Walkinshaw diverr\u00e0 il nuovo proprietario della compagnia, che venne fusa con la struttura dell'Arrows. Il Yamaha V10 usato l'anno precedente (in realt\u00e0 un Judd rimarchiato) fu sostituito dal nuovo \"Arrows T2-F1\" progettato da Brian Hart e corse nelle stagioni 1998-99 col nome di Arrows V10; il finlandese Mika Salo sar\u00e0 capace di conquistare il quarto posto al Gran Premio di Monaco nel '98. Frustrato dall'assenza di risultati di rilievo Hart abbandoner\u00e0 l'anno seguente l'Arrows. Con il fallimento della struttura di Walkinshaw nel 2002, la compagnia ha chiuso i battenti.\nRally.\nDue volte Brian Hart si trov\u00f2 a collaborare con la Ford per il mondiale rally. Entrambe le volte il progetto naufrag\u00f2 per motivi estranei al motorista inglese: nel 1982 una versione sperimentale della Ford Escort RS 1700T con motore Hart 420R, portato a 2290cc di cilindrata, venne testata come versione alternativa a quella con motore 1800 Turbo. Entrambe le versioni non correranno.\nNel 1986 svilupp\u00f2 la versione evoluzione per il 1987 del motore 1800 turbo della Ford RS200, ma il bando delle vetture Gruppo B port\u00f2 all'abbandono del progetto."}
{"id": "886169", "revid": "1632387", "url": "https://it.wikipedia.org/wiki?curid=886169", "title": "The Novella Reservoir", "text": "The Novella Reservoir \u00e8 il sesto album pubblicato dalla doom/progressive death metal band Novembers Doom, nel 2007.\nTracce.\nTutti i brani sono stati scritti e arrangiati dai Novembers Doom. I testi sono di Paul Kuhr"}
{"id": "886174", "revid": "729019", "url": "https://it.wikipedia.org/wiki?curid=886174", "title": "Strada statale 189 della Valle del Platani", "text": "La strada statale 189 della Valle del Platani (SS 189) \u00e8 una strada statale italiana che si snoda all'interno della Sicilia. Insieme alla strada statale 121 Catanese (nel tratto compreso tra Villabate e bivio Manganaro), costituisce il percorso denominato, comunemente ma impropriamente, \"scorrimento veloce Palermo-Agrigento\".\nStoria.\nLa strada statale 189 venne istituita nel 1953 con il seguente percorso: \"Lercara Friddi, bivio per Cammarata-Casteltermini, Campofranco e Aragona, innesto con la SS. n. 118 presso Agrigento\".\nIl tratto della strada statale 188 Centro Occidentale Sicula dal Bivio Manganaro a Lercara Friddi venne poi inserito nella strada statale 189.\nDescrizione.\nHa inizio dal bivio Manganaro sulla strada statale 121 Catanese, nel comune di Vicari. Proseguendo in direzione sud, presenta lo svincolo per Lercara Friddi, da dove si distacca la strada statale 188 Centro Occidentale Sicula, e per Castronovo di Sicilia. Entrata in provincia di Agrigento, \u00e8 possibile raggiungere gli abitati di Cammarata e San Giovanni Gemini. La strada corre poi lungo il confine con la provincia di Caltanissetta, superando il bivio per Acquaviva Platani e Casteltermini, per Campofranco e per Milena. Torna quindi nella provincia agrigentina, lambendo Comitini, Aragona e Fontanelle, prima di giungere ad Agrigento dove termina a Fontanelle con la strada statale 118 Corleonese Agrigentina e la strada statale 122 Agrigentina."}
{"id": "886176", "revid": "73411", "url": "https://it.wikipedia.org/wiki?curid=886176", "title": "Inurbamento", "text": ""}
{"id": "886177", "revid": "161374", "url": "https://it.wikipedia.org/wiki?curid=886177", "title": "Strada Statale 189 della Valle dei Platani", "text": ""}
{"id": "886186", "revid": "158913", "url": "https://it.wikipedia.org/wiki?curid=886186", "title": "Cistus ladanifer", "text": "Il cisto ladanifero (Cistus ladanifer ) \u00e8 una pianta appartenente alla famiglia delle Cistaceae.\n\u00c8 un arbusto floreale da cui si ricava una resina profumata, il labdano."}
{"id": "886188", "revid": "938", "url": "https://it.wikipedia.org/wiki?curid=886188", "title": "Albert Ellis", "text": "Fondatore della Rational Emotive Behavior Therapy (terapia razionale-emotiva), \u00e8 considerato il precursore della terapia cognitivo-comportamentale. \u00c8 stato valutato, dalle Associazioni di Psicologi statunitense e canadese in una stima del 1982, come uno dei tre pi\u00f9 influenti psicoterapeuti del XX secolo (primo Carl Rogers, terzo Sigmund Freud).\nHa fondato a New York l'Albert Ellis Institute (AEI), di cui \u00e8 stato presidente e poi presidente emerito.\nBiografia.\nInfanzia e giovinezza.\nNacque a Pittsburgh, Pennsylvania, da famiglia ebrea, e fu il maggiore di tre figli. Nella sua autobiografia descrisse il padre, uomo d'affari spesso assente da casa per viaggi di lavoro, come incapace di mostrare affetto ai propri figli; e la madre come una donna assorta in s\u00e9 stessa, affetta da disturbo bipolare, e anch'essa emotivamente distante. Cagionevole di salute, soffr\u00ec numerosi malanni durante l'intera infanzia.\nFu un accanito lettore fin da bambino, e questa sua passione si accentu\u00f2 dall'et\u00e0 di 16 anni\n quando cominci\u00f2 ad accostarsi alla filosofia, che continu\u00f2 poi a studiare per tutta la vita. Si interess\u00f2 soprattutto della filosofia della felicit\u00e0 umana, divenendo un profondo conoscitore di autori occidentali (Epicuro, Epitteto, Marco Aurelio, Spinoza, Kant, Emerson, Thoreau, Bertrand Russel), come pure delle filosofie orientali (Confucianesimo e Buddhismo in particolare). Si interess\u00f2 altres\u00ec alla Psicoanalisi, al Comportamentismo di John Watson e alle sue tecniche di decondizionamento, che applic\u00f2 su s\u00e9 stesso gi\u00e0 all'et\u00e0 di 19 anni.\nAdolescente ader\u00ec all'organizzazione politica liberale \"Young America\", sezione giovanile del movimento \"New America\".\nQuando la Grande depressione colp\u00ec la Nazione, assieme al fratello e alla sorella cominci\u00f2 a lavorare per contribuire alla sussistenza della famiglia.\nEducazione e inizio di carriera.\nDurante gli anni della Grande Depressione, dopo aver conseguito un Bachelor in Economia (B.A.), si ciment\u00f2 negli affari, che trov\u00f2 poco interessanti. Tent\u00f2 poi con la letteratura, senza ottenere successo, ma scoprendo di possedere un certo talento come scrittore non letterario. Dal 1938 si dedic\u00f2 alla ricerca sulla sessualit\u00e0 umana. Da questa esperienza ricav\u00f2 la motivazione a iniziare una nuova carriera nella psicologia.\nNel 1942 inizi\u00f2 gli studi di Psicologia clinica presso la Columbia University, dove in quegli anni prevaleva la formazione orientata alla Psicoanalisi. Consegu\u00ec il Master (M.A.) nel giugno del 1943. Mentre ancora lavorava al conseguimento del dottorato (Ph.D.), cominci\u00f2 a pubblicare i suoi primi articoli e ad esercitare part-time la professione privata. Nel 1946 scrisse una critica di molti test della personalit\u00e0 a quel tempo ampiamente diffusi. Ne concluse che solo il \"Minnesota Multiphasic Personality Inventory\" rispettava standard sufficientemente scientifici.\nConseguito il Ph.D. nel 1947, continu\u00f2 la sua formazione di psicoanalista. Come molti psicologi di quel tempo, era interessato alle teorie di Freud. Si sottopose ad analisi e al programma di supervisione con Richard Hulbeck (il cui analista era stato Hermann Rorschach), del Karen Horney Institute. Proprio l'opera di Karen Horney sar\u00e0 l'unica significativa influenza di scuola psicoanalica nel pensiero di Ellis, sebbene anche gli scritti di Alfred Adler, Erich Fromm e Harry Stack Sullivan giocheranno un ruolo nella formazione dei suoi modelli psicologici. Ma egli attribuir\u00e0 poi ad Alfred Korzybski, e al suo libro \"Science and Sanity\", lo stimolo intellettuale che lo spinse ad esplorare un nuovo percorso filosofico e a fondare la \"Rational-Emotive Therapy\".\nMaturit\u00e0.\nVisse ed esercit\u00f2 la professione a New York, presso l'istituto da lui fondato, compiendo molti viaggi all'estero per diffondere la sua opera teorica. Si spos\u00f2 due volte nei primi 40 anni. Visse una \"open relationship \" di 37 anni superati i cinquanta con Janet Wolfe, Ph.D., che \u00e8 stata Direttore Esecutivo dell'Albert Ellis Institute per oltre 25 anni. Infine un terzo matrimonio negli ultimi anni. Non ebbe figli.\nGli ultimi anni.\nNegli ultimi anni dovette affrontare due ricoveri, per seri problemi intestinali (2004) e polmonite (2006), assistito in convalescenza dalla sua assistente Debbie Joffe, che poi divenne sua moglie.\nDopo una disputa sulle politiche di direzione del AEI, sostenne cause civili contro altri membri della direzione, per riottenere le cariche da cui era stato rimosso (2005)\n, e il diritto ad utilizzare i locali dell'istituto (2007). A seguito di tali eventi ripudi\u00f2 l'istituto ed il suo attuale operato.\nContinu\u00f2 comunque a lavorare e riusc\u00ec a completare un manuale sulla teoria della personalit\u00e0 poco prima della morte. Il testo \u00e8 stato pubblicato postumo il 14 agosto 2008.\n\u00c8 scomparso il 24 luglio 2007 per cause naturali, all'et\u00e0 di 93 anni.\nContributo teorico alla Psicologia.\nSessuologia.\nLiberazione sessuale.\nCominci\u00f2 a praticare la terapia sessuale dal 1943 ed a scrivere libri e articoli dal 1945.\n Alcuni libri divennero dei best seller: \"The folklore of sex\" (la sua prima pubblicazione, 1951), \"Sex without guilt\", \"The art and science of love\". Tra il 1956 ed il 1960 pubblic\u00f2 mensilmente i suoi articoli in materia di sesso e amore sul quotidiano \"The Independent\". Collabor\u00f2 anche con diversi programmi radiofonici e televisivi.\nPer le sue opinioni liberali e anticonvenzionali, \u00e8 da molti considerato uno degli autori che pi\u00f9 influenzarono la rivoluzione sessuale americana degli anni sessanta.\nTeorizz\u00f2 che l'ansia e il senso di inadeguatezza legati alla sessualit\u00e0, fossero principalmente originati dalle pretese assolutistiche che gli individui si impongono riguardo alla loro vita sessuale e di coppia.\nOmosessualit\u00e0.\nSull'omosessualit\u00e0 Ellis cambi\u00f2 posizione nei decenni, passando da una visione tradizionale ad una pi\u00f9 aperta, sia sul piano teorico che pratico. Nel libro \"Homosexuality: Its Causes and Cure\" del 1965, l'autore considerava l'omosessualit\u00e0 una patologia, quindi una condizione da curare. Nel 1976, dopo che tre anni prima l'American Psychiatric Association aveva cambiato posizione sull'omosessualit\u00e0 escludendola dai disturbi mentali e dalla necessit\u00e0 di cure, Ellis rivide il proprio punto di vista nel volume \"Sex and the Liberated Man\", dove sosteneva che alcuni comportamenti omosessuali potessero essere disturbati, quindi potenzialmente trattabili, ma nella maggior parte dei casi questo non era necessario, e sosteneva altres\u00ec che l'omosessualit\u00e0 non \u00e8 buona o cattiva in s\u00e9. Nel 2001 nella riedizione aggiornata dell'opera \"Sex Without Guilt\" (pubblicata come \"Sex Without Guilt in the Twenty-First Century\") egli esponeva un'ulteriore revisione del proprio punto di vista, dedicando all'omosessualit\u00e0 un capitolo e fornendo al lettore omosessuale suggerimenti e consigli per migliorare la qualit\u00e0 della vita sentimentale e sessuale.\nPsicoterapia.\nIl distacco dalla Psicoanalisi.\nColpito anche dalla lunga durata della terapia psicoanalitica, che poteva sperimentare nella sua attivit\u00e0 professionale, cominci\u00f2 ad allontanarsene. La rottura definitiva matur\u00f2 dal gennaio 1953, quando egli inizi\u00f2 ad autodefinirsi \"terapeuta razionale (rational therapist)\". Stava sviluppando un nuovo tipo di psicoterapia, pi\u00f9 attivo e direttivo. Dal 1955, con la pubblicazione del saggio \"New approches to psychoterapy techniques\", denomin\u00f2 il suo nuovo approccio Rational Therapy (RT). La denominazione verr\u00e0 successivamente modificata in Rational-Emotive Therapy (RET), ed infine in Rational Emotive Behavior Therapy (REBT).\nIl nuovo approccio.\nL'innovativo approccio di Ellis scatur\u00ec anche dall'osservazione che la maggior parte dei clienti incontrati nell'attivit\u00e0 professionale (persone comunemente definite \"nevrotiche\") avevano in comune la tendenza a sviluppare convinzioni rigide ed irrealistiche. Ellis defin\u00ec queste convinzioni irrational beliefs (IB), e nell'indagarle arriv\u00f2 ad identificarne alcune principali, riassumibili nelle seguenti forme enfatizzate:\nEllis teorizz\u00f2 che proprio l'abuso dei \"devo assolutamente\" (shoulding, must-urbation) e la tendenza ad \"orribilizzare\" e \"terribilizzare\" gli eventi (awfulizing - \"\u00c8 orribile e terribile e non posso assolutamente sopportarlo\") inducano l'individuo a procurarsi emozioni distruttive e comportamenti autolesivi.\n E teorizz\u00f2 che attraverso l'analisi razionale e la confutazione sistematica (disputing) di tali IB il cliente possa comprendere i propri errori, crearsi nuove convinzioni pi\u00f9 razionali e nuovi comportamenti costruttivi, derivandone un miglioramento automatico sul piano emotivo.\nIl suo nuovo metodo terapeutico richiedeva allo psicoterapeuta di operare in modo \"attivo\" e \"direttivo\" per aiutare il cliente a comprendere gli IB causa delle sue sofferenze. E richiedeva al cliente di assumersi la \"responsabilit\u00e0 della propria vita emotiva\", lavorando attivamente al cambiamento di tali convinzioni e dei comportamenti conseguenti, sia durante le sedute terapeutiche, sia a casa eseguendo i compiti (homeworks) dettati dal terapeuta.\nLa diffusione.\nNel 1954 cominci\u00f2 ad insegnare le sue nuove tecniche ad altri terapeuti, e nel 1957 apr\u00ec formalmente la strada alla prima terapia cognitivo-comportamentale, proponendo che i terapeuti potevano curare le nevrosi dei loro clienti aiutandoli ad adattare il loro pensiero e comportamento. Due anni dopo pubblic\u00f2 \"How to Live with a Neurotic, at home and at work\", dove illustrava allo specialista e all'uomo comune il suo nuovo approccio per trattare i nevrotici. Nel 1960 Ellis present\u00f2 uno studio sul suo nuovo approccio al convegno dell'Associazione Psicologi Americani a Chicago. Suscit\u00f2 scarso interesse, ma alcuni compresero che il nuovo paradigma sarebbe divenuto il \"zeitgeist\" entro una generazione.\nA quel tempo l'interesse prevalente nella Psicologia Sperimentale era il Comportamentismo, mentre nella Psicologia Clinica avevano un ruolo di rilievo le scuole psicoanalitiche di teorici come Freud, Jung, Adler, oltre agli approcci gestaltisti di Fritz Perls. A dispetto del fatto che l'approccio di Ellis utilizzava i metodi cognitivi, emotivi e comportamentali, la sua forte enfasi cognitiva disturb\u00f2 quasi tutti, con la possibile eccezione dei seguaci di Alfred Adler. Conseguentemente egli fu spesso accolto con ostilit\u00e0 alle conferenze professionali e dall'editoria.\nFond\u00f2 il suo proprio istituto, Institute for Rational Living, nel 1959, come organizzazione no-profit. L'Istituto divenne poi il Institute for Rational Emotive Therapy, e recentemente il Albert Ellis Institute. Nel 1964, utilizzando fondi personali, acquist\u00f2 un edificio di sei piani sulla 65\u00aa strada di Manhattan come nuova sede del suo istituto.\nFino agli anni sessanta Ellis fu, assieme ad Aaron Beck, l'unico esponente di spicco nell'area della terapia cognitiva, ma negli anni settanta cominci\u00f2 a suscitare sempre maggior interesse in molti esponenti della terapia comportamentale quali Albert Bandura, Arnold Lazarus, Cesare De Silvestri, Donald Meichenbaum e Michael Mahoney, Carola Schimmelpfennig facilitando quel movimento bidirezionale che port\u00f2 ad un progressivo accostamento della prospettiva cognitivista e di quella comportamentista, fino alla nascita della Psicoterapia cognitivo-comportamentale, di cui Ellis viene considerato il precursore.\nIncarichi e riconoscimenti.\nIn oltre 60 anni di carriera assunse numerosi incarichi presso istituzioni pubbliche, universit\u00e0, associazioni di psicologia, counselling, sessuologia. Ricevette numerosi riconoscimenti da associazioni di psicologi e counsellors.\n Tra gli altri:\nLe opere.\nOltre agli scritti teorici rivolti agli studiosi ed ai convegni, l'attivit\u00e0 di Ellis si caratterizz\u00f2 per il forte impegno divulgativo e l'applicazione dei suoi metodi al maggior numero di esperienze umane possibili.\nPratico la diffusione della REBT ad un largo pubblico utilizzando libri, audiotesti, filmati (com'\u00e8 nel costume statunitense), invitando i lettori a studiarla e spiegarla ai propri cari, nonch\u00e9 con i suoi famosi \"Workshops del venerd\u00ec notte\", che condusse pubblicamente per oltre 40 anni nella sede del suo istituto, e in altra sede negli ultimi due anni.\nApplic\u00f2 i suoi metodi ad un ampio numero di esperienze umane, per risolvere i pi\u00f9 diversi disagi emotivi nei pi\u00f9 vari contesti (ansie e fobie, collera, procrastinazione, bassa tolleranza della frustrazione, complesso di superiorit\u00e0-inferiorit\u00e0, sessualit\u00e0, relazione di coppia, abuso verbale, alcolismo, alimentazione compulsiva, finanze personali, educazione dei figli, convivenza con persone nevrotiche, malattie terminali, invecchiamento, ecc.), attraverso la pratica professionale e con la pubblicazione di numerose opere tematiche.\nSul numero complessivo di pubblicazioni esistono dati discordanti. Si stimano\n oltre 700 scritti specialistici, oltre 70 libri (di cui circa 20 su sesso, amore e matrimonio),\n e circa 150 registrazioni audio e video.\nElenco delle pubblicazioni in italiano.\nPoche opere sono state tradotte nel corso dei decenni; alcune sono indicate di seguito:\nNote.\nParte del contenuto di questo articolo proviene dall'articolo equivalente della Wikipedia in lingua inglese. Alcuni dei riferimenti che seguono sono citati da quell'articolo in Inglese:"}
{"id": "886199", "revid": "5695", "url": "https://it.wikipedia.org/wiki?curid=886199", "title": "Jim Crow", "text": "Jim Crow \u00e8 un personaggio di una nota \"coon song\" nata fra la fine dell'Ottocento e l'inizio del Novecento, negli spettacoli dei menestrelli che si svolgevano negli Stati Uniti, Jump Jim Crow.\nStoria.\nIn essa veniva descritto un tale nero di nome Jim Crow, sciancato, che lavorava in una scuderia. La sua figura fu presa ad emblema della discriminazione razziale: durante la lotta all'emancipazione si diceva spesso che il nero doveva \"lottare contro Jim Crow\".\nLa poesia \"Merry-Go-Round\".\n\"Merry-Go-Round\", poesia dell'afroamericano Langston Hughes in cui si parla esplicitamente di Jim Crow:\nDov'\u00e8 il posto per Jim Crow\nSu questa giostra? Signore, perch\u00e9 io voglio salire.\nGi\u00f9 nel Sud, da dove provengo,\nBianchi e negri\nNon possono sedersi uno accanto all'altro.\nGi\u00f9 nel Sud, nel treno\nC'\u00e8 una carrozza apposta per Jim Crow\nSulle corriere ci mettono dietro,\nMa qui non v'\u00e8 un retro\nPer una giostra!\nDov'\u00e8 il cavallo\nPer un bambino negro?"}
{"id": "886213", "revid": "1543377", "url": "https://it.wikipedia.org/wiki?curid=886213", "title": "Quirinalia", "text": "I Quirinalia erano una festivit\u00e0 romana che ricorreva il 17 febbraio ed era dedicata al dio Quirino. La festa venne istituita da Numa Pompilio.\nDescrizione.\nLa festivit\u00e0 sottrae in qualche modo alla giurisdizione curiale, ossia a un ordinamento clanico o gentilizio, la totalit\u00e0 dei cittadini, dando loro la possibilit\u00e0 di configurarsi come tali, anzich\u00e9 come membri di una singola curia. Quest'operazione, che si inquadra nel processo che port\u00f2 gradualmente i romani delle assemblee curiali (\"comitia curiata\") alle assemblee popolari (\"comitia tributa\"), si esplica fondando la nuova realt\u00e0 del nome del dio Quirino.\nNel giorno dedicato a questo dio era concesso di celebrare il rito della prima torrefazione del farro a coloro che non lo avevano fatto in precedenza, nel giorno prescritto dalla propria curia. In tal modo coloro che per forza di cose o per propria volont\u00e0 si sottraevano all'ordini curiale (qualificabili come stolti rispetto all'ordine stesso) rimediavano sul piano religioso rifugiandosi nel dio Quirino, la cui festa era detta anche \"festa degli stolti\" (\"stultorum feriae\")."}
{"id": "886214", "revid": "125825100", "url": "https://it.wikipedia.org/wiki?curid=886214", "title": "Giacomo Tedesco", "text": "Biografia.\nPalermitano, \u00e8 cresciuto nel quartiere Pallavicino.\nSuo nonno, Salvatore Tedesco, da tutti conosciuto come \u201cu zu Totino\u201d, era il custode del Campo Malvagno.\n\u00c8 il fratello minore di Giovanni, ex centrocampista del Palermo. Nella settimana antecedente al derby, gioved\u00ec 16 settembre 2008, si \u00e8 reso protagonista in conferenza stampa attaccando il fratello reo di aver festeggiato nella stagione precedente la vittoria nel derby causando la possibile (poi sventata) retrocessione della squadra rivale. A seguito di ci\u00f2, la societ\u00e0 si \u00e8 dissociata dalle sue dichiarazioni e successivamente il calciatore si \u00e8 scusato.\nPossiede la \"Scuola Calcio Asd Sport Village\" situata a Tommaso Natale.\nOltre a Giacomo e Giovanni esiste anche un terzo fratello, il maggiore, di nome Salvatore, che \u00e8 stato anche lui centrocampista del Trapani, e una sorella anch'essa calciatrice.\nDal 27 maggio 2007 \u00e8 cittadino onorario di Reggio Calabria.\nCarriera.\nGiocatore.\nDopo essere cresciuto nel vivaio del , ha esordito in Serie B a Pescara in occasione dell\u2019ultima giornata del campionato 1994-1995 (Pescara 2-0 Palermo).\nNella stagione successiva diventa uno dei punti fermi del \u201cPalermo dei picciotti\u201d di Ignazio Arcoleo.\nIl 15 ottobre realizza il suo primo goal tra i professionisti nel match vinto contro l\u2019 (2-1).\nColleziona complessivamente 34 presenze in campionato condite da due goal e 4 in Coppa Italia competizione in cui, a sorpresa, i rosanero eliminano due squadre di Serie A: il , campione in carica della Coppa Uefa, e il .\nNella negativa stagione 1996/97 colleziona invece 32 presenze e 1 goal (3-2 al ) in Serie B.\nMessosi in mostra come uno dei giovani pi\u00f9 interessanti del campionato cadetto, dopo la retrocessione dei rosanero, passa alla , in B.\nNella stagione 1997-1998 la Salernitana, allenata da Delio Rossi, ottiene la promozione in Serie A a cinquant'anni dall'ultima ed unica apparizione nella massima serie.\nAlla storica promozione Tedesco contribuisce con 35 presenze e 3 goal.\nEsordisce in Serie A il 12 settembre 1998 in -Salernitana finita 3-1. \nIl primo novembre 1998 realizza il suo primo goal in Serie A, contro la , regalando ai campani il primo successo stagionale in campionato a due minuti dal novantesimo.\nNel settembre 2000, passa in prestito al ,con cui colleziona 14 presenze in campionato. \nTornato alla Salernitana, in Serie B.\nNel 2001-2002, allenato da Zden\u011bk Zeman (gi\u00e0 suo allenatore a Napoli) disputa una delle migliori stagioni della sua carriera: segnando 8 goal in 33 presenze in campionato.\nNel mese di marzo va a segno per tre giornate consecutive contro: , e .\nA gennaio del 2003 passa al , lascia cos\u00ec la Salernitana dopo 147 presenze e 14 goal.\nIn Calabria realizza un goal (al (0-2)) in 15 partite, tuttavia la stagione si conclude con una retrocessione e la cancellazione del club calabrese dai campionati professionistici.\nConcluso il torneo, viene acquistato dalla Reggina con la quale gioca quattro stagioni in Serie A.\nIl 30 settembre 2003 realizza il suo primo goal con la maglia amaranto, in Coppa Italia, a Salerno, contro la \u201csua\u201d Salernitana (0-2 finale).\nIl 20 febbraio 2005, a Genova, torna al goal in Serie A ( 3-2 Reggina) dopo pi\u00f9 di 6 anni dall\u2019ultima volta.\nNell\u2019estate del 2006 la Reggina viene penalizzata di undici punti, da scontare nel campionato di Serie A 2006-2007. Nonostante la penalizzazione, la squadra di Walter Mazzarri ottiene sul campo 51 punti in 38 giornate di campionato (40 punti considerando la penalizzazione), frutto di 12 vittorie, 15 pareggi e 11 sconfitte. Senza la penalizzazione i calabresi avrebbero ottenuto la qualificazione in Intertoto.\nIl contributo di Tedesco \u00e8 notevole: 35 presenze, due goal e 9 assist.\nA fine anno, lui e i suoi compagni vengono premiati dal Comune di Reggio Calabria con la cittadinanza onoraria.\nNell'estate 2007 si trasferisce al con cui continua a giocare nella massima serie per due stagioni. In maglia rossoazzurra disputa in totale 60 partite in campionato e segna un solo gol (nella partita di ritorno -Catania 4-3, firmando il momentaneo 1-1 della stagione 2008-2009).\nIl 9 luglio 2009 viene ceduto a titolo definitivo al Bologna, compagine militante in Serie A, con cui sottoscrive un contratto fino al 2011, ma dopo nove presenze, durante la sessione invernale del calciomercato viene ceduto. Il 14 gennaio 2010 torna, infatti, alla tra i cadetti. Il trasferimento avviene a titolo definitivo attraverso uno scambio con il calciatore Antonio Busc\u00e8. In Serie B colleziona 19 presenze e poi, all'inizio della stagione 2010-2011, viene messo fuori rosa, venendo successivamente reintegrato dopo aver chiarito con il Presidente.\nNella stagione 2010-2011 gioca con continuit\u00e0 e partecipa, da titolare, alle semifinali dei play-off perse contro il .\nL\u2019otto settembre 2011 risolve consensualmente il contratto che lo legava alla . \nIl giorno seguente si accorda con il . Sigla il suo primo gol con la maglia granata nella trasferta del 6 novembre, contro il , vinta per 5-0. Chiude l'annata con 27 presenze nella stagione regolare del campionato e 3 nei play-off terminati con la sconfitta in finale contro il Virtus Lanciano; 2 le reti complessive.\nL'anno successivo, vincendo all'ultima giornata sul campo della Cremonese per 4-3, conquista la prima storica promozione in Serie B con i granata. \nTedesco contribuisce con 22 presenze e 1 goal (al San Marino Calcio) in campionato, 3 presenze in Coppa Italia Serie C, 2 in Coppa Italia e 2 in Supercoppa di Serie C.\nA fine stagione rimane svincolato, lasciando i granata dopo 59 presenze e 3 goal.\nIl 24 agosto si accorda col Serradifalco, neopromosso in Eccellenza, ma il 7 novembre, a causa di motivi familiari, lascia il calcio giocato.\nAllenatore.\nIl 14 agosto 2014 trova l'accordo con la e ritorna sullo stretto per la terza volta, questa volta nelle vesti di allenatore della Berretti.\nIl 20 aprile 2015 diventa il nuovo allenatore della squadra calabrese, sostituendo l'esonerato Roberto Alberti Mazzaferro.\nIl 25 aprile al debutto perde per 3-2 contro il Foggia, vincendo invece le rimanenti due (in casa contro il per 3-1 ed in trasferta a per 2-0). Con questi risultati raggiunge la partecipazione ai play out contro il . La gara di andata si \u00e8 giocata il 26 maggio 2015 all'Oreste Granillo, conclusasi 1-0 per la con rete di Roberto Insigne; il ritorno si \u00e8 concluso sempre con la vittoria della squadra di Reggio Calabria per 1-0 (marcatura di Balestrieri), decretando la salvezza della squadra allenata da Tedesco (espulso durante l'intervallo del secondo tempo).\nIl 23 ottobre 2018 viene scelto come nuovo tecnico dell', militante in Serie D.\nLa sua avventura inizia con una sconfitta contro la (2-1).\nIl 30 novembre viene esonerato dopo aver ottenuto due pareggi e quattro sconfitte. A seguito di tale decisione si dimette il DG Campolo.\nI due vengono richiamati il 7 dicembre.\nDue giorni dopo \u00e8 in panchina in occasione del pareggio interno contro il .\nLascia la guida della squadra dopo il pesante 5-0 subito dal , Tedesco aveva ottenuto 5 punti in 8 gare."}
{"id": "886218", "revid": "145602", "url": "https://it.wikipedia.org/wiki?curid=886218", "title": "SsangYong", "text": ""}
{"id": "886224", "revid": "124718261", "url": "https://it.wikipedia.org/wiki?curid=886224", "title": "Cimitero di Santa Maria del Pianto", "text": "Il cimitero di Santa Maria del Pianto (o altrimenti detto cimitero del Pianto) \u00e8 uno dei cimiteri presenti a Napoli, ubicato in via nuova del Campo, nel quartiere Poggioreale.\nStoria e descrizione.\nNel 1656 lo scoppio di una violenta pestilenza port\u00f2 nella fase culminante a oltre 1000 decessi al giorno.\nMentre la peste milanese (precedente di qualche anno) fu immortalata in letteratura dalle pagine manzoniane, quella napoletana ebbe una celebrazione pittorica grazie al pennello di Micco Spadaro che tratteggia una drammatica immagine del Lazzaretto al Largo del Mercatello (oggi Piazza Dante).\nPer le sepolture si reput\u00f2, giustamente, opportuno destinare a tale scopo un'area non prossima al centro abitato gi\u00e0 densamente popolato per effetto delle proibizioni spagnole a edificare oltre la cinta muraria.\nNella circostanza fu utilizzata una vasta area in una grotta (antica cava di tufo, numerosissime nella citt\u00e0) del colle di Poggioreale chiamata \"degli sportiglioni\" (pipistrelli) che fu letteralmente stipata dei morti di peste e sigillata da un muraglione.\nA ricordo, nel 1662 fu consacrata una chiesa a Santa Maria del Pianto, su progetto di Francesco Antonio Picchiatti, Ingegnere Maggiore del Regno.\nSolo per\u00f2 dal 1865 si rileva uno sviluppo intorno alla chiesa di un cimitero arrampicato sulle falde del Monte di Lotrecco (gi\u00e0 sede del cimitero delle 366 Fosse), ma molto distante dall'area cimiteriale di Poggioreale e caratterizzato da una strada a tornanti, con scale per un percorso pedonale che la incrociano. Il cimitero era situato lungo la strada nuova del Campo, intendendo con quest'ultimo il \"Campo di Marte\", localit\u00e0 originariamente destinata alle esercitazioni delle truppe napoletane, attualmente sede dell'Aeroporto di Capodichino.\nNel 1987 si verific\u00f2 un cedimento nel piazzale antistante la chiesa di Santa Maria del Pianto. Indagata la causa, si \u00e8 scoperta un'immensa grotta sottostante corrispondente alla cava dalla quale i greci di Neapolis nel V-IV secolo a.C. estraevano i blocchi di tufo per la costruzione delle mura della loro citt\u00e0. La cava infatti, ostruita in epoca imprecisata da un franamento, presenta lungo le sue pareti gi\u00e0 segnate le linee orizzontali corrispondenti all'altezza dei blocchi e, cosa ancor pi\u00f9 sorprendente, i caratteristici segni alfabetici graffiti dalle diverse squadre di operai, gli stessi segni che si rinvengono sui blocchi delle mura greche di Napoli (per esempio su quelle di piazza Bellini o di piazza Cavour).\nL'estensione del cimitero \u00e8 di poco superiore ai 28.000 metri quadrati e, nell'aria cimiteriale, trova posto anche l'omonima chiesa.\nPersonalit\u00e0 illustri sepolte.\nDeve la sua fama alla presenza delle tombe di: \nQuest'ultimo continua a ricevere, sulla tomba che lo ospita, lettere di estimatori da ogni parte d'Italia che intestano cos\u00ec le missive al defunto: \"Al Principe Antonio De Curtis, Cimitero del Pianto, Napoli\". Le lettere vengono lasciate sul sepolcro in marmo bianco recante il suo inconfondibile profilo in altorilievo.\nVa ricordato anche l'Arcivescovo di Napoli Card. Sisto Riario Sforza sepolto nel 1877 ( le cui spoglie furono traslate nel 1927 nella Chiesa dei SS.Apostoli) "}
{"id": "886228", "revid": "287204", "url": "https://it.wikipedia.org/wiki?curid=886228", "title": "Raffaellino da Reggio", "text": "Biografia.\nNacque a Codemondo, borgo a pochi chilometri da Reggio Emilia, e con ogni probabilit\u00e0 fu allievo di Lelio Orsi a Novellara.\nNel 1572 inizi\u00f2 a lavorare a Roma, lavorando soprattutto alla decorazione di facciate e seguendo in un primo tempo i modelli del manierismo emiliano con affreschi ai Santi Quattro Coronati assai affini all'opera di Lelio Orsi.\nDal 1574-1575 lavor\u00f2 nel palazzo Farnese di Caprarola quale aiuto di Giovanni de Vecchi e alla Chiesa di San Silvestro al Quirinale, adeguandosi ai modi decorativi dell'ambiente romano.\nFra i suoi rari dipinti a olio si ricordano \"Tobiolo e l'angelo\" (Roma, Galleria Borghese) e la \"Sacra Famiglia\" (Varsavia, Museo)."}
{"id": "886229", "revid": "599013", "url": "https://it.wikipedia.org/wiki?curid=886229", "title": "Gianbattista Baronchelli", "text": "Professionista dal 1974 al 1989, nel 1980 fu medaglia d'argento ai mondiali di Sallanches. In carriera vinse inoltre due Giri di Lombardia, un Giro del Piemonte, sei Giri dell'Appennino consecutivi e cinque tappe al Giro d'Italia. Per tre volte giunse al podio del Giro d'Italia (due volte in seconda posizione ed una volta in terza).\nCarriera.\nDopo essersi imposto nel 1973 in due importanti corse per dilettanti, il Tour de l'Avenir ed il Giro d'Italia, pass\u00f2 professionista nel 1974 con il team Scic diretto da Carlo Chiappano. Gi\u00e0 al primo anno si mise subito in luce confermando le aspettative: nel Giro d'Italia 1974 ottenne, all'esordio, la sua impresa pi\u00f9 famosa, giungendo secondo alle spalle del \"Cannibale\" Eddy Merckx. A soli 21 anni di et\u00e0, alla prima stagione da professionista, Baronchelli stup\u00ec tutti disputando un Giro da protagonista, e nella decisiva tappa delle Tre Cime di Lavaredo, quando lo spagnolo Fuente era in testa, stacc\u00f2 Merckx, che dovette spremersi al massimo per conservare la maglia rosa (salvata per soli 12 secondi).\nBaronchelli fu poi terzo nel Giro d'Italia 1977, secondo nel Giro d'Italia 1978, e in altre sette occasioni arriv\u00f2 nei primi dieci della classifica generale, vincendo in totale cinque tappe nella corsa rosa. Malgrado ci\u00f2 riusc\u00ec a vestire la maglia rosa in totale solo per due giorni, nel 1986. Partecip\u00f2 anche a due Tour de France e ad una Vuelta a Espa\u00f1a (dove vinse una tappa), ma non raggiunse gli stessi risultati ottenuti al Giro, ritirandosi in tutte le occasioni.\nFra le 90 vittorie della carriera, conquistate nonostante diversi infortuni che ne hanno condizionato l'attivit\u00e0, spiccano due Giri di Lombardia vinti a distanza di nove anni (1977, 1986), sei Giri dell'Appennino consecutivi dal 1977 al 1982 (record) e diverse classiche del ciclismo italiano, come il Giro del Piemonte, il Giro dell'Emilia, il Giro del Lazio, la Coppa Placci, il Giro di Romagna, ed il Trofeo Baracchi (in coppia con Francesco Moser). Seppe imporsi anche in due altre importanti gare a tappe, il Tour de Romandie e la Vuelta al Pa\u00eds Vasco.\nSi ricordano inoltre il secondo posto al Giro di Lombardia del 1973, quello alla Freccia Vallone del 1978, quello al Tour de Romandie del 1979, ma soprattutto il secondo posto ai Campionati del mondo del 1980, unico degli italiani capace di tenere il passo di Bernard Hinault - indiscusso dominatore di quegli anni - fino al penultimo giro, quando il campione francese stacc\u00f2 tutti, arrivando con 1'01\" su Baronchelli (penalizzato, nelle ultime battute, anche dal distacco della catena della sua bici), e 4'25\" sullo spagnolo Fern\u00e1ndez, che beff\u00f2 in volata l'altro azzurro Wladimiro Panizza.\nNonostante le numerose vittorie non \u00e8 per\u00f2 mai riuscito a trionfare nelle pi\u00f9 importanti corse a tappe. Ritiratosi nel 1989 dall'attivit\u00e0 professionistica, ha proseguito a gareggiare per qualche tempo nella mountain bike, gestendo contemporaneamente un negozio di biciclette ad Arzago d'Adda, nei pressi di Bergamo, insieme al fratello Gaetano.\nEra soprannominato \"Tista\" per gli amici e \"Gib\u00ec\" per i tifosi."}
{"id": "886237", "revid": "74801", "url": "https://it.wikipedia.org/wiki?curid=886237", "title": "Sundbyberg", "text": "Sundbyberg \u00e8 un comune (e citt\u00e0) svedese di abitanti, situato nella contea di Stoccolma.\nGeografia fisica.\nIl comune \u00e8 coestensivo con il territorio della municipalit\u00e0 omonima, al contrario della quasi totalit\u00e0 dei centri abitati svedesi (escluse Stoccolma e Solna). La cittadina \u00e8 parte integrante dell'area metropolitana di Stoccolma, con la cui municipalit\u00e0 confina quasi totalmente."}
{"id": "886238", "revid": "123694424", "url": "https://it.wikipedia.org/wiki?curid=886238", "title": "SsangYong Motor Company", "text": "La SsangYong Motor Company (in coreano hang\u016dl: \uc30d\uc6a9\uc790\ub3d9\ucc28) il cui nome significa letteralmente \u201ccoppia di dragoni\u201d, \u00e8 una casa automobilistica coreana (Corea del Sud) fondata nel 1954 come \"Hadonghwan Motor Company\".\nLa storia.\nLa sua produzione iniziale era costituita dalla costruzione di Jeep per l'US Army mentre le prime realizzazioni autonome sono datate 1976. Dopo un primo cambio di nome nel 1957 in \"Dong-A Motor\" assunse quello di SsangYong nel 1988.\nAnche la sua storia di collaborazioni internazionali e di propriet\u00e0 \u00e8 altrettanto variegata: dopo un primo accordo di collaborazione con la Daimler-Benz nel 1990, acquis\u00ec la casa inglese Panther Westwinds e venne, nel 1997 acquisita a sua volta dalla connazionale Daewoo. Coinvolta nel tracollo finanziario di quest'ultima le sue azioni vennero rimesse sul mercato e dal 2004 \u00e8 controllata come azionista di maggioranza dalla casa cinese SAIC (51% circa delle azioni), proprietaria anche di Roewe.\nTra la fine del 2008 e l'inizio del 2009 \u00e8 stata colpita dalla crisi internazionale ed \u00e8 stata messa in amministrazione controllata, con la previsione di un notevole taglio occupazionale, dell'ordine di circa il 37% Proprio questi tagli hanno innescato una dura lotta da parte dei lavoratori licenziati, a cui si \u00e8 aggiunta la solidariet\u00e0 di numerosi degli altri lavoratori della fabbrica. La fabbrica \u00e8 stata quindi occupata dalla met\u00e0 di giugno del 2009, e nonostante la brutale azione di risposta della polizia coreana, all'inizio di agosto la fabbrica continuava a essere occupata e la produzione ferma. In tutta la Corea e in varie parti del mondo ci sono state numerose manifestazioni di solidariet\u00e0 ai lavoratori della fabbrica.\nNel 2010 l'azienda indiana Mahindra &amp; Mahindra ha rilevato le quote di SAIC per 230 milioni di dollari rilanciando il marchio coreano attraverso la ristilizzazione completa dei modelli e la progettazione e costruzione di nuovi motori in Corea. Nel 2012 sono nati dei motori a gasolio che rispettano le normative Euro 5 e alcuni prototipi, come la e-XIV, totalmente elettrica.\nNel 2015 viene lanciata la prima vettura progettata in totale autonomia ovvero la SsangYong Tivoli, SUV compatta prodotta in Corea del Sud ed esportata in Asia, Europa e Sud America. La Tivoli diviene il modello pi\u00f9 venduto della casa coreana. Inoltre vengono avviati dei progetti con Mahindra per la realizzazione e l\u2019industrializzazione di nuove piattaforme e tecnologie per veicoli elettrici ed ibridi.\nAl gennaio 2019 il 74.65% della SsangYong appartiene alla Mahindra &amp; Mahindra. Nel marzo dello stesso anno viene presentata la quarta generazione della Korando, SUV di segmento C totalmente rinnovata prevista anche in una versione totalmente elettrica.\nNell\u2019aprile 2020, in seguito alla crisi economica causata dalla pandemia Covid-19, la Mahindra annuncia il taglio di investimenti per la SsangYong e la cancellazione del piano industriale previsto. Nel giugno dello stesso anno il pacchetto azionario della casa coreana detenuto dalla Mahindra viene posto in vendita.\nIl 21 dicembre 2020, SsangYong Motor ha presentato istanza di amministrazione controllata e fallimento dopo che Mahindra ha tagliato i finanziamenti a SsangYong a causa del suo debito insoluto. Il portavoce di Ssang Yong Motor ha dichiarato che la societ\u00e0 deve un totale di 315,3 miliardi di won (285 milioni di dollari) di debiti scaduti alle istituzioni finanziarie.\nNell'ottobre 2021 viene comunicato che SsangYong sarebbe stata acquisita dal produttore di autobus e camion elettrici coreano Edison Motors. Il piano, in fase di definizione, prevede massicci investimenti da parte di Edison Motors per introdurre nuovi veicoli SsangYong alimentati da motorizzazioni elettriche entro il 2030 e il graduale stop alla produzione di veicoli a combustione interna oltre che all\u2019introduzione della casa in nuovi mercati come Stati Uniti, Messico e Canada."}
{"id": "886240", "revid": "1728", "url": "https://it.wikipedia.org/wiki?curid=886240", "title": "Ferrovia Roma-Pantano Borghese", "text": ""}
{"id": "886243", "revid": "729019", "url": "https://it.wikipedia.org/wiki?curid=886243", "title": "Assedio di Asti (1526)", "text": "L'assedio di Asti del 1526, ad opera del condottiero mercenario Fabrizio Maramaldo, viene ricordato dagli storici astigiani come una delle pagine pi\u00f9 valorose della storia della citt\u00e0.\nSecondo la leggenda, la vittoria degli astigiani venne supportata grazie all'invocazione della Vergine Maria e del patrono san Secondo\nL'antefatto.\nFabrizio Maramaldo, mercenario napoletano al soldo di Carlo V, in seguito diventato tristemente famoso per l'uccisione di Francesco Ferrucci a Gavinana, essendo nel 1526 di stanza a Valenza per opporsi all'esercito del Marchese di Saluzzo ed essendo a corto di denari e vettovagliamenti per la truppa, volse lo sguardo verso la vicina citt\u00e0 di Asti.\nAnche se Asti era un possedimento di Carlo V, da dopo il trattato di Pavia del 15 gennaio 1526, gli astigiani non accettavano di buon grado i nuovi dominatori.\nMaramaldo pens\u00f2 di saccheggiare la citt\u00e0 per rimpinguare le proprie casse e pagare i propri soldati, approfittando anche che una delegazione di nobili astigiani si era recata a Milano presso il marchese del Vasto, per ottenerne la protezione, e sperando quindi di trovare la citt\u00e0 priva dei propri capi e incapace di fare fronte ad un suo eventuale assalto.\nLa battaglia.\nIl comandante Maramaldo posizion\u00f2 la batteria dei 15 cannoni ad alcuni chilometri a levante della citt\u00e0, presso la chiesa delle Grazie nel Borgo San Pietro e cannoneggi\u00f2 le mura della citt\u00e0 per pi\u00f9 di una settimana.\nQuando riusc\u00ec finalmente ad aprire una breccia e tentare quindi l'invasione della citt\u00e0, gli astigiani guidati dal comandante \"Matteo Prandone\" , riuscirono con una strenua resistenza a ricacciare i nemici fuori dalle mura.\nDurante il contrattacco astigiano Matteo Prandone, che dirigeva la controffensiva dall'alto delle mura, perse la vita colpito da una palla di cannone.\nLa leggenda narra che la vittoria astigiana avvenne grazie all'invocazione del patrono San Secondo e della Vergine Maria.\nNel cielo apparve il Martire guerriero a cavallo che fulmin\u00f2 i nemici mandandoli in rotta. L'importante vicenda fu raffigurata nell'affresco tuttora visibile nella parete destra del coro della collegiata a lui dedicata.\nLa chiesa di San Secondo in Vittoria.\nA ricordo del pericolo scampato, gli astigiani nel 1592, in corrispondenza della breccia aperta dal Maramaldo, eressero un tempietto votivo denominato \"San Secondo in Vittoria\" (demolito all'inizio del XIX secolo nell'ambito del riassetto urbano della citt\u00e0) ed ogni anno, il 13 novembre, solennemente, le autorit\u00e0 cittadine e la popolazione si recavano in processione a questa chiesa per scioglierne il voto fatto al santo patrono.\nLa chiesa, era un edificio in mattoni, presentava una porta centrale a due battenti coronata ai lati da due colonne con capitelli dorici.\nL'interno della chiesa presentava raffigurazioni di battaglie ed iscrizioni commemorative, a ricordo delle principali vittorie dell'esercito astese nei secoli. Il Vassallo ci dice che la chiesa assunse nei secoli l'importante valenza di monumento per i caduti astigiani di tutte le guerre.\nIn piazza I Maggio, a poche centinaia di metri dall'area un tempo occupata dalla chiesa, \u00e8 stato collocato il monumento ai caduti."}
{"id": "886247", "revid": "729019", "url": "https://it.wikipedia.org/wiki?curid=886247", "title": "Parco della Rimembranza (Torino)", "text": "Il Parco della Rimembranza, comunemente noto come Parco della Maddalena, \u00e8 un vasto giardino pubblico cittadino della collina di Torino, situato nei dintorni della vetta del Bric della Maddalena, che con i suoi \u00e8 il punto pi\u00f9 elevato della citt\u00e0. Ha un'estensione superiore a e ospita oltre molti dei quali non autoctoni (come le conifere). \u00c8 costituito da un ampio piazzale panoramico posto sulla vetta del colle con al centro il Faro della Vittoria, dall\"Arboretum Taurinense\" e da una serie di strade e sentieri pedonali di circa di sviluppo.\nStoria.\nBuona parte dell'area boscosa che oggi costituisce il parco venne acquisita tra il 1913 e il 1914 con il progetto di farne un \"Parco Popolare\", e nel 1916-1917 vi vennero effettuati vari lavori di risistemazione e realizzata la viabilit\u00e0 di accesso. Il Parco della Rimembranza venne cos\u00ec chiamato nel 1923 e fu inaugurato con una solenne cerimonia il 20 settembre 1925 alla presenza del re Vittorio Emanuele III, per celebrare la vittoria italiana nella prima guerra mondiale e i caduti torinesi, nonch\u00e9 per costituire contemporaneamente un arboreto sperimentale con alberi appartenenti a quattrocento specie botaniche differenti. Il nucleo originario del parco, con le pi\u00f9 svariate specie botaniche, conserva la memoria dei 4.787 caduti torinesi: accanto ad ogni albero \u00e8 affissa una targa con il nome di un caduto della Grande guerra.\nFu anche progettata una funicolare per collegare il parco con corso Giovanni Lanza (Borgo Crimea), che per\u00f2 non venne realizzata.\nIl Faro della Vittoria.\nIl parco \u00e8 celebre soprattutto perch\u00e9 ospita il monumento della Vittoria Alata, imponente costruzione in bronzo, opera di Edoardo Rubino e commissionato nel 1928 dal senatore Giovanni Agnelli, che decise di donarlo alla citt\u00e0 per commemorare il decimo anniversario della vittoria dell'Italia nella prima guerra mondiale. Alla base della statua \u00e8 stato posto uno scritto di Gabriele D'Annunzio a ricordo del primo conflitto mondiale. Dalla vetta dove \u00e8 posto, ovvero un piazzale ricoperto di ghiaia, si gode un bel panorama sulla citt\u00e0 e sulla catena delle Alpi Occidentali."}
{"id": "886249", "revid": "79213", "url": "https://it.wikipedia.org/wiki?curid=886249", "title": "Porta di San Pietro", "text": ""}
{"id": "886253", "revid": "767487", "url": "https://it.wikipedia.org/wiki?curid=886253", "title": "Giovanni Mazzotti Biancinelli", "text": "Concluse gli studi superiori a Monza, presso il Collegio gesuitico Zucchi. Si laure\u00f2 in diritto all'Universit\u00e0 di Pisa. Si impegn\u00f2 nella vita politica e scrisse numerose opere di storia, letteratura e filosofia. Gli fu conferita la Croce di Ufficiale della Corona.\nPochi anni prima della morte fece costruire, nella citt\u00e0 natale, Villa Mazzotti Biancinelli, progettata nel 1911 dall'architetto torinese Antonio Vandone ed oggi di propriet\u00e0 comunale."}
{"id": "886254", "revid": "1610933", "url": "https://it.wikipedia.org/wiki?curid=886254", "title": "Pipistrello albolimbato", "text": ""}
{"id": "886257", "revid": "1573940", "url": "https://it.wikipedia.org/wiki?curid=886257", "title": "Pipistrellus kuhlii", "text": "Il pipistrello albolimbato (Pipistrellus kuhlii ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 35 e 55\u00a0mm, la lunghezza dell'avambraccio tra 30 e 36\u00a0mm, la lunghezza della coda tra 30 e 45\u00a0mm, la lunghezza del piede tra 6 e 8\u00a0mm, la lunghezza delle orecchie tra 10 e 13\u00a0mm e un peso fino a 10\u00a0g.\nAspetto.\nLa pelliccia \u00e8 corta, soffice, densa e lanuginosa. Le parti dorsali variano dal bruno-giallastro nella sottospecie \"P.k.ikhwanius\" al bruno-olivastro o bruno-rossastro scuro con la base dei peli pi\u00f9 scura, mentre le parti ventrali sono leggermente pi\u00f9 chiare e grigiastre. Il muso \u00e8 largo, con due masse ghiandolari sui lati. Gli occhi sono piccoli. Le orecchie sono marroni o bruno-nerastre, strette, triangolari, ben separate tra loro e con l'estremit\u00e0 arrotondata. Il trago \u00e8 lungo circa la met\u00e0 del padiglione auricolare, stretto, con il bordo anteriore dritto, quello posteriore fortemente convesso e con l'estremit\u00e0 arrotondata, mentre l'antitrago \u00e8 leggermente sviluppato. Le membrane alari sono bruno-nerastre con il bordo posteriore marcato distintamente di bianco e attaccate posteriormente alla base delle dita dei piedi. La punta della lunga coda si estende leggermente oltre l'ampio uropatagio, il quale pu\u00f2 essere nerastro, brunastro o marrone chiaro. Il calcar \u00e8 lungo e carenato. Il cariotipo \u00e8 2n=44 FNa=50.\nEcolocazione.\nEmette ultrasuoni ad alta intensit\u00e0 sotto forma di impulsi di durata intermedia a banda stretta e frequenza quasi costante finale di 35-40 kHz e con massima energia a 42 kHz.\nBiologia.\nComportamento.\nSi rifugia in colonie spesso numerose formate da entrambi i sessi negli interstizi di edifici o costruzioni, pi\u00f9 raramente nelle cavit\u00e0 degli alberi, sotto le cortecce esfoliate, nelle fessure rocciose e nelle cave o miniere. Utilizza le bat boxes. Nelle zone pi\u00f9 settentrionali dell'areale entra in ibernazione da novembre a marzo od aprile, sebbene utilizzi gli stessi ricoveri delle stagioni pi\u00f9 calde. Nelle altre parti \u00e8 attivo durante tutto l'anno. Forma vivai fino a 100 femmine occasionalmente frequentate da alcuni maschi, i quali hanno la caratteristica di essere insolitamente silenziosi. L'attivit\u00e0 predatoria inizia prima del tramonto oppure a volte anche in pieno giorno e si prolunga fino all'alba, talvolta interrotta da due o pi\u00f9 soste. Il volo \u00e8 rapido ed agile, con brevi planate e ripetuti percorsi circolari.\nAlimentazione.\nSi nutre di insetti, particolarmente ditteri, lepidotteri, tricotteri, coleotteri ed emitteri, catturati in volo intorno ai lampioni, in prossimit\u00e0 di alberi o sopra specchi d'acqua.\nRiproduzione.\nDanno alla luce due piccoli, pi\u00f9 raramente soltanto uno, da giugno fino a luglio. Gli accoppiamenti avvengono in tarda estate o in autunno. Le femmine raggiungono la maturit\u00e0 sessuale dopo un anno di vita. L'aspettativa di vita \u00e8 fino a 8 anni.\nDistribuzione e habitat.\nQuesta specie \u00e8 diffusa ampiamente nell'Africa settentrionale, in Europa dal Portogallo fino al Kazakistan, nella Penisola Arabica nel Medio Oriente fino all'India. \u00c8 nota un'osservazione anche nella provincia cinese meridionale dello Yunnan. In Italia \u00e8 presente su tutto il territorio, isole comprese.\nVive prevalentemente in ambienti urbani, ma anche in boschi, macchia mediterranea, oasi e steppe fino a 2.000 metri di altitudine, sebbene la quota massima preferita sia 700.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto areale, l'abbondanza e l'incremento della popolazione in alcune zone, classifica \"P.kuhlii\" come specie a rischio minimo (LC)."}
{"id": "886262", "revid": "1610933", "url": "https://it.wikipedia.org/wiki?curid=886262", "title": "Orecchione comune", "text": ""}
{"id": "886263", "revid": "1573940", "url": "https://it.wikipedia.org/wiki?curid=886263", "title": "Plecotus auritus", "text": "L\u2019orecchione comune od orecchione bruno (Plecotus auritus ) \u00e8 un pipistrello della famiglia dei Vespertilionidi diffuso in Europa.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 42 e 53\u00a0mm, la lunghezza dell'avambraccio tra 34 e 43\u00a0mm, la lunghezza della coda tra 37 e 55\u00a0mm, la lunghezza del piede tra 7 e 8\u00a0mm, la lunghezza delle orecchie tra 37 e 55\u00a0mm e un peso fino a 12\u00a0g.\nAspetto.\nLa pelliccia \u00e8 lunga, soffice e lanosa. Le parti dorsali variano dal marrone al bruno-grigiastro, mentre le parti ventrali sono pi\u00f9 chiare. Il muso \u00e8 conico, bruno e con una maschera pi\u00f9 scura intorno agli occhi e alla bocca. Le orecchie sono enormi, ovali, marroni, unite sulla fronte da una sottile membrana cutanea. Il trago \u00e8 lungo circa la met\u00e0 del padiglione auricolare, affusolato e con l'estremit\u00e0 smussata. Le membrane alari sono marroni e semi-trasparenti. Le dita dei piedi sono ricoperte di peli brunastri e munite di robusti artigli marroni. La coda \u00e8 lunga ed inclusa completamente nell'ampio uropatagio. Il cariotipo \u00e8 2n=32 FNa=50.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 55\u00a0kHz e finale di 24\u00a0kHz. Questa configurazione \u00e8 adatta alla predazione nella densa vegetazione in presenza di diversi ostacoli.\nBiologia.\nComportamento.\nIn estate si rifugia in piccoli gruppi di 5-10 individui nelle cavit\u00e0 degli alberi, spesso vicino al terreno, in nidi di altri animali, nelle fessure rocciose e negli edifici. In inverno preferisce luoghi sotterranei come grotte, miniere, cantine frequentemente in gruppi di 2-3 adulti, con i maschi spesso solitari. Forma vivai di 10-50, talvolta fino a 100 femmine, tra aprile e maggio. Tollera il freddo ed entra in ibernazione, tra ottobre-novembre fino a marzo-inizi di aprile, a temperature di 2-5\u00a0\u00b0C ed umidit\u00e0 prossima al 100%, sebbene possa sopportare per alcuni giorni anche temperature fino a -3,5\u00a0\u00b0C. L'attivit\u00e0 predatoria inizia dopo il tramonto a notte fonda e prosegue fino all'alba, tornando pi\u00f9 volte ai propri ricoveri. Il volo \u00e8 lento, manovrato ed effettuato fino a 15 metri dal suolo. \u00c8 una specie sedentaria, con piccoli spostamenti fino a 88\u00a0km, principalmente tra siti invernali ed estivi.\nAlimentazione.\nSi nutre di insetti, principalmente lepidotteri e in misura minore grossi ditteri catturati in volo nella densa vegetazione e talvolta negli spazi aperti. quando si tratta di piccole prede, queste vengono divorate in volo, mentre quelle pi\u00f9 grandi vengono trattenute temporaneamente nell'uropatagio e mangiate sopra un posatoio.\nRiproduzione.\nDanno alla luce un piccolo una volta all'anno, a met\u00e0 giugno. Si accoppiano a fine estate e in autunno, anche se sono stati osservati in primavera e probabilmente anche durante l'inverno. I nascituri iniziano a volare a circa un mese di vita e vengono svezzati il mese dopo. Le femmine diventano mature a due anni di et\u00e0. L'aspettativa di vita \u00e8 fino a un massimo di 30 anni, sebbene mediamente sia di soli 4 anni.\nDistribuzione e habitat.\nQuesta specie \u00e8 diffusa in Europa, dal Portogallo, fino agli Urali e al Caucaso. In Italia \u00e8 presente fino alla Campania e alla Puglia settentrionali e in Sardegna.\nVive nei boschi decidui e conifere, nei parchi e giardini cittadini fino a 2.350 metri di altitudine. Tollera gli ambienti antropici in misura minore rispetto all'orecchione meridionale.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"P.auritus\" come specie a rischio minimo (LC)."}
{"id": "886267", "revid": "599013", "url": "https://it.wikipedia.org/wiki?curid=886267", "title": "Dighe di \u00c7ubuk", "text": "Ci sono due dighe sul fiume \u00c7ubuk in Turchia:"}
{"id": "886268", "revid": "1431409", "url": "https://it.wikipedia.org/wiki?curid=886268", "title": "Giorgio Corona", "text": "Ha segnato 258 reti tra campionati dilettantistici e professionistici.\n\u00c8 soprannominato \"Re Giorgio\".\nBiografia.\nNato e cresciuto nel quartiere Kalsa di Palermo, ha due fratelli, Natale e Micheal, divenuti calciatori a livello dilettantistico. Ha un figlio, Giacomo (2004), anche lui calciatore.\nCarriera.\nGli inizi.\nInizi\u00f2 a giocare a calcio in Terza Categoria, nella squadra del quartiere Borgo Nuovo.\nSuccessivamente gioc\u00f2 nel Cinisi, dove nel campionato di Promozione segn\u00f2 34 reti in 28 gare. Nel 1997 si trasfer\u00ec al Milazzo, dove sotto la guida di Pasquale Marino giunse secondo dietro il Messina, realizzando 19 reti. L'anno seguente sal\u00ec di categoria, vestendo la maglia del . Nella stagione 1999-2000, a Tricase, realizz\u00f2 10 reti, segnando alla sua ex squadra e giungendo sesto in classifica.\nNel 2000 pass\u00f2 dal Tricase al Campobasso, andando a segno 15 volte. Segu\u00ec il trasferimento al Giugliano in Serie C2 nella stagione 2001-2002 e successivamente al Brindisi, in C2. Al Brindisi, nel 2002-2003, con 20 reti fu il miglior marcatore del torneo, vincendo la Coppa Italia di Serie C 2002-2003 e siglando il gol decisivo nella finale di ritorno allo stadio \"Franco Fanuzzi\" di Brindisi.\nAcquistato dal nell'estate 2003, alla prima apparizione nei campionati di Serie C1, con 19 reti segnate, super\u00f2 il precedente record di marcature per stagione detenuto da Massimo Palanca per la squadra giallorossa, contribuendo alla promozione in Serie B, ottenuta dal club dopo quattordici anni. Esord\u00ec in Serie B l'11 settembre 2004 in Catanzaro-Bari (2-1), segnando dopo 13 minuti la rete del momentaneo 1-0. La squadra calabrese arriv\u00f2 ultima in entrambi i successivi campionati di Serie B (nel primo caso venne ripescata), nei quali Corona segn\u00f2 27 gol.\nAcquistato dal per 600\u00a0000 euro nel giugno 2006, debutt\u00f2 in Serie A il 10 settembre 2006 a 32 anni in -Catania (0-1), siglando il gol vittoria. Nella stagione 2006-2007 segn\u00f2 7 reti in Serie A.\nNel luglio 2007 torn\u00f2 in Serie B, acquistato dal dove in due stagioni sigl\u00f2 17 reti. Il 9 luglio 2009 fu ingaggiato dal . Debutt\u00f2 con la maglia rossoblu il 2 agosto 2009 in Coppa Italia contro il Cosenza. Segn\u00f2 la prima rete stagionale alla prima giornata di campionato di Lega Pro, Taranto-Real Marcianise, regalando alla squadra jonica il primo successo stagionale. Partecip\u00f2 alla prima vittoria esterna contro il Pescina Valle del Giovenco segnando su calcio di rigore. Realizz\u00f2 infine una doppietta alla prima giornata del girone di ritorno in Real Marcianise-Taranto.\nIl 18 agosto 2010 pass\u00f2 alla . Con la squadra stabiese totalizz\u00f2 13 gol, vincendo la Coppa Italia Lega Pro 2010-2011 il 27 aprile 2011. Il 19 giugno 2011 realizz\u00f2 il gol del 2-0 all'88' contro l'Atletico Roma nella finale play-off di ritorno giocata allo Stadio Flaminio di Roma. La Juve Stabia ritorn\u00f2 in Serie B dopo sessant'anni dall'unica partecipazione.\nIl 30 giugno 2011 termin\u00f2 il prestito con le \"vespe\" e quindi rientr\u00f2 a Taranto; il 2 agosto 2011 rescisse il contratto col la squadra pugliese.\nMessina.\nL'8 agosto 2011 firm\u00f2 il contratto con l'ACR Messina, Serie D, tornando in riva allo Stretto dopo dodici anni. Sigl\u00f2 il suo primo gol stagionale in Coppa Italia Serie D, con l'HinterReggio su rigore, nella partita vinta dalla squadra peloritana 9-8 dopo i rigori (il tempo regolamentare fin\u00ec 1-1). Si ripet\u00e9 col Palazzolo alla settima giornata di campionato, siglando il gol vittoria del Messina. A fine stagione totalizz\u00f2 13 gol in 29 presenze in campionato, centrando i play-off, dopo i 4 punti di penalizzazione. Il Messina venne poi eliminato dal Cosenza nelle fasi eliminatorie.\nNella stagione 2012-2013 rimase al Messina, dove realizz\u00f2 16 gol in 32 presenze in campionato, contribuendo alla promozione della squadra in Lega Pro Seconda Divisione. La stagione successiva con 11 reti in 31 partite contribu\u00ec alla seconda promozione consecutiva della squadra peloritana, approdando in Lega Pro. Nella stagione 2014-2015, nonostante i 12 gol messi a segno in 36 partite complessive, non riusc\u00ec ad evitare la retrocessione dei siciliani in Serie D dopo i play-out persi con la .\nChiuse cos\u00ec la sua seconda esperienza con il Messina con 139 presenze e 56 gol complessivi (di cui rispettivamente 130 e 54 in campionato) che, sommati alle statistiche del 1998-1999, portano a 166 presenze e 59 gol totali coi siciliani.\nScordia.\nIl 1\u00ba settembre 2015 fu ingaggiato dalla squadra di Scordia, neopromossa in Serie D. Segn\u00f2 il suo primo gol il 17 settembre nella vittoria esterna per 0-5 contro il . Fu decisivo dieci giorni pi\u00f9 tardi a Marsala per lo 0-1 finale. Il 3 dicembre 2015, dopo alcune divergenze con il club, pass\u00f2 all'.\nAtletico Catania.\nNel dicembre 2015, quindi, indoss\u00f2 la maglia dell'Atletico Catania, in Eccellenza, riuscendo a realizzare 11 gol in 18 gare, diventando in poco tempo un punto di riferimento per tutti i giocatori. Grazie alle sue reti, riusc\u00ec a dare un forte contributo alla rimonta in classifica della formazione etnea, dopo un girone di andata deficitario. Tuttavia, la salvezza sfum\u00f2 nella gara di play-out contro la San Pio X.\nRitiratosi al termine della stagione 2015-2016, il 2 febbraio 2017 fece ritorno all'Atletico Catania, in Promozione, per dare il suo contributo al ritorno nel massimo campionato regionale della societ\u00e0 atletista. Il 30 aprile 2017, grazie ad una sua rete, il club riusc\u00ec a vincere matematicamente il campionato di Promozione.\nLa stagione seguente, nonostante l'iniziale idea di ritirarsi, Corona decise di proseguire col calcio giocato, facendo il suo esordio nel campionato di Eccellenza girone B il 17 settembre. Realizz\u00f2 la sua prima marcatura stagionale in Atletico Catania-Pistunina (3-1). Tuttavia, nel novembre 2017 annunci\u00f2 l'addio al club per divergenze con la societ\u00e0. Il mese seguente anche l'allenatore e diversi calciatori si svincolarono dal club, colto nel frattempo da una grave crisi economica, portando gli stessi tifosi a scendere in campo pur di salvare il titolo sportivo. Nel marzo 2018, dopo il cambio dei vertici societari, Corona venne nuovamente tesserato. Al termine della stagione, conclusasi con la salvezza, si ritir\u00f2 definitivamente dal calcio giocato.\nStatistiche.\nPresenze e reti nei club.\n\"Statistiche aggiornate al 18 settembre 2018\""}
{"id": "886270", "revid": "729019", "url": "https://it.wikipedia.org/wiki?curid=886270", "title": "Renault Samsung Motors", "text": "La Renault Samsung Motors () \u00e8 una casa automobilistica coreana, fondata nel 1994 come Samsung Motors da parte della multinazionale Samsung e ora controllata dalla casa francese Renault. Fa parte della Korea Automobile Manufacturers Association.\nStoria.\nDopo aver stretto un rapporto di collaborazione con la giapponese Nissan e aver predisposto un moderno impianto produttivo a Pusan, l'azienda \u00e8 approdata sul mercato coreano nel 1998 con la presentazione della berlina Samsung SM5. Questo modello, derivato direttamente dalla Nissan Maxima, \u00e8 restato l'unico in produzione sino al 2002.\nNel periodo attorno alla fine del millennio, infatti, la Samsung Motors rimase coinvolta nella crisi che colp\u00ec l'economia del sud est asiatico e nel dicembre 1998 iniziarono le trattative che nel settembre 2000 portarono Samsung a cedere la maggioranza della propria azienda automobilistica ai francesi della Renault, che acquisirono il 70% delle azioni per 512 milioni di dollari.\nDal 2002 la gamma di vetture in produzione \u00e8 stata progressivamente ampliata, prima con modelli direttamente derivati da veicoli Nissan, poi da piattaforme Renault."}
{"id": "886276", "revid": "648716", "url": "https://it.wikipedia.org/wiki?curid=886276", "title": "66391 Moshup", "text": "66391 Moshup, \u00e8 un asteroide Aten che attraversa l'orbita di Mercurio. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,6887199, inclinata di 38,88259\u00b0 rispetto all'eclittica.\nHa un satellite denominato Squannit, alla scoperta \"S/2001 (66391) 1\", di circa di diametro, che compie la sua orbita attorno a al corpo principale in 0,758 giorni (circa 18 ore) ad una distanza di . La presenza di un compagno fu suggerita da osservazioni fotometriche compiute tra il 19 e il 27 giugno 2000 da Petr Pravec e Lenka \u0160arounov\u00e1 all'osservatorio di Ond\u0159ejov e l'informazione fu confermata da osservazioni radar compiute presso il radiotelescopio di Arecibo dal 21 al 23 maggio 2001 da parte di Lance A. M. Benner, Steven J. Ostro, Jon D. Giorgini, Raymond F. Jurgens, Jean-Luc Margot e Michael C. Nolan.\nLe forme dei due corpi, denominati anche \"1999 KW4 Alpha\" e \"1999 KW4 Beta\", e le loro dinamiche sono relativamente complesse. Tra le altre propriet\u00e0 inusuali, le regioni equatoriali di Alpha sono molto vicine al limite della zona gravitazionale; sollevando una particella ad un metro dalla superficie questa si troverebbe in orbita attorno all'oggetto.\nOsservazioni pi\u00f9 dettagliate sono state effettuate il 25 maggio 2019 con lo spettrometro ad alto contrasto SPHERE del VLT, presso l'osservatorio europeo australe, in concomitanza con una campagna pi\u00f9 ampia coordinata dall\"'International Asteroid Warning Network\" (IAWN). In tale frangente l'asteroide aveva raggiunto una distanza minima di 5,2 milioni di km.\nL'asteroide \u00e8 dedicato all'omonima figura mitologica dei nativi nordamericani, il satellite a sua moglie. "}
{"id": "886277", "revid": "767487", "url": "https://it.wikipedia.org/wiki?curid=886277", "title": "Brownsville Station", "text": "I Brownsville Station furono un noto gruppo musicale rock &amp; roll formato nel 1969 a Ann Arbor, Michigan, Stati Uniti.\nDopo aver ottenuto un certo successo negli anni 70, il gruppo si sciolse nel 1979, e i membri intrapresero carriere separate."}
{"id": "886278", "revid": "1001457", "url": "https://it.wikipedia.org/wiki?curid=886278", "title": "Arnold Schoenberg", "text": ""}
{"id": "886280", "revid": "1155", "url": "https://it.wikipedia.org/wiki?curid=886280", "title": "Cladophora aegagropila", "text": ""}
{"id": "886289", "revid": "228587", "url": "https://it.wikipedia.org/wiki?curid=886289", "title": "ParallelKnoppix", "text": "ParallelKnoppix \u00e8 un sistema operativo GNU/Linux su Live CD che permette di sviluppare un cluster stile Beowulf. Utilizza le librerie MPI. Open MPI, LAM-MPI e MPICH sono installate e pronte per l'uso.\nIl progetto ParallelKnoppix oggi si chiama PelicanHPC."}
{"id": "886294", "revid": "20090", "url": "https://it.wikipedia.org/wiki?curid=886294", "title": "83\u00ba Centro", "text": ""}
{"id": "886301", "revid": "1305772", "url": "https://it.wikipedia.org/wiki?curid=886301", "title": "Ottaviano Volpelli", "text": "Biografia.\nNipote di Giovanni Volpelli, figlio di Federico Volpelli e dell'unica figlia ed erede di Giovanni Battista Brizio. Il padre fiss\u00f2 il proprio domicilio a San Leo dopo la morte, o durante la vecchia, del suocero Brizio.\nHa svolto la sua attivit\u00e0 di giureconsulto presso la corte dei Della Rovere a Urbino sotto i duchi Guidobaldo II e Francesco Maria II.\nNegli anni 1539, 1542, 1543 viene nominato podest\u00e0 (cio\u00e8 giudice di \"prima istanza\") di Casteldurante (odierna Urbania)\nNell'Archivio di Stato di Firenze, all'interno del \"Fondo Ducato di Urbino\" si conservano tre carteggi tra il Volpelli e i duchi Guidobaldo II e Francesco Maria II:\nNel 1598 un certo \"Octavius Vulpellus\" proveniente dalla \"Marchia\" risulta immatricolato allo \"Studio di Perugia\". \u00c8 dubbio se in questo \"Octavius\" sia da riconoscere il nostro giureconsulto o un suo discendente.\nVolpelli e Castelleone di Suasa.\nDi lui ci \u00e8 nota una residenza a Castelleone di Suasa (AN), nella cosiddetta \"Casa del Tappatino\" ora parte integrante del parco archeologico di Suasa. Qui si conservano due iscrizioni su architrave che lo ricordano, la prima riporta il suo nome:\nNell'altra \u00e8 inciso un motto tratto dal Libro dei Salmi:\nDa notare che \u00e8 proprio dal nome della sua famiglia che deriva la denominazione, ancora in uso, di tutta la localit\u00e0 \"Pian Volpello\" in cui appunto \u00e8 presente la sua abitazione e il parco archeologico di Suasa.\nUn'altra iscrizione, tuttora esistente, in cui viene citato con i figli (\"Octaviano Vulpello a S. Angelo et filiis\") si trova al Palazzo Della Rovere di Castelleone di Suasa, ora sede del museo dedicato alla citt\u00e0 romana. L'iscrizione, datata 1569, riporta una ricostruzione storica delle principali vicende riguardanti la citt\u00e0 romana. Sebbene i dati riportati, alla luce delle odierne conoscenze, si sono rivelati senza un reale fondamento storico, l'iscrizione \u00e8 importante perch\u00e9 ci testimonia la presenza viva e consapevole della memoria storica della citt\u00e0 romana, ancora non del tutto scomparsa, oltre a fornirci il punto di vista storico che nel Cinquecento si aveva della citt\u00e0 romana.\nDall'iscrizione si evince inoltre che il Volpelli, unitamente ai figli, si interess\u00f2 a un non meglio precisato recupero della citt\u00e0 romana, forse in linea con gli ideali umanistici e rinascimentali del tempo.\nI figli.\nDall'iscrizione di Castelleone di Suasa sopra descritta ci \u00e8 nota l'esistenza di due o pi\u00f9 figli di Ottaviano Volpelli.\nNel periodo 1580-1582 e da settembre 1593 a settembre 1595 suo figlio Giulio (\"Giulio d'Ottaviano Volpelli da S. Angelo d'Urbino.\") risulta essere \"Potest\u00e0\" di Lucca. Lo stesso incarico viene ricoperto tra agosto 1596 e agosto 1597 da Camillo Volpelli, forse un altro suo figlio.\nProbabilmente si tratta dello stesso \"Signor Camillo Volpelli metaurense\" (cio\u00e8 come Ottaviano, di \"Sant'Angelo metaurense\", oggi Sant'Angelo in Vado) autore della commedia \"I veri amanti\" edito per la prima volta a Viterbo, 1606 presso Discepolo, poi a Orvieto e Pistoia presso Fortunati, infine a Orvieto presso Ruuli nel 1634 e nel 1643, di cui si conservano alcune copie.\nI figli di Ottaviano non ebbero discendenza maschile e il ramo maschile della sua famiglia si estinse.\nOpere.\nLe sue opere, scritte in latino alla fine del Cinquecento, riguardano argomenti di diritto e giurisprudenza e si conservano in edizioni stampate in numerosi fondi storici di biblioteche italiane e straniere.\nLa sua opera \"Tractatus de pace\" \u00e8 citata da Christoph Besold (1577-1638) in \"Operis Politici\""}
{"id": "886309", "revid": "20090", "url": "https://it.wikipedia.org/wiki?curid=886309", "title": "Terminale aeroportuale", "text": ""}
{"id": "886310", "revid": "767487", "url": "https://it.wikipedia.org/wiki?curid=886310", "title": "Paolo Giovannelli", "text": "Carriera.\nFu scoperto e lanciato in Serie A da Ferruccio Valcareggi nella stagione 1978-1979.\nSegn\u00f2 la rete del 2-1 con cui la Roma batt\u00e9 la Lazio nel derby di ritorno della stagione 1979-1980, in cui vest\u00ec per 14 volte la maglia da titolare. Quella rete, segnata a cinque minuti dal termine e sotto la Curva Sud, \u00e8 stata tra l'altro l'unico gol segnato da Giovannelli in campionato con la maglia della Roma.\n nelle quali collezion\u00f2 15 presenze in campo.\nNel 1983, dopo aver vinto lo scudetto con la Roma disputando una sola partita, venne ceduto al , dove milit\u00f2 per quattro anni prima di essere ceduto all'. Concluse la carriera nel 1992 tra le file del ."}
{"id": "886312", "revid": "287204", "url": "https://it.wikipedia.org/wiki?curid=886312", "title": "DB2", "text": ""}
{"id": "886314", "revid": "729019", "url": "https://it.wikipedia.org/wiki?curid=886314", "title": "SA-1 (Apollo)", "text": "Il Saturn SA-1 (chiamato anche Apollo SA-1 Test Flight) \u00e8 il primo volo di collaudo del razzo vettore Saturn I nell'ambito del programma statunitense Apollo.\nScopi del lancio.\nL'SA-1 \u00e8 stato il primo lancio del Saturn I, il primo della famiglia di razzi Saturn. Il volo aveva come scopo principale collaudare l'aerodinamica e la resistenza strutturale del primo stadio (S-1) del \"Saturn I\" tramite un volo suborbitale. Gli altri due stadi superiori erano fittizi e furono riempiti d'acqua per simulare il peso dei veri stadi che successivamente sarebbero stati impiegati. In quegli anni la NASA non aveva ancora deciso di collaudare tutti i vari stadi del razzo in un unico lancio, ma aveva pianificato di testare ogni singolo stadio con lanci separati.\nL'SA-1 fu un incremento notevole in termini di dimensioni e potenza rispetto a tutti gli altri lanci fatti fino ad allora dagli USA, era infatti tre volte pi\u00f9 alto, richiese sei volte pi\u00f9 carburante ed aveva una potenza di spinta dieci volte superiore rispetto al \"Jupiter-C\" il razzo che nel 1958 port\u00f2 in orbita il primo satellite artificiale americano, l\"'Explorer 1\"."}
{"id": "886315", "revid": "834", "url": "https://it.wikipedia.org/wiki?curid=886315", "title": "Db2", "text": ""}
{"id": "886319", "revid": "729019", "url": "https://it.wikipedia.org/wiki?curid=886319", "title": "Strada statale 285 di Caccamo", "text": "La strada statale 285 di Caccamo (SS 285) \u00e8 una strada statale italiana della Sicilia che attraversa l'omonimo comune.\nDescrizione.\nLa strada ha origine a Termini Imerese dove si innesta sulla strada statale 113 Settentrionale Sicula per proseguire in direzione sud, raggiungendo dapprima il casello di Termini Imerese dell'A19 Palermo-Catania e poi il centro abitato di Caccamo.\nIl tracciato continua fino a Roccapalumba, innestandosi infine sulla strada statale 121 Catanese. Serve a collegare Termini Imerese con Catania tramite la SS 121 Catanese."}
{"id": "886321", "revid": "767487", "url": "https://it.wikipedia.org/wiki?curid=886321", "title": "Domenico Maggiora", "text": "Caratteristiche tecniche.\nVeniva impiegato nel ruolo di terzino o centrocampista.\nCarriera.\nGiocatore.\nCresciuto nelle giovanili della , nel cui settore giovanile segno molti gol conquistando titoli nazionali sia negli Allievi sia nella Primavera, esord\u00ec in prima squadra in Coppa Italia, senza tuttavia mai riuscire a debuttare in campionato coi bianconeri.\nPass\u00f2 nell'ottobre 1974 al , con il quale fece il suo esordio in Serie A nel pareggio interno con il L.R. Vicenza del 19 gennaio 1975. Segu\u00ec il Varese in Serie B nella stagione 1975-1976, in cui realizz\u00f2 7 reti, che rimase il suo record di realizzazioni in una stagione.\nApprod\u00f2 quindi alla nelle cui file milit\u00f2 dal campionato 1976-1977 a quello 1981-1982, disputando 127 gare e segnando una rete, al 57' della gara contro il L.R. Vicenza del 27 novembre 1977, Con la formazione giallorossa, di cui \u00e8 stato anche capitano oltrech\u00e9 indossato per due volte la maglia \"numero dieci\", ha vinto due Coppe Italia consecutive, nelle edizioni 1979-1980 e 1980-1981.\nNell'estate 1982, l'anno prima del secondo scudetto romanista, decise di lasciare la Capitale per accasarsi alla Sampdoria neopromossa in Serie A. Nel campionato 1983-1984 and\u00f2 a giocare in Serie B con il Cagliari, disputando 29 partite e segnando un gol, quindi disput\u00f2 tre stagioni, sempre fra i cadetti, con la maglia del Catania.\nIn carriera ha disputato in totale 162 gare in Serie A segnando 3 gol, e 130 incontri in Serie B con 8 reti all'attivo.\nAllenatore.\nDal 1989 al 2010 \u00e8 stato allenatore delle squadre giovanili nazionali della Juventus, sia negli Allievi sia nei Giovanissimi."}
{"id": "886322", "revid": "1358851", "url": "https://it.wikipedia.org/wiki?curid=886322", "title": "Stretto di Malacca", "text": "Lo stretto di Malacca (in malese e in indonesiano \"Selat Melaka\", in inglese \"Strait of Malacca\", in cinese tradizionale \u99ac\u516d\u7532\u6d77\u5cfd \"M\u01celi\u00f9ji\u01ce h\u01ceixi\u00e1\", in cinese semplificato \u9a6c\u516d\u7532\u6d77\u5ce1 \"M\u01celi\u00f9ji\u01ce h\u01ceixi\u00e1\") \u00e8 una via d'acqua dell'oceano Indiano che separa l'isola indonesiana di Sumatra dalla costa occidentale della penisola malese.\nDescrizione.\nLo stretto mette in comunicazione il mare delle Andamane a nord con lo stretto di Singapore e il mar Cinese Meridionale a sud. Ha una lunghezza di circa 930\u00a0km e una ampiezza che va dai 2,8 ai 393\u00a0km. All'estremit\u00e0 meridionale dello stretto sono poste le isole Riau.\nNello stretto defluiscono diversi fiumi: dalla penisola malese vi sfocia il Perak, mentre i principali fiumi di Sumatra che vi defluiscono sono il Bila, il Barumun, il Rokan, il Siak e l'Kampar. I porti principali che vi si affacciano sono: Malacca e George Town.\nVia di comunicazione.\nLo stretto, una delle pi\u00f9 antiche e importanti vie marittime al mondo, \u00e8 la principale via di comunicazione tra l'oceano Indiano e l'oceano Pacifico. Nei pressi di Singapore lo stretto si restringe con una ampiezza minima di 2,8\u00a0km rendendo la navigazione pi\u00f9 difficile vista l'intensit\u00e0 di traffico. Le dimensioni massime delle navi che lo possono attraversare sono definite dal Malaccamax.\nDisagi.\nNelle acque dello stretto sono stati riportati numerosi episodi di pirateria. Un altro problema per la navigazione \u00e8 rappresentato dall'intenso fumo provocato dagli incendi sull'isola di Sumatra, che spesso riduce la visibilit\u00e0 fino a 200 metri, provocando il rallentamento del traffico marittimo."}
{"id": "886328", "revid": "3808", "url": "https://it.wikipedia.org/wiki?curid=886328", "title": "Apollo SA-1 Test Flight", "text": ""}
{"id": "886330", "revid": "1305772", "url": "https://it.wikipedia.org/wiki?curid=886330", "title": "SA-1", "text": ""}
{"id": "886338", "revid": "37277", "url": "https://it.wikipedia.org/wiki?curid=886338", "title": "Bartolomeo Panizza", "text": "Biografia.\nI primi anni.\nBartolomeo Panizza nacque a Vicenza il 17 aprile 1785 in un\u2019umile famiglia, da padre Bernardino, medico reputato, e madre Adriana Scola. Poco sappiamo della fanciullezza, ma \u00e8 scritto di lui che fra tutti i fratelli era quello che somigliava di pi\u00f9 al padre. Egli comp\u00ec in patria i primi studi di lettere e filosofia e nel 1802 si rec\u00f2 all\u2019Universit\u00e0 degli Studi di Padova, dove studi\u00f2 chirurgia.\nNel 1807 Panizza si laure\u00f2 in chirurgia e si trasfer\u00ec all\u2019Universit\u00e0 di Bologna, dove intervenne spesso alla clinica chirurgica del professor Giuseppe Atti e a quella medica del celebre Antonio Teste. L\u2019anno successivo segu\u00ec nell\u2019ospedale di Santa Maria Nuova a Firenze la pratica chirurgica del Nannoni, del Mancini, dell\u2019Uccelli, ed ebbe la fortuna di seguire anatomia presso il Mascagni. Frequentava anche a Vicenza l\u2019Ospedale sotto la direzione del chirurgo primario Baldini. Il padre l\u2019avrebbe voluto subito suo collaboratore, ma Panizza, appena ventiquattrenne, desiderava essere pi\u00f9 di un medico condotto; cos\u00ec nel 1809 si rec\u00f2 a Pavia, dove si iscrisse alla facolt\u00e0 di medicina. Alloggiava in una stanza a tetto, senza le comodit\u00e0 della vita, ma grazie ai suoi risparmi e alla sua diligenza riusc\u00ec a laurearsi in medicina con lode nel 1809.\nLe esperienze lavorative.\nPer i successivi tre anni Panizza si trattenne in Lombardia. Durante le scuole egli risiedeva a Pavia, dove assisteva alla pratica clinica di Antonio Scarpa, docente di anatomia. Durante le vacanze, invece, si recava a Milano nell\u2019Ospedale militare di S.Ambrogio e nell\u2019Ospedale Maggiore. Egli visitava tutti i giorni la camera dei morti, sceglieva i cadaveri e li iniettava con poco gesso traendo interessanti preparazioni che inviava in dono al Museo anatomico di Pavia. Le difficolt\u00e0 economiche affrontate durante gli studi divennero pi\u00f9 pressanti quando il padre, desideroso di averlo al fianco nell\u2019esercizio della professione, nel 1811 gli invi\u00f2 una lettera che lo indulgeva a tornare a casa, non essendo pi\u00f9 disposto a sostenere ulteriori sacrifici. Panizza rest\u00f2 comunque a Milano, ma ben presto si esaurirono i suoi piccoli risparmi e si trov\u00f2 cos\u00ec ridotto a vivere \u201c\"di pane e castagne\"\u201d.\nEgli partecip\u00f2 ad un\u2019amputazione di coscia diretta dal celebre Paolo Assalini nell\u2019Ospedale militare di S.Ambrogio. Assalini fu immediatamente colpito dall\u2019aria nobile e intelligente di Panizza, dagli abiti logori e dalle scarpe rotte e dalla sua costante attenzione durante l\u2019operazione; cos\u00ec subito dopo decise di invitarlo ad abitare presso di lui. Panizza, inoltre, ottenne il posto di chirurgo minore nell\u2019ospedale militare di S.Ambrogio.\nIl matrimonio.\nNel 1828 Panizza spos\u00f2 la figlia del professor Cairoli, suo collega e amico, e insieme a lei ebbe una bambina. Alla morte della moglie nel 1829 egli decise di risposarsi, cos\u00ec, il 3 novembre 1832, spos\u00f2 la figlia del ragioniere milanese Restelli, dalla quale ebbe cinque figli. Anche la seconda moglie venne a mancare, a trentasei anni, a causa di una malattia cardiaca.\nLa carriera politica.\nNel 1860 Panizza fu nominato senatore del Regno e si interess\u00f2 particolarmente alle questioni dell\u2019obbligo dei chierici al servizio militare, dell\u2019abolizione della pena di morte, della soppressione dei corpi religiosi e della condanna dell\u2019ammiraglio Persano.\nLa malattia e la morte.\nPanizza fu soggetto a molte malattie sanguigne e nervose, soprattutto nevralgie e otiti che gli indebolirono l\u2019udito. A causa di una terribile febbre durata oltre sei giorni, il 17 aprile 1867, egli mor\u00ec.\nLettere di condoglianze pervennero alla sua famiglia non solo da tutta Italia, ma anche dalla Francia e dalla Germania. Il professore Bussedi si incaric\u00f2 dell\u2019epigrafe da collocarsi alla porta della chiesa del Carmine. L\u2019ospedale maggiore di Milano diede una solenne commemorazione al Panizza invitando il professor Albertini ad inaugurare il suo corso di anatomia operatoria (1867-68) in onore di Panizza. Vennero per lui erette due lapidi: una davanti la sua casa di Vicenza, per cura di alcuni medici; l\u2019altra nel cimitero della citt\u00e0, per cura dei figli. Inoltre una Commissione di medici e professori decise di erigergli una statua nell\u2019Ateneo pavese.\nAttivit\u00e0 scientifica.\nIl successo accademico.\nSu raccomandazione di Scarpa, direttore della facolt\u00e0 di medicina dell\u2019Universit\u00e0 di Pavia, nel 1817 Panizza ebbe la nomina di professore titolare alla cattedra di anatomia. Pochi anni dopo ottenne anche l\u2019incarico di supplenza alla cattedra, allora vacante, di oculistica. Molti medici illustri del tempo si congratularono con lui, ricercarono la sua amicizia e la sua stima e a poco a poco l\u2019intera nazione lo proclam\u00f2 \u201c\"il principe de\u2019 suoi anatomici\"\u201d. Il successo delle sue lezioni era dovuto al fatto che egli forniva la prova materiale delle sue spiegazioni sul cadavere fresco. Suoi studenti e allievi furono, tra gli altri, Cesare Lombroso, Andrea Verga e Camillo Golgi.\nLe opere.\nNel 1821 Panizza pubblic\u00f2 \u2018\"Osservazioni sul fungo midollare dell\u2019occhio e sulla depressione della cataratta\"\u2019, seguite nel 1826 da un\u2019 \u2018\"Appendice sul fungo midollare dell\u2019occhio\"\u2019. Incoraggiato dal buon esito dei suoi lavori di oculistica, nel 1830 Panizza si applic\u00f2 a un\u2019opera puramente anatomica, \u2018\"Osservazioni antopozootomico-fisiologiche\"\u2019, che tratta la struttura dei genitali maschili nell\u2019uomo e in molti mammiferi e della comunicazione tra il sistema linfatico e quello sanguigno. Quest\u2019opera, per l\u2019importanza degli argomenti trattati in modo semplice e chiaro e per la bellezza delle figure che la illustrano, ebbe un successo immenso ed assicur\u00f2 a Panizza la fama di un grande anatomico, tanto che l\u2019Accademia di Francia gli confer\u00ec il grande premio di fisiologia.\nNell'opera del 1832, \u2018\"Sul sistema linfatico dei rettili\"\u2019, Panizza dimostr\u00f2 per primo in Italia che il cuore dei rettili \u00e8 diviso non solo in due orecchiette ma anche in due ventricoli e presenta un foro di comunicazione tra il sangue arterioso e venoso. Anche dopo la pubblicazione di quest\u2019opera egli ricevette congratulazioni ed elogi da studiosi italiani, francesi e tedeschi, come il fisiologo Martini che gli scrisse \u201c\"il tuo nome \u00e8 gi\u00e0 scritto nel volume dell\u2019eternit\u00e0\"\u201d. Inoltre Panizza venne nominato membro dell\u2019Accademia delle Scienze dell\u2019Istituto di Francia, primo corpo scientifico d\u2019Europa.\nNon era ancora passato un anno che Panizza si colloc\u00f2 tra i pi\u00f9 validi fisiologi del tempo pubblicando le sue \u2018\"Ricerche sperimentali sui nervi\"\u2019, nelle quali conferm\u00f2 sperimentalmente l\u2019ipotesi di Charles Bell e Francois Magendie che le radici posteriori dei nervi spinali avessero una funzione sensoriale e le radici anteriori una funzione motoria. Dimostr\u00f2 anche la funzione gustatoria del nervo glossofaringeo che alcuni proposero in seguito di chiamare \u2018\"nervo gustatorio del Panizza\"\u2019. Nel 1838 Panizza venne nominato tra i primi sedici membri del nuovo I. R. Istituto Lombardo di scienze lettere ed arti. All\u2019Istituto il 21 gennaio 1841 egli tenne la sua prima lettura in cui parl\u00f2 di \u201c\"un mostro umano anencefalo che aveva vissuto diciotto ore\"\u201d, rafforzando la teoria dei nervi eccitanti motori di Maarshall-Hall. \nNel 1842 pubblic\u00f2 con la collaborazione del chimico De Kramer un\u2019altra opera \u2018\"Sull\u2019assorbimento venoso\"\u2019, che venne subito tradotta in francese e riportata nel giornale \u2018\"L\u2019Exp\u00e9rience\"\u2019. Nello stesso anno Agostino Bertani, giovane medico milanese e allievo di Panizza, fond\u00f2 la \u2018\"Gazzetta Medica\"\u2019 e invit\u00f2 Panizza a prendere il nuovo periodico sotto la sua direzione. \nNel 1843 Panizza si dedic\u00f2 allo studio della respirazione nelle rane, ampliando e spesso contrastando le scoperte del dottor Haro, attraverso numerosi esperimenti. Successivamente egli pubblic\u00f2 sulla Gazzetta \u2018Annotazioni chirurgiche sulla ghiandola parotide\u2019, in cui mostra la difficolt\u00e0 e l\u2019incertezza della diagnosi delle malattie di questa ghiandola. Nel 1844 Panizza pubblic\u00f2 un altro lavoro di anatomia comparata, \u2018\"Sul rapporto tra i vasi sanguigni e linfatici dei rettili\"\u2019, in cui afferma che l\u2019aorta e le sue principali diramazioni sono bagnate dalla linfa. Lavoro di maggiore mole ed importanza \u00e8 quello del 1845, \u2018\"Sulla lampreda marina\"\u2019, in cui Panizza descrive tale pesce dal punto di vista anatomico e fisiologico.\nI lavori finali.\nNel 1839 in Italia si tenne una serie di Congressi scientifici. Panizza partecip\u00f2 come ospite a quelli di Torino, Firenze, Milano, Napoli e Genova. Nel 1847 egli pubblic\u00f2 nel giornale dell\u2019Istituto lombardo \u2018Osservazioni zootomico-fisiologiche sopra i rettili\u2019, in cui tratta della vescica dei rettili. Nel fare queste osservazioni Panizza scopr\u00ec un infusorio che chiam\u00f2 \u2018urceolaria Balsami\u2019, dedicandolo ad un suo caro amico e collega in questo Istituto.\nNel 1849, essendo state chiuse le scuole dell\u2019Universit\u00e0 di Pavia, Panizza fu costretto a dare lezioni privatamente, continuando a preparare nuove pubblicazioni, come la \u2018Descrizione di un vitello privo di occhi\u2019. Nel 1850 lesse all\u2019Istituto l\u2019opera \u2018Annotazione sopra un mostro vitellino bicipite unicorporeo\u2019, in cui tratta di un vitello avente due cervelli, prodotto di un\u2019aberrazione per eccesso del materiale primitivo dalla testa dell\u2019embrione. Nel 1852 Panizza tenne un\u2019altra lettura, \u2018Dei canali deferenti e delle vescicole seminali\u2019. I trattati di anatomia comparata sulle vescichette seminali fino ad allora erano estremamente confusi, tuttavia egli riusc\u00ec a far ordine sull\u2019argomento. Nel 1855, Panizza venne dipinto da sostenitori della Corte di Vienna come un professore che aveva perso ogni attitudine ad insegnare, cos\u00ec nel 1856, davanti al tribunale della pubblica opinione, egli stamp\u00f2 le sue \u2018Osservazioni sul nervo ottico\u2019 per dimostrare di essere ancora sano di mente. Il 19 aprile 1860 Panizza lesse all\u2019Istituto lombardo \u2018Descrizione di un mostro umano doppio\u2019, in cui conferm\u00f2 l\u2019idea che l\u2019unione avviene sempre tra parti omologhe del corpo. \nNel 1861 egli rinunci\u00f2 ad altre pubblicazioni per concentrarsi sull\u2019insegnamento, infatti decise di diventare professore di anatomia topografica. Nel 1864, ormai ottantenne, Panizza chiese e ottenne la pensione. Il Governo italiano confer\u00ec a Panizza il titolo di direttore onorario del Museo anatomico. Nel 1865 egli concesse all\u2019Archivio italiano per le malattie nervose una delle sue Memorie, che tratta del \u2018nervo frenico e della bolsaggine\u2019."}
{"id": "886339", "revid": "121268640", "url": "https://it.wikipedia.org/wiki?curid=886339", "title": "Il contratto sociale", "text": "Il contratto sociale (\"Du contrat social: ou principes du droit politique\"), pubblicato nel 1762, \u00e8 una tra le maggiori opere del filosofo svizzero Jean-Jacques Rousseau (1712-1778). \nL'opera, a tema politico-sociale, delinea, con sorprendente anticipo sui tempi, l'idea di Stato democratico, e perci\u00f2 verr\u00e0 ripresa, una trentina d'anni dopo, come riferimento durante la Rivoluzione francese. \"Il contratto Sociale\" \u00e8 suddiviso in 4 libri, contenenti 48 capitoli in totale, preceduti da una \"Avvertenza\" ed una breve introduzione.\nScopo dell'opera.\nGi\u00e0 nel suo \"Discorso sull'origine e i fondamenti della diseguaglianza tra gli uomini\" (1755), Rousseau aveva teorizzato, da buon contrattualista, come agli inizi della civilt\u00e0 umana fosse stato stipulato dagli uomini un primo Contratto sociale; tale contratto, per\u00f2, era un \"patto leonino\", iniquo, perch\u00e9 basato sulla forza e non sul diritto: non veniva istituito uno Stato che, con le sue leggi, garantisse i diritti naturali di ciascuno, l'unica legge vigente era quella del pi\u00f9 forte. \nEcco che per Rousseau, con il secondo Contratto sociale (quello vero e proprio, che d\u00e0 il titolo all'opera), gli uomini trovano una legittimazione giuridica delle propriet\u00e0, sostituendo alla forza il diritto, e producendo cos\u00ec lo Stato e la societ\u00e0 civile, entrambi costituiti esclusivamente dai Cittadini.\n\"Il contratto sociale\".\nL'unica forma di associazione che risponde a ci\u00f2 \u00e8 lo Stato democratico, che consente da un lato di riunirsi in una sola entit\u00e0, ma dall'altro di conservare la propria libert\u00e0 e uguaglianza: nel nuovo Stato, il popolo \u00e8 il Sovrano.\nCittadino.\nQuesto provoca uno \"sdoppiamento\" del Cittadino: esso \u00e8 al contempo Sovrano, poich\u00e9 la Sovranit\u00e0 appartiene al popolo, di cui fa parte, e Soggetto, nel momento in cui egli decide di sottostare alle Leggi che egli stesso ha contribuito a formare. \nQuesto sdoppiamento viene spiegato da Rousseau con il termine francese \"sujet\" (soggetto), che pu\u00f2 essere inteso sia nella sua accezione attiva (soggetto che fa le Leggi) che nella sua accezione passiva (soggetto alle Leggi). Le due accezioni sono in un rapporto circolare, poich\u00e9 \u00e8 il fatto di essere sottoposti alle leggi che conferisce i diritti politici.\nSovranit\u00e0.\nLa Sovranit\u00e0, proprio perch\u00e9 \"esercizio della volont\u00e0 generale\", \u00e8 quindi per Rousseau \"inalienabile\" (essa pu\u00f2 appartenere soltanto al popolo), \"indivisibile\" per la stessa ragione per cui \u00e8 \"inalienabile\", poich\u00e9 la volont\u00e0 di una parte non \u00e8 che volont\u00e0 particolare.\nLa Sovranit\u00e0 \u00e8 \"infallibile\": essa non pu\u00f2 sbagliare in quanto il sovrano, per il solo fatto di esistere, \u00e8 sempre ci\u00f2 che deve essere. Si tratta del postulato \"democratico\": il corpo del popolo vuole sempre e comunque il bene di tutti e di ciascuno.\nVolont\u00e0 generale.\nLa volont\u00e0 generale \u00e8 uno dei concetti pi\u00f9 trattati all'interno del saggio.\nLa clausola fondamentale di questo patto \u00e8 l'alienazione totale di ciascun associato, con tutti i suoi diritti, a tutta la comunit\u00e0. In cambio della sua persona privata, ciascun contraente riceve la nuova qualit\u00e0 di membro o parte indivisibile del tutto; si genera cos\u00ec un corpo morale e collettivo, composto di tanti membri quanti voti ha l'assemblea, corpo che ha la sua unit\u00e0, il suo io comune, la sua vita e la sua volont\u00e0.\nCol passaggio dallo stato di natura allo stato civile, l'uomo sostituisce nella sua condotta la giustizia all'istinto e d\u00e0 alle sue azioni la moralit\u00e0 di cui prima mancavano.\nAllora solamente la voce del dovere succede all'impulso fisico, il diritto succede all'appetito e l'uomo, che fino all'ora aveva considerato solo se stesso, si vede forzato ad agire su altri principi e a consultare la ragione prima di ascoltare le sue tendenze. Il passaggio dallo stato di natura allo stato civile non \u00e8 dunque una decadenza dell'uomo, se lo stato civile \u00e8 come dev'essere, la continuazione e il perfezionamento dello stato di natura. \nLa volont\u00e0 propria del corpo sociale o sovrano \u00e8 la volont\u00e0 generale, che non \u00e8 la somma delle volont\u00e0 particolari ma la volont\u00e0 che tende sempre all'utilit\u00e0 generale e che quindi non pu\u00f2 sbagliare. Di questa volont\u00e0 sono emanazioni le leggi, che sono gli atti della volont\u00e0 generale; esse non sono quindi gli ordini di un uomo o di pi\u00f9 uomini, ma le condizioni per la realizzazione del bene pubblico. \nIntermediario tra i sudditi e il corpo politico sovrano \u00e8 il governo, a cui \u00e8 dovuta l'esecuzione delle leggi e il mantenimento della libert\u00e0 civile e politica. I depositari del potere esecutivo non hanno nessuna autorit\u00e0 legittima verso il popolo, il quale \u00e8 il vero sovrano. Essi non sono i padroni del popolo, ma i suoi ufficiali e il popolo pu\u00f2 stabilirli e destituirli quando gli piace. Non \u00e8 questione per essi di contrattare, ma di obbedire; e dimenticandosi delle funzioni che lo stato impone, loro non fanno che compiere i loro doveri di cittadini, senza avere in alcun modo il diritto di disputare sulle condizioni. \nLa vera natura dello stato non \u00e8 quella di dare agli individui un sostituto della libert\u00e0 naturale, ma un'altra forma di libert\u00e0 che garantisca all'individuo ci\u00f2 che la libert\u00e0 naturale gli garantiva, finch\u00e9 era possibile, cio\u00e8 la sua vita e la sua felicit\u00e0.\nCon Volont\u00e0 generale Rousseau non intende la somma delle volont\u00e0 particolari (dei singoli membri di un'assemblea), ma un'unica volont\u00e0 volta sempre al bene comune. A questa volont\u00e0 generale si arriva appunto attraverso una fase di discussione, durante la quale devono emergere le opinioni personali e non quelle di un gruppo o partito politico, in quanto i membri del partito voterebbero secondo le direttive di questo e non secondo la propria coscienza (quindi non spontaneamente, cosa che Rousseau ritiene fondamentale e di cui ha fatto un caposaldo della sua filosofia).\nChiunque non sia d'accordo, alla fine della fase di discussione, con la volont\u00e0 generale, \u00e8 anzitutto una minaccia per la sopravvivenza stessa della comunit\u00e0, in quanto non comprende che la volont\u00e0 generale \u00e8 a beneficio anche suo. Perci\u00f2 va corretto e riportato in seno all'assemblea. L'assemblea funziona solo se \u00e8 composta da un gruppo ristretto di persone, il che potrebbe facilitare una deriva elitarista o oligarchica di quella che Rousseau chiamava \"democrazia pura\", applicata gi\u00e0 nell'antica Grecia. Una delle degenerazioni pi\u00f9 possibili del concetto di volont\u00e0 generale \u00e8 entrata nella Storia della Rivoluzione Francese nella figura di Maximilien Robespierre, il quale riteneva di sapere quale fosse la volont\u00e0 generale della comunit\u00e0 e quindi di conoscere cosa fosse bene per i cittadini, cosa che, con Robespierre e coi giacobini, degenera nel periodo del Terrore (il quale \u00e8 una sorta di applicazione pratica, portata all'estremo, della correzione di coloro che non \"comprendevano\" la volont\u00e0 generale voluta dal regime giacobino).\nConclusioni.\n\"Il contratto sociale\" di Rousseau riscosse un enorme successo in Europa ed influenz\u00f2 sia la Costituzione degli Stati Uniti d'America, sia i principi della Rivoluzione francese. Anche la filosofia morale, giuridica e politica di Immanuel Kant fu molto influenzata da quest'opera di Rousseau. In particolare Kant riutilizz\u00f2 sia il concetto di contratto sociale, inteso come idea, sia il concetto di volont\u00e0 generale. Quest'ultimo era in Kant adattato alla monarchia prussiana. Importante anche l'influenza dell'opera roussoiana sulla filosofia del \"giovane Marx\"; infatti Karl Marx nella Per la critica della filosofia del diritto di Hegel, sulla base del concetto di volont\u00e0 generale, pervenne ad una concezione democratica ugualitaria, fondata sul suffragio universale, con la quale si oppose al conservatorismo di Hegel."}
{"id": "886340", "revid": "110157", "url": "https://it.wikipedia.org/wiki?curid=886340", "title": "Hyundai Motor Company", "text": "La Hyundai Motor Company (in Hang\u016dl \ud604\ub300\uc790\ub3d9\ucc28) \u00e8 il reparto della multinazionale coreana Hyundai attiva nelle costruzioni automobilistiche.\nStoria.\nAll'et\u00e0 di soli 25 anni nel 1940, Chung Ju-yung, tent\u00f2 di fare fortuna trasferendosi nuovamente a Seul dopo numerosi tentativi falliti. La vita in Corea era difficile a causa dei conflitti con il Giappone e Chung riusc\u00ec a comprare da un amico un garage per riparare delle autovetture. Grazie a un prestito di 3.000 won, l\"A-do Service Garage\" contava circa 20 dipendenti e si occupava della manutenzione delle autovetture. L'esito fu positivo tanto che dopo tre anni l'A-do contava circa 70 dipendenti ma a causa dell'occupazione giapponese il garage venne trasformato in un'acciaieria per la produzione di materiali bellici. L'A-do Service Garage venne quindi soppressa. Chung Ju-yung si trasfer\u00ec ad Asan con oltre 50.000 won guadagnati durante la gestione dell'A-do e tent\u00f2 di studiare una strategia per poter investire quel denaro in una nuova azienda.\nNel 1946, dopo la liberazione della Corea dal dominio giapponese, incominci\u00f2 un periodo di ricostruzione per il paese e Chung ebbe modo di fondare il 27 dicembre 1947 la \"Hyundai Civil Works Company\", azienda specializzata nelle costruzioni che si ramificher\u00e0 e specializzer\u00e0 in numerosi settori investendo soprattutto nel campo metallurgico e ingegneristico. Nel 1967 viene fondata a Seul la Hyundai Motor Company, divisione destinata alla produzione di veicoli leggeri e pesanti. Si realizza cos\u00ec il sogno di Chung Ju-yung.\nLa Hyundai Motor Company incomincia la sua avventura automobilistica: nel febbraio del 1968 viene firmato un accordo con la Ford per produrre su licenza il modello Cortina, una grande berlina realizzata dalla filiale inglese della Ford. Nel novembre del 1968 incominci\u00f2 l'assemblaggio delle scocche della Cortina, importate dall'Inghilterra; solo in seguito si pass\u00f2 a una produzione completa, basata per\u00f2 sempre sul modello inglese. Il modello andava in diretta concorrenza contro la Toyota Corona che per\u00f2 subiva elevate tasse da parte del governo perch\u00e9 veniva importata e non prodotta direttamente in Corea. Nel 1969 venne introdotta anche la Taunus 20M che, insieme con la Cortina, fino alla met\u00e0 degli anni settanta ha rappresentato circa l'80% delle vendite automobilistiche in Corea del Sud. Successivamente la Taunus 20M usc\u00ec di produzione, sostituita nel 1978 dalla Granada sempre di origine Ford.\nLa tappa successiva fu la presentazione, nel 1975, della Hyundai Pony, disegnata da Giorgetto Giugiaro e motorizzata con un propulsore giapponese di origine Mitsubishi Motors Corporation, azienda con la quale nel settembre 1973 era stato siglato un accordo di assistenza tecnica. La Pony rappresent\u00f2 anche il primo autoveicolo di progettazione coreana.\nLa progettazione e costruzione interamente \"in casa\" dei propri modelli \u00e8 invece incominciata con la Hyundai Sonata nel 1988. Negli stessi anni, in concomitanza anche con il passaggio di consegne tra il fondatore Chung Ju-yung e il figlio Chung Mong-koo, l'azienda automobilistica coreana ha espanso il suo raggio d'azione al di fuori della patria, ottenendo un buon successo di vendite anche sul mercato nordamericano ed europeo.\nNel 1998, in occasione della grande crisi delle borse asiatiche Hyundai ha acquisito il controllo della casa rivale Kia Motors, dando luogo alla nuova societ\u00e0 Hyundai Kia Automotive Group che, negli anni successivi, ha stretto accordi di collaborazione con la DaimlerChrysler.\nIl 5 novembre 2015 Hyundai lancia \"Genesis\", un marchio di lusso (nome preso dall'omonima auto di lusso prodotta dalla casa) i cui nomi dei modelli saranno formati dalla lettera G e, a seconda della categoria del modello, dai numeri 70, 80 e 90. Il primo modello, la G90 (destinata a sostituire la Equus), \u00e8 stata presentata nel dicembre 2015. Il responsabile del design dei futuri modelli, per il quale \u00e8 stata sviluppata all'interno del gruppo Hyundai una struttura apposita, la \"Prestige Design Division\" , sar\u00e0 Luc Donckerwolke, gi\u00e0 responsabile in passato del design di case come Bentley e Lamborghini.\nSponsorizzazioni.\nDal 2002 \u00e8 diventato uno degli sponsor ufficiali del Campionato mondiale di calcio.\nDal 2012 \u00e8 sponsor ufficiale di maglia dell\u2019Olympique Lyonnais, militante nel campionato di calcio francese Ligue 1.\nDall\u2019estate 2018 diventa retro sponsor per le partite nazionali dell\u2019AS Roma, ponendo il proprio logo nella parte posteriore della divisa di gioco della squadra giallorossa, posizionandolo sotto al numero del giocatore.\nSempre nell\u2019estate 2018 vengono firmati gli accordi di sponsorizzazione con il Chelsea, con l\u2019Atletico Madrid e con\u2019Herta Berlino come sponsor di manica delle divise di gioco per le competizioni nazionali.\nModelli prodotti.\nLa Hyundai Motor Company costruisce e ha costruito autovetture utilitarie, berline, coup\u00e9 e fuoristrada tra cui:"}
{"id": "886346", "revid": "146092", "url": "https://it.wikipedia.org/wiki?curid=886346", "title": "Strade di Napoli", "text": "Di seguito un elenco delle strade e vicoli di Napoli notevoli per i motivi che seguono:"}
{"id": "886353", "revid": "599013", "url": "https://it.wikipedia.org/wiki?curid=886353", "title": "Dbx", "text": ""}
{"id": "886358", "revid": "1305772", "url": "https://it.wikipedia.org/wiki?curid=886358", "title": "Sant'Ilarione", "text": " \nCon il nome di Sant'Ilarione si indicano i santi:"}
{"id": "886362", "revid": "1573940", "url": "https://it.wikipedia.org/wiki?curid=886362", "title": "Almodovar", "text": "Geografia.\nSi tratta di toponimi di origine araba (\u0627\u0644\u0645\u062f\u0648\u0631 \"al-mudawwar\" = \"rotondo\")."}
{"id": "886366", "revid": "466539", "url": "https://it.wikipedia.org/wiki?curid=886366", "title": "Christoph Blocher", "text": "Biografia.\n\u00c8 considerato il leader emblematico dell'Unione Democratica di Centro (UDC), il partito di destra maggioritario in Svizzera, ed \u00e8 stata la sua guida a spingere l'UDC in direzione sempre pi\u00f9 borghese scostandosi dalla tradizionale definizione di \"partito agrario\". Questo ha portato in diverse occasioni a screzi con alcune sezioni cantonali del partito (in particolare con le sezioni bernesi e grigionesi) che si riconoscevano maggiormente nell'indirizzo agrario del movimento.\nSotto la sua guida l'UDC ha ottenuto, nelle elezioni federali elvetiche del 2007, il migliore risultato mai conseguito da un partito dal 1919 (29% dei votanti) consolidando ulteriormente la posizione di primo partito svizzero.\nDal 2004 \u00e8 stato membro del Consiglio federale elvetico, dove dirigeva il Dipartimento federale di giustizia e polizia. Accusato da numerosi ambienti politici di scarso rispetto per la collegialit\u00e0, il 12 dicembre 2007, venne estromesso a favore della collega di partito Eveline Widmer-Schlumpf nel secondo turno dello scrutinio, raggiungendo 115 voti contro i 125 della rivale. L'elezione della ministra grigionese che non era candidata, venne sostenuta soprattutto dal fronte democristiano, socialista e dal Partito Ecologista Svizzero.\nLa non-rielezione di Blocher ha rappresentato un fatto pi\u00f9 unico che raro nel panorama politico svizzero. La \"formula magica\" e il principio della concordanza tra i partiti di governo, infatti, rendono solitamente scontata la rielezione dei consiglieri federali uscenti.\nNel 1983 Blocher ha acquistato la quota maggioritaria della EMS-Chemie Holding; un'industria chimica attiva a Domat/Ems, nei Grigioni, di cui \u00e8 diventato delegato del consiglio d'amministrazione sino alla sua elezione a Consigliere Federale (momento in cui ha ceduto la propria partecipazione ai suoi quattro figli)."}
{"id": "886372", "revid": "486946", "url": "https://it.wikipedia.org/wiki?curid=886372", "title": "66391 1999 KW4", "text": ""}
{"id": "886374", "revid": "125284161", "url": "https://it.wikipedia.org/wiki?curid=886374", "title": "Malga Lunga", "text": "La Malga Lunga,un museo sito in un rifugio montano situato nei pressi della conca del Farno, a cavallo tra la val Cavallina, la val Borlezza e la val Gandino, in provincia di Bergamo.\nReso celebre dagli eventi bellici avvenuti durante la seconda guerra mondiale, \u00e8 ora adibito a museo della Resistenza.\nCome raggiungerla.\nLa Malga Lunga si trova ad un'altezza di 1.235 m s.l.m., tra Gandino e Sovere, ed \u00e8 raggiungibile tramite la strada provinciale che da Bergamo porta in Val Seriana: dopo aver imboccato lo svincolo per la val Gandino proseguire per Gandino e, prima dell'abitato svoltare a destra seguendo le indicazioni per Peia. Al rond\u00f2 successivo seguire le indicazioni per la localit\u00e0 Valpiana.\nLa strada \u00e8 da poco tempo completamente asfaltata e permette di raggiungere agevolmente la Malga Lunga anche a persone che non sono in grado di sopportare lunghe camminate.\nChi invece volesse compiere una gradevole escursione pu\u00f2 lasciare l'automobile in localit\u00e0 Val Piana, da cui si pu\u00f2 raggiungere la Malga Lunga in circa 35/40 minuti e si pu\u00f2 godere dell'ottimo paesaggio circostante.\nLa Malga Lunga \u00e8 inoltre raggiungibile dagli altri versanti della montagna, ma soltanto tramite sentieri: da Sovere, si pu\u00f2 partire dal santuario del paese e seguire il sentiero valle del monte, in un itinerario di circa 1,5-2 ore di cammino non sempre agevole; da Ranzanico, seguendo le indicazioni visibili poco fuori dal centro abitato, si pu\u00f2 giungere a destinazione su un tracciato molto agevole (in parte carrozzabile) che permette panorami mozzafiato prima sull'intera Val Cavallina e poi sul Lago d'Iseo ed i monti della Valle Camonica. Si passa tra i verdi prati spesso adibiti a pascolo e le piccole cascine poste sulle pendici del monte Sparavera, per poi inoltrarsi in una pineta, al termine della quale si intravede la sagoma della Malga lunga.\nLa storia.\nIl fatto che questa localit\u00e0 godesse di una visuale invidiabile sulle vallate circostanti, garantendo allo stesso tempo un'ottima protezione, ne fece una roccaforte partigiana nel corso della seconda guerra mondiale.\nFu la 53\u00aa\u00a0brigata Garibaldi \"13 Martiri di Lovere\" (in onore dei tredici partigiani Francesco Bezzi, Giulio Buffoli, Salvatore Conti, Andrea Guizzetti, Eraldo Locardi, Vittorio Lorenzini, Giacinto Macario, Giovanni Moioli, Luca Nikitsch, Ivan Piana, Giuseppe Ravelli, Mario Tognetti e Giovanni Vender, fucilati il 22 dicembre 1943 alla localit\u00e0 Poltragno di Castro e a Lovere, per aver compiuto la missione in cui vennero uccisi il Notaio Paolo Rosa, Podest\u00e0 di Lovere e Giuseppe Cortesi, Segretario Politico del Partito Fascista Repubblicano e Commissario Prefettizio di Lovere, evento noto come episodio di Poltragno), guidata da Giovanni Brasi, a prendere il possesso della zona e ad ingaggiare furiosi combattimenti contro i reparti tedeschi e della Legione Tagliamento, forze della repubblica di Sal\u00f2.\nLo scontro alla Malga Lunga ebbe luogo il 17 novembre 1944 e il combattimento, seguito al rastrellamento messo in atto da un plotone della Legione Tagliamento di stanza a Sovere, provoc\u00f2 ingenti danni alle attrezzature ed alle postazioni di entrambi i contendenti. Ma furono i repubblichini ad avere la meglio, complice un'imboscata non segnalata dalla sentinella partigiana e la loro superiorit\u00e0 numerica.\nDurante il combattimento, una bomba a mano gettata all'interno della Malga Lunga provoc\u00f2 il ferimento dei partigiani Mario Zeduri (nome di battaglia \"Tormenta\") e del russo Ilarion Efanov (\"Starik\").\nIl tenente della 53\u00aa\u00a0brigata Garibaldi, Giorgio Paglia, accortosi di avere terminato le munizioni, accett\u00f2 la resa a patto che questi venissero curati adeguatamente.\nMa la parola data dai nazi-fascisti non fu rispettata, ed i feriti vennero uccisi a colpi di pugnale e l'intera squadra guidata da Giorgio Paglia fu deportata in una localit\u00e0 tra Costa Volpino e Lovere.\nDurante il trasporto a valle, ci fu un tentativo di liberazione dei prigionieri, operato dal comandante Giovanni Brasi (\u201cMontagna\u201d), che, nonostante il coraggio di Montagna, non sort\u00ec gli effetti desiderati.\nGiorgio Paglia (nome di battaglia \u201ctenente Giorgio\u201d), Guido Galimberti (\"Barbieri\"), Andrea Caslini (\"Rocco\"), i russi Semion Kopcenko (\"Simone\") e Alexsander Nogin (\"Molotov\") furono tutti condannati a morte dopo un processo sommario.\nA Giorgio Paglia venne concessa la grazia, a causa del fatto che suo padre Guido era stato un eroe della Guerra d'Etiopia nel 1934. Ma lui, dopo essersi visto respingere per l'ultima volta la richiesta di liberazione di tutti i suoi compagni, rifiut\u00f2 la grazia adducendo la frase \u00abO tutti o nessuno!\u00bb, e chiese di essere fucilato per primo.\nEra il 21 novembre 1944, e tutti i partigiani vennero fucilati a Costa Volpino.\nDue giorni dopo, poco lontano, a Lovere, i fratelli Renato e Florindo Pellegrini (conosciuti con gli pseudonimi \u201cFalce\u201d e \u201cMartello\u201d) catturati quattro giorni prima nel rastrellamento di Covale, vennero anch'essi fucilati.\nLa Malga Lunga venne ristrutturata ad opera dagli ex partigiani in onore dei compagni caduti, diventando una sorta di santuario della resistenza in provincia di Bergamo e fu dedicata alla 53\u00aa\u00a0brigata Garibaldi \u201c13 Martiri di Lovere\u201d.\nL'esposizione.\nAll'esterno si possono vedere lapidi dei partigiani caduti, cippi e monumenti commemorativi.\nAll'interno dell'edificio si trova un'esposizione semplice ma significativa, con materiale riguardante le persone che qui combatterono e caddero per la libert\u00e0.\nSi parte dalla raccolta di foto dei combattenti e di momenti della guerra partigiana, con l'elenco delle azioni militari.\nVi sono anche manifesti di propaganda anti-fascista e la bandiera della 53\u00aa\u00a0brigata Garibaldi \u201c13 martiri di Lovere\u201d.\nMolto toccanti sono inoltre le lettere scritte dai combattenti alle loro famiglie prima della fucilazione.\nIniziative e commemorazione.\nOgni anno, nel mese di maggio, si tiene una camminata non competitiva, che parte dal paese di Scanzorosciate e, attraverso i colli e le montagne circostanti, dopo circa 35\u00a0km arriva alla Malga Lunga. Questa iniziativa, aperta a tutti, viene organizzata a scopo commemorativo dalla locale sezione dell'A.N.P.I., coadiuvata da altri enti. Il nome della manifestazione \u00e8 \u201cSentiero Caslini\u201d, in onore del partigiano caduto nelle sopraccitate vicende.\nInoltre, il 25 aprile, data simbolo della Liberazione, si svolgono raduni di gruppi e di persone al fine di ricordare ci\u00f2 che qui accadde.\nCuriosit\u00e0.\nSu questo luogo \u00e8 stata scritta, per mano di Arturo Moretti (\u201cRenzo\u201d), una canzone che ricorda i tragici eventi del novembre 1944:"}
{"id": "886378", "revid": "22035", "url": "https://it.wikipedia.org/wiki?curid=886378", "title": "Cristoph Blocher", "text": ""}
{"id": "886379", "revid": "599013", "url": "https://it.wikipedia.org/wiki?curid=886379", "title": "Anthony Vanden Borre", "text": "Biografia.\nVanden Borre \u00e8 nato a Likasi, in Repubblica Democratica del Congo da padre belga e da madre congolese.\nCaratteristiche tecniche.\nCalciatore duttile dal fisico possente. \nCarriera.\nClub.\nAnderlecht.\nCresciuto nelle giovanili dell'Anderlecht, con cui gioca sin dall'et\u00e0 di otto anni, esordisce in prima squadra a soli sedici anni il 13 marzo 2004, giocando dal primo minuto nella gara interna di campionato contro il Charleroi, terminata col punteggio di 3-2 in favore dei padroni di casa. Nella parte rimanente della stagione gioca stabilmente nella formazione bianco-malva disputando 8 partite di campionato, vinto poi dalla squadra a fine stagione e due di Coppa del Belgio, conquistando anche la sua prima convocazione con la Nazionale belga.\nNella successiva stagione comincia a giocare stabilmente da titolare facendo coppia con Vincent Kompany. In totale disputa 22 partite di campionato, esordendo anche in Champions League.\nNella stagione 2005-2006 gioca in Champions League, andando anche vicino a segnare uno storico gol per l'Anderlecht nella trasferta in casa del , quando colp\u00ec il palo con una sua conclusione non riuscendo cos\u00ec ad evitare la sconfitta finale per 1-0. La sua prima rete da professionista arriva invece il 21 settembre del 2005 nella vittoria per 5-1 della propria squadra contro il Roeselare. A fine campionato il giovane belga conta 22 presenze complessive in campionato con 3 gol segnati.\nResta all'Anderlecht anche per la stagione 2006-2007; la squadra nel frattempo gli prolunga il contratto fino al 2010.\nSerie A: Fiorentina e Genoa.\nNella primavera del 2007 la Fiorentina comincia a monitorarlo con insistenza; l'interesse viene confermato anche dal direttore sportivo della societ\u00e0 gigliata Pantaleo Corvino. L'ufficialit\u00e0 dell'acquisto arriva solo a fine stagione, il 3 giugno, quando viene annunciata della societ\u00e0 viola anche la firma di un quinquennale da parte del giovane terzino, che quindi lascia i belgi dell'Anderlecht dopo aver vinto tre campionati.\n Vanden Borre esordisce in Serie A ed in maglia viola il 7 ottobre 2007, quando subentra a Pazzini al 67' di Fiorentina-Juventus, terminata poi col punteggio di 1-1.\nTrovando poco spazio negli schemi di Cesare Prandelli nella prima parte della stagione, il 22 gennaio viene ufficializzata la cessione del calciatore in compartecipazione al Genoa, nell'ambito dello scambio con Papa Waigo N'Diay\u00e8. Il 24 giugno 2008, poi, i rossobl\u00f9 riscattano anche l'altra met\u00e0 del cartellino e Vanden Borre diventa un giocatore del Genoa a titolo definitivo. Partecipa cos\u00ec alla stagione 2008-2009 che si conclude con un quinto posto e la qualificazione della squadra rossobl\u00f9 in Europa League.\nPremier League.\nIl 13 agosto 2009 viene ceduto in prestito al Portsmouth societ\u00e0 che poi a fine campionato essendo incorsa in procedura fallimentare, non potendo operare in amministrazione controllata non riscatta il prestito e lascia il giocatore all'interno dell'affare Boateng.\nGenk.\nDopo 23 presenze nel campionato inglese torna al Genoa in cerca di un'altra sistemazione. Il 7 settembre 2010, a calciomercato ormai chiuso, il Genk comunica di aver acquisito a titolo definitivo il cartellino del calciatore che, pur allenandosi gi\u00e0 con la nuova squadra, entrer\u00e0 a ufficialmente a far parte della rosa dal gennaio 2011 non essendo pi\u00f9 possibile il suo tesseramento.\nNel luglio 2012 si svincola in seguito alla scadenza del proprio contratto con il Genk. Il successivo 14 settembre si aggrega al West Ham per un periodo di prova insieme a Mika\u00ebl Silvestre e John Mensah. Qualche giorno dopo viene scartato dagli \"Hammers\".\nRitorno all'Anderlecht.\nNel gennaio 2013 torna dopo 6 anni all'Anderlecht.\nIl 4 novembre 2014 realizza una doppietta in Champions League contro l'Arsenal.\nMontpellier, il ritiro e il ritorno.\nNell'estate 2016 passa in prestito ai francesi del Montpellier.\nIl 10 gennaio 2017 a soli 29 anni, annuncia il suo ritiro dal calcio giocato, per poi annullare la precedente decisione e firmare il 2 marzo con il Mazembe.\nNazionale.\nDopo la sua prima stagione da professionista con l'Anderlecht, Vanden Borre viene convocato nella Nazionale belga dove esordisce il 28 aprile 2004 nell'amichevole giocata a Bruxelles contro la Turchia con la maglia dei \"Rode Duivels\" a soli 16 anni e sei mesi, subentrando al 90\u00ba minuto a \u00c9ric Deflandre diventando il secondo giocatore pi\u00f9 giovane di sempre ad esordire con la maglia della nazionale belga, dopo Fernand Nisot.\nSuccessivamente entra a far parte stabilmente della rosa del Belgio, partecipando anche alle qualificazioni per i Mondiali di Germania 2006 e segnando la sua prima rete nell'amichevole vinta per 2-1 contro l'Arabia Saudita dell'11 maggio 2006.\nNel 2008 prende parte con la \"Nazionale Olimpica\" ai Giochi olimpici in Cina.\nNel giugno 2014 viene convocato dal ct della Nazionale Marc Wilmots per i Mondiali 2014.\nStatistiche.\nPresenze e reti nei club.\n\"Statistiche aggiornate all\u201911 aprile 2020.\"\nCronologia presenze e reti in nazionale.\n "}
{"id": "886383", "revid": "599013", "url": "https://it.wikipedia.org/wiki?curid=886383", "title": "Dce", "text": ""}
{"id": "886385", "revid": "767487", "url": "https://it.wikipedia.org/wiki?curid=886385", "title": "Tony Hawk's Skateboarding", "text": "Tony Hawk's Skateboarding, noto come Tony Hawk's Pro Skater fuori dall'Europa, \u00e8 il primo gioco della fortunata serie di videogiochi di skateboard sponsorizzata dallo skater Tony Hawk, uscito nel 1999.\nScopo del Gioco.\nIl gioco pu\u00f2 essere completato pi\u00f9 volte controllando diversi skater, corrispondenti ad atleti realmente esistenti, raggiungendo 5 obiettivi (detti \"tape\") per pista e prendendo 3 medaglie. Proseguendo nel gioco si rendono disponibili le tavole degli skater e nuovi personaggi.\nPersonaggi.\nOfficer Dick e Private Carrera sono personaggi inventati, che diventano giocabili quando si finisce il gioco per la prima volta. Ogni volta che si finisce il gioco in modo completo con un personaggio si sblocca il suo relativo video e le sue tavole, che variano da personaggio a personaggio (Per citarne qualcuna Birdhouse, Firm, Flip, Shorty's, Zero...)\nPiste.\nLe piste sono:"}
{"id": "886389", "revid": "1566286", "url": "https://it.wikipedia.org/wiki?curid=886389", "title": "Manuel De Sica", "text": "Biografia.\nFiglio di Vittorio De Sica e di Mar\u00eda Mercader, era fratello maggiore di Christian De Sica e padre del regista Andrea De Sica, nato dall'unione con la produttrice cinematografica Tilde Corsi.\nContemporaneamente alla frequenza del liceo classico, presso l'\"Istituto Nazareno\" di Roma, Manuel De Sica frequenta i corsi di teoria al Conservatorio di Santa Cecilia, dove studia con Bruno Maderna. Forma con alcuni suoi amici il gruppo musicale The Ancients con il quale fa alcune apparizioni televisive (fra cui una a \"Studio Uno\", programma televisivo condotto da Lelio Luttazzi) e incide due 45 giri. Le sue prime composizioni da camera vengono pubblicate dalla Casa Ricordi dietro interessamento di Renzo Rossellini, direttore artistico dell'Orchestra sinfonica di Montecarlo. Nel 1968 firma la sua prima colonna sonora per il film \"Amanti\", diretto da suo padre Vittorio. Subito dopo compone il commento musicale per la serie televisiva di Ugo Tognazzi \"FBI - Francesco Bertolazzi investigatore\".\nFanno seguito colonne sonore per vari lavori televisivi e per film quali \"Io e Dio\", esordio cinematografico del regista Pasquale Squitieri, \"Cose di Cosa Nostra\" di Steno, \"Io non vedo, tu non parli, lui non sente\" di Mario Camerini e continua la collaborazione con il padre, per il quale firma le colonne sonore dei successivi \"Il giardino dei Finzi Contini\" (per il quale guadagna una candidatura al Grammy), \"Lo chiameremo Andrea\", \"Una breve vacanza\" e \"Il viaggio\". Contemporaneamente si dedica alla composizione di musica sinfonica e di musica da camera con sonate per arpa, per clarinetto, e altri strumenti solisti.\nNel 1974 dirige anche un film televisivo, \"L'eroe\", che vede tra gli interpreti sempre suo padre. L'attivit\u00e0 di compositore di colonne sonore continua con pellicole dirette da Dino Risi e da suo figlio Marco, da Carlo Verdone, da Enrico Oldoini, da Carlo Vanzina e da moltissimi altri, tra cui suo fratello Christian. Nel 1989 Manuel De Sica \u00e8 stato premiato con il Globo d'oro della stampa estera per la colonna sonora di \"Ladri di saponette\" di Maurizio Nichetti. Nel 1992 ha vinto il Nastro d'argento per \"Al lupo al lupo\" di Carlo Verdone, seguito nel 1996 dal David di Donatello per la colonna sonora di \"Celluloide\" di Carlo Lizzani.\nManuel De Sica \u00e8 stato anche presidente dell'\"Associazione Amici di Vittorio De Sica\" per il restauro delle opere paterne, curatore di pubblicazioni su ciascun film restaurato e fondatore dell'\"Associazione Musica Retrovata\" per il recupero di opere musicali inedite o sconosciute. La sua musica \u00e8 stata eseguita da artisti quali Dino Asciolla, Salvatore Accardo, Flavio Emilio Scogna, Enrico Dindo, Danilo Rossi, Floraleda Sacchi, l'Ensemble Wien Berlin, le sue canzoni sono state interpretate da artisti quali Ella Fitzgerald, Tony Bennett, Dee Dee Bridgewater. \nNel 2012 gli viene assegnato un premio speciale al festival Alabarda d'oro, mentre viene premiato per la sezione saggistica per il libro \"Da figlio a padre\" al Premio Nazionale Vincenzo Padula nel 2013.\nMor\u00ec a Roma la mattina del 5 dicembre 2014 a 65 anni per un attacco cardiaco; \u00e8 sepolto nel Cimitero del Verano. Alla sua memoria \u00e8 dedicato il documentario \"Sciusci\u00e0 70\", di Mimmo Verdesca.\nHa ricevuto il \"Premio Internazionale Alessandro Cicognini\" alla memoria il 7 novembre 2018 organizzato dal \"Centro Ricerche e Studi Nazionale Alessandro Cicognini\" in collaborazione con il Centro sperimentale di cinematografia e la \"Cineteca Nazionale\"; il riconoscimento \u00e8 stato consegnato dall\u2019attore Lino Capolicchio."}
{"id": "886404", "revid": "1305772", "url": "https://it.wikipedia.org/wiki?curid=886404", "title": "Cunard Building", "text": "Il Cunard Building \u00e8 un elegante edificio nel centro di Liverpool, che sorge a Pier Head. Fu costruito da Holland, Hannen &amp; Cubitts tra il 1914 e il 1918 come quartier generale per la Cunard Line, e oggi \u00e8 noto come la seconda della \"Tre Grazie\" di Liverpool.\nL'edificio fu progettato dallo studio Willink e Thicknesse, con la consulenza di Arthur J. Davis; lo stile \u00e8 fortemente influenzato dall'architettura italiana e rientra nella lista degli edifici di grande rilevanza nel Regno Unito, secondo la classificazione di \"Grade II*\" (\"edifici di particolare rilevanza e importanza pi\u00f9 che locale\").\nLa sede della Cunard \u00e8 rimasta nell'edificio sino agli anni 1960, quando l'edificio venne venduto alla Prudential plc. La compagnia si trasfer\u00ec a Southampton.\nIl Cunard Building \u00e8 famoso per la sua forma molto particolare; \u00e8 pi\u00f9 largo sul retro rispetto alla parte frontale. Sarebbe stato disegnato a questo modo per ricordare la prua di una barca."}
{"id": "886408", "revid": "125952193", "url": "https://it.wikipedia.org/wiki?curid=886408", "title": "Grimaldi Lines", "text": "Grimaldi Lines \u00e8 una compagnia di navigazione controllata del Gruppo Grimaldi. Nata nel 2000, la compagnia opera in ambito marittimo per il trasporto passeggeri.\nStoria.\nFondata a Palermo nel 1947 con la denominazione di \"Sicula Oceanica S.A.\" per opera dei fratelli Grimaldi, figli di Amelia Lauro in Grimaldi e nipoti dell'armatore Achille Lauro, la loro flotta fu inizialmente costituita da navi da carico risalenti alla prima guerra mondiale da riallestite per farne delle navi per emigranti e rifugiati che, come nel caso dello zio, i Grimaldi decisero di acquistare a basso costo nel mercato post-bellico.\nNel gennaio 1949 venne acquisito dalla Nuova Zelanda il piroscafo \"Ruahine\" che dopo essere stato riallestito e ribattezzato \"Auriga\" navig\u00f2 tra l'Italia e l'America centrale. Ad esso fecero seguito le acquisizioni dei piroscafi \"Citt\u00e0 di Hong Kong\" e \"Prince Robert\" ribattezzati rispettivamente \"Centauro\" e \"Lucania\".\nDal 1983 al 1996 il gruppo Grimaldi oper\u00f2 nel servizio crociere con il marchio Ausonia Cruise e la turbonave \"Ausonia\", in precedenza appartenuta alla Italia Crociere Internazionali e che, nel 1998, fu acquistata da un armatore di Cipro.\nLa compagnia viene fondata nel 1999 da Guido Grimaldi, allo scopo di iniziare un servizio nell'ambito del progetto \"Autostrade del Mare\". La societ\u00e0 marittima acquista le motonavi \"Freccia Blu\" e \"Malta Express\", con le quali inizia i primi collegamenti merci tra Italia, Spagna e Malta. Nel 2000 la compagnia inizia a svolgere anche il servizio passeggeri: le prime rotte aperte collegano Italia (Civitavecchia, Salerno e Palermo) a Spagna (Barcellona), Costa Azzurra (Tolone), Corsica (Porto Vecchio) e Tunisia (Tunisi).\nCon il tempo, numerose rotte vengono aperte, diverse navi vengono acquistate e la societ\u00e0 attraversa un periodo di crescita: ad oggi la compagnia collega i maggiori porti italiani anche a Sardegna, Sicilia, Grecia e Marocco. Recentemente la societ\u00e0 ha spostato il suo centro operativo da Salerno a Civitavecchia."}
{"id": "886410", "revid": "466539", "url": "https://it.wikipedia.org/wiki?curid=886410", "title": "Ivangorod", "text": "Ivangorod (; in estone \"Jaanilinn\"; in votico \"Jaanilidna\") \u00e8 una citt\u00e0 della Russia, che si trova nel Kingiseppskij rajon dell'Oblast' di Leningrado.\nGeografia fisica.\n\u00c8 situata sulla riva destra del fiume Narva alla frontiera russo-estone 159\u00a0km a ovest di San Pietroburgo, di fronte alla citt\u00e0 estone di Narva. Il suo pi\u00f9 importante monumento \u00e8 la fortezza di Ivangorod.\nStoria.\nLa fortezza di Ivangorod fu costruita nel 1492 durante il regno di Ivan III di Russia e per questo chiamata come lui. Nei periodi 1581-1590 e 1621-1704 fu controllata dall'Impero svedese. Nonostante altri cambiamenti nel territorio e nella sovranit\u00e0, dal 1612 al 1945 Ivangorod fu considerata come facente parte di Narva, sulla sponda opposta del fiume.\nDopo il collasso dell'Impero russo, l'Estonia indipendente prese il controllo della citt\u00e0 di Narva che comprendeva anche Ivangorod (in estone \"Jaanilinn\") nel gennaio 1919 e tutto ci\u00f2 fu riconosciuto dal trattato di Tartu. Dopo l'occupazione nel 1944 dell'Estonia da parte dell'URSS nella Seconda guerra mondiale, le autorit\u00e0 sovietiche staccarono Ivangorod da Narva e trasferirono il suo territorio all'Oblast' di Leningrado (RSSF Russa) nel gennaio 1945. Lo status di citt\u00e0 le fu conferito nel 1954.\nDopo che l'Estonia riottenne l' nel 1991 la frontiera stabilita nel 1920 dal trattato di Tartu \u00e8 stata considerata solo dalla Russia come superata dalle frontiere stabilite tra le varie repubbliche dalle autorit\u00e0 sovietiche. Secondo la Costituzione estone (art.2), invece, il territorio appartiene ancora all'Estonia; tuttavia Ivangorod rimane per ora alla Russia. A causa delle tensioni politiche esistenti tra i due Paesi, la nuova frontiera non \u00e8 stata ancora riconosciuta.\nInfrastrutture e trasporti.\nIvangorod \u00e8 un importante punto di passaggio transfrontaliero e ha una stazione ferroviaria."}
{"id": "886425", "revid": "466539", "url": "https://it.wikipedia.org/wiki?curid=886425", "title": "Birkenhead", "text": "Birkenhead \u00e8 una citt\u00e0 del Regno Unito, nella penisola di Wirral, sulla sponda ovest del fiume Mersey, opposta a Liverpool, centro principale del distretto metropolitano di Wirral.\nStoria.\nLa citt\u00e0 \u00e8 famosa come porto e per i suoi cantieri navali, tra i quali Cammell Laird."}
{"id": "886427", "revid": "110157", "url": "https://it.wikipedia.org/wiki?curid=886427", "title": "Chiesa di Santa Maria dell'Anima", "text": "Santa Maria dell'Anima \u00e8 una delle chiese di Roma. Fondata nel XIV secolo come oratorio dell'ospizio dei tedeschi, da secoli \u00e8 la chiesa nazionale della comunit\u00e0 tedesca di Roma (\"Kirche der deutschsprachigen katholischen Gemeinde in Rom\").\nStoria.\nFu deciso di ricostruire la chiesa trecentesca in occasione del giubileo del 1500, ma la nuova fu consacrata solo nel 1542.\nLa fondazione di Santa Maria dell'Anima, confraternita di cui faceva parte dal 1489 Johannes Burckardt (lo stesso del palazzetto del Burcardo a Largo di Torre Argentina), che poi ne divenne prevosto avviando i lavori della nuova chiesa, voleva una chiesa nello stile dell'Europa settentrionale, con le navate laterali della stessa altezza di quella centrale. Dello spirito gotico \u00e8 rimasta in effetti l'altezza dei pilastri che sostengono le quattro campate, la profondit\u00e0 delle 8 cappelle laterali, e anche il campanile (peraltro attribuito al Bramante). La facciata di Andrea Sansovino fu per\u00f2 edificata in stile prettamente rinascimentale italiano e fu completata da Giuliano da Sangallo, e la dedica fu preservata con l'esecuzione di un affresco nella cupola rappresentante la \"Vergine che salva le anime\".\nL'istituzione, vera e propria chiesa nazionale dei tedeschi a Roma (che in origine erano costituiti dalle tre comunit\u00e0 tedesca, olandese e fiamminga), si leg\u00f2 sempre pi\u00f9 strettamente agli Asburgo d'Austria, la cui aquila bicipite ricorre frequente nel programma figurativo. Le sue entrate erano costituite da elemosine, lasciti testamentari e rendite di propriet\u00e0 immobiliari nella zona, che costituivano un ingente patrimonio, e venivano affittate preferibilmente a tedeschi.\nDurante l'occupazione napoleonica Santa Maria dell'Anima fu saccheggiata e la sacrestia utilizzata come stalla. Nel 1859 venne istituito il seminario a fianco alla chiesa, e la fondazione (era stato Innocenzo VII nel 1406 a costituirla, ponendo l'ospizio dei pellegrini germanici sotto la protezione papale) \u00e8 ancora oggi istituzione pontificia.\nDescrizione.\nTra le opere conservate vi sono:\nPerdute sono la \"Nativit\u00e0 di Cristo\" e la \"Circoncisione\" del veronese Marcantonio Bassetti (che fu attivo a Roma al fianco di Carlo Saraceni), cos\u00ec come le opere del pittore fiammingo Karel Philips Spierincks.\nDal fondo si accede ad un piccolo cortile da cui si accede all'Ospizio germanico, fitto di reperti antichi.\nOrgani a canne.\nNella chiesa si trovano due organi a canne, entrambi costruiti nel 1990 dall'austriaco Gerhard Hradetzky.\nLo strumento principale \u00e8 collocato sulla cantoria al termine della navata laterale di destra, dove in precedenza avevano trovato collocazione altri organi; \u00e8 a trasmissione meccanica e dispone di 23 registri su due manuali e pedale.\nA pavimento, vi \u00e8 un organo positivo mobile, anch'esso meccanico, dotato di 4 registri e unica tastiera, senza pedaliera."}
{"id": "886429", "revid": "1337443", "url": "https://it.wikipedia.org/wiki?curid=886429", "title": "Giacomo Balbi Piovera", "text": "Biografia.\nNacque da Giacomo Francesco Maria, marchese di Pi\u00f2vera, patrizio genovese, e Adelaide Marta Operon. Spos\u00f2 la figlia di Gian Carlo Di Negro, Francesca, detta \"Fanny\".\nFu in relazione con Mazzini e rimase coinvolto nella prima cospirazione della Giovine Italia attuata nel 1833. Arrestato e rinchiuso nella cittadella di Alessandria, venne poco dopo condannato al confino nella sua tenuta di Piovera.\nMutato il clima politico con la svolta di Carlo Alberto di Savoia, tornato in Genova, tra il 1846 e il 1848 - prima che avvenisse nel 1849 la repressione dei \"moti di Genova\" - pass\u00f2 gradualmente al partito moderato, del quale sar\u00e0 successivamente uno dei maggiori esponenti.\nPolitico, ma anche uomo di scienza, nel 1846 fu tra i partecipanti all'VIII Congresso degli Scienziati.\nA Genova, Balbi Pi\u00f2vera risiedeva nel palazzo Balbi Senarega di via Balbi (attuale n\u00ba 4 di via Balbi), storico palazzo della famiglia Balbi, del quale fu architetto nel XVII secolo Bartolomeo Bianco.\nGiacomo Balbi Piovera e la Guardia Civica genovese.\nGiacomo Balbi Piovera fu partecipe in prima persona della creazione della Guardia Civica di Genova (o Guardia Nazionale), un'istituzione la cui ideazione si deve ad un notabile genovese, Vincenzo Ricci.\nParlamentare del Regno e attivit\u00e0 di ricerca in agronomia.\nBalbi Piovera, lasciata Genova e la partecipazione alla Guardia Civica, mantenne posizioni filo-sabaude, scelta condivisa dal fratello Francesco Balbi Senarega e dagli amici Gaetano Pareto, Domenico Elena, Paolo Farina, Nicol\u00f2 Magioncalda.\nA Piovera si trasfer\u00ec dal 1865 per dedicarsi a studiare nuovi metodi nel campo dell'agronomia, cercando di risolvere i problemi di una societ\u00e0 agricola ancora in stato di arretratezza. In questo luogo fece erigere un opificio per la filatura della seta.\nNel 1855 a Parigi venne insignito della Gran Croce della Legion d'Onore per le sue sete grezze esposte alla Mostra Internazionale.\nEletto senatore, partecip\u00f2 alle sedute parlamentari a Roma."}
{"id": "886437", "revid": "1748167", "url": "https://it.wikipedia.org/wiki?curid=886437", "title": "Storia dell'arte a Pescara", "text": "La storia dell\u2019arte a Pescara \u00e8 per lo pi\u00f9 storia dell\u2019arte contemporanea, in quanto la citt\u00e0 ha potuto vivere una prima fase di crescita ed espansione solo in seguito allo smantellamento della fortezza spagnola che ne delimit\u00f2 la vita sociale dal XVI al XIX secolo.\nLetteratura.\nFigura di spicco per l'attivit\u00e0 letteraria pescarese fu Gabriele d'Annunzio. Infatti se si esclude la poetessa e marchesa di Pescara Vittoria Colonna, la citt\u00e0 non ebbe alcun rilievo nella storia della letteratura abruzzese sino alla nascita di D'Annunzio e all'inizio della sua attivit\u00e0 letteraria nel 1882-884-886 con le varie prose, nonch\u00e9 componimenti poetici intrisi di forte naturalismo che allude al paesaggio e all'ambiente pescarese-chietino-francavillese.\nNelle sue prose di \"Terra vergine - Il libro delle vergini - San Pantaleone\", poi confluite nelle \"Novelle della Pescara\" (1902), D'Annunzio riprende il tema di \"Vita dei campi\" di Giovanni Verga un naturalismo esasperato e colorito in cui vengono descritte le sofferenze e lo stile di vita quasi selvaggio delle genti pescaresi e delle campagne attorno. Pi\u00f9 avanti negli anni, il sentimento di D'Annunzio verso Pescara cambier\u00e0, ad esempio nei ricordi del \"Notturno\" (1921) e del \"Libro segreto di Gabriele d'Annunzio\" (1935) Pescara appare come una citt\u00e0 lontana, una citt\u00e0 delle origini a cui ritornare per recuperare lo spirito fanciullesco, una citt\u00e0 fortemente intrisa della presenza della cara e anziana madre Luisa de Benedictis.\nArtisti principali.\nFrancesco Paolo Michetti.\nFrancesco Paolo Michetti (Tocco da Casauria, 4 agosto 1851 - Francavilla al Mare, 5 marzo 1929) \u00e8 stato un pittore e litografo di grandissima fama internazionale e molto apprezzato dai collezionisti d'arte a cavallo tra l'800 e il \u2018900; raggiunse la definitiva fama internazionale nel 1887, quando espose a Napoli la grande tela del \"Corpus Domini\" (che venne acquistata dall'imperatore Guglielmo II di Germania).\nFormatosi a Napoli e lavorando in tutta Italia, \u00e8 sempre rimasto molto legato alla sua terra e nei primi anni del \u2019900, attorno alla sua persona cominci\u00f2 a riunirsi il \"Cenacolo michettiano\" a Francavilla al Mare, a cui partecipavano i maggiori artisti abruzzesi dell'epoca (tra gli altri, il poeta Gabriele d\u2019Annunzio, lo scultore Nicola D'Antino e il musicista Francesco Paolo Tosti) nel convento di Santa Maria di Ges\u00f9 di Francavilla. A Pescara, presso la \u2018'Biblioteca provinciale'\u2019, \u00e8 conservato il suo celebre dipinto \"la figlia di Jorio\" del 1894.\nAlessandro Cicognini.\nNato a Pescara il 25 gennaio 1906, il celebre compositore Alessandro Cicognini (1906-1995) visse a Francavilla al Mare, citt\u00e0 dove risedette fino agli anni Ottanta.\n\u00c8 considerato uno dei padri della musica da film e autore di oltre trecento colonne sonore, tra cui i film che vinsero il \"Premio Oscar\" \"Sciusci\u00e0\" e \"Ladri di biciclette\" di Vittorio De Sica. Nel 2015, il Premio Flaiano, presieduto da Edoardo Tiboni, il \"Festival Scrittura e Immagine\" e il \"Centro Ricerche e Studi Nazionale Alessandro Cicognini\", diretto dal compositore e regista Davide Cavuti, hanno realizzato un omaggio all'illustre compositore, nel venticinquennale della sua scomparsa.\nI Cascella.\nLa famiglia Cascella ha dato molto alla citt\u00e0 di Pescara e ha caratterizzato moltissimo la vita dell'arte della citt\u00e0, essendo stata una feconda scuola di arte e cultura, apprezzata a livello nazionale e internazionale. Il Comune di Pescara ha dedicato ai Cascella la fondazione del Museo civico Basilio Cascella.\nBasilio Cascella e figli.\nLa prima figura importante \u00e8 sicuramente quella di Basilio Cascella nato a Pescara, nel 1860. Egli frequent\u00f2 la scuola serale degli Artieri di Pescara e lavor\u00f2 come apprendista nello stabilimento tipografico Luigi Salomone. La sua formazione artistica non \u00e8 legata alla frequentazione di nessuna scuola, ma \u00e8 il frutto del suo lavoro e del contatto con molte personalit\u00e0 dell'arte del tempo in tutta Italia. La sua opera si rif\u00e0 esplicitamente al \"verismo\". Le sue attivit\u00e0 creative sono molteplici: egli \u00e8 stato litografo, pittore, grafico, ceramista, illustratore e fotografo. Dal 1895 il Cascella si trasferisce a Pescara e il consiglio comunale della citt\u00e0 delibera la cessione di un terreno per permettergli di costruire uno stabilimento litografico e di pittura. Tale concessione del terreno in viale delle Acacie (poi viale Principe di Piemonte e ora viale Marconi) ha rappresentato un momento importante per la citt\u00e0 pescarese, poich\u00e9 con essa \u00e8 nata una vera e propria scuola di scultura e illustrazione. Lo stabilimento litografico, ancora oggi esistente in viale Marconi a Pescara, \u00e8 sede del Museo civico \"B. Cascella\", dal 1905 al 1914 produsse le bellissime stampe de \"L'Illustrazione abruzzese\", alcune delle quali conservate, insieme a tele e ceramiche dipinte di Basilio e i figli Michele, Tommaso e Gioacchino.\nTre dei figli di Basilio Cascella, Tommaso, Michele e Gioacchino hanno continuato l'opera paterna, essendo stati tutti e tre pittori di apprezzabile abilit\u00e0. In particolare, Tommaso Cascella ha esposto in diverse citt\u00e0 europee e anche in Brasile e fu tra i vincitori della Biennale di Venezia del 1932 ha vinto. Anche il fratello Michele, ha saputo acquisire fama a livello nazionale e internazionale, con due partecipazioni alla Biennale di Venezia e con mostre in ogni parte d'Italia e d'Europa. Il fratello Giacomo, invece, non ha mai avuto la forza di imporsi nel panorama nazionale, perch\u00e9 \u00e8 rimasto legato alla sua terra di origine e non ha mai intrapreso lo sforzo di vivere e lavorare nella piazze d'arte italiane pi\u00f9 importanti.\nPietro, Andrea e Renato Cascella.\nDi grande importanza \u00e8 l'esperienza dei figli di Tommaso Cascella, Andrea e Pietro. Andrea Cascella (1919-1990), \u00e8 stato pittore \u00e8 ceramista e ha esposto e venduto le sue opere in tutto il mondo: la sua fama lo ha portato a divenire commissario della Biennale di Venezia e direttore dell'Accademia di belle arti di Brera. Il fratello Pietro Cascella (1919-2008), ha iniziato la sua carriera artistica come pittore e ceramista, ma ha consolidato la sua fama mondiale come scultore: le sue sculture sono solitamente composte da masse pietrificate levigate, aspre o corrose con accenni di base cubista e elementi di purismo geometrico. Egli ha lavorato molto in Abruzzo e a Pescara, ha realizzato \"La nave\" (1987), sullo slargo all'incrocio del lungomare Matteotti con piazza I Maggio: opera che caratterizza assai il lungomare della citt\u00e0.\nNon solo, Pietro con Andrea decor\u00f2 le statue del nuovo Ponte Risorgimento nel 1952, rinato dall'ex ponte Littorio distrutto dai tedeschi, il Monumento ai caduti di tutte le guerre in piazza Garibaldi, il Monumento ai Martiri della Libert\u00e0 in piazza Unione.\nEttore Spalletti.\nEttore Spalletti \u00e8 nato nel 1940 a Cappelle sul Tavo, in Provincia di Pescara e morto 11 ottobre 2019 a Spoltore : \u00e8 un pittore e scultore di fama internazionale, ma \u00e8 molto radicato e presente nel territorio pescarese. In citt\u00e0 \u00e8 stato spesso protagonista di mostre personali o collettive e ha realizzato la fontana presso la nuova sede del Tribunale Penale e Civile, in piazza Ettore Troilo. Ha lasciato in progetto la realizzazione di un \u201cpercorso d'acqua\u201d che dovrebbe collegare la vecchia stazione di Pescara al mare.\nLuigi Baldacci.\nLuigi Baldacci (Pescara, 27 gennaio 1937 - 9 set 2018) \u00e8 stato un pittore al quale sono legate varie opere presenti nella citt\u00e0, tra le quali quelle affisse sulle pareti della Sala Consigliare del Comune di Pescara, che raccontano la storia della citt\u00e0 in otto pannelli dipinti a olio su tela, nonch\u00e9 la scultura intitolata \"Omaggio a Flaiano\", composta da due elementi in acciaio rivestiti di tasselli di ceramica colorata posta nel piazzale antistante l'auditorium \"Flaiano\", componente del Monumentale teatro G. D'Annunzio.\nGiuseppe Misticoni.\nGiuseppe Misticoni, nato a Spoltore il 25 dicembre 1907 \u00e8 morto nel 1998, inizia l'attivit\u00e0 artistica con il pittore abruzzese \"Italo De Sanctis\", e compie i suoi studi nel Liceo Artistico e Accademia di Belle Arti di Roma.\nNella capitale resta a lavorare alcuni anni; poi torna in Abruzzo ove prende a svolgere attivit\u00e0 didattiche in varie scuole della citt\u00e0 di Pescara. Inizia nel frattempo un'opera di svecchiamento della cultura della regione tenendosi costantemente a contatto con le punte avanzate dell'arte. La guerra ne interrompe l'opera, e parte nel 1940 per il fronte in Albania; fatto prigioniero, fugge dal campo inoltrandosi in vicende avventurose e drammatiche; unitosi a reparti partigiani, intraprende una durissima lotta di resistenza. Tornato, finalmente, in patria nel 1946, riprende l'opera interrotta, riuscendo a fondare il \"Liceo Artistico\" a Pescara e chiama quali collaboratori all'insegnamento i migliori artisti della regione. Muore poi a Pescara il 2 maggio 1998. Le sue opere principali sono custodite al Museo d'arte moderna \"Vittoria Colonna\" e a lui \u00e8 intitolato il \"Liceo Artistico\" da lui fondato.\nFranco Summa.\nFranco Summa, nato a Pescara il 7 luglio 1938 e l\u00ec deceduto il 25 gennaio 2020, \u00e8 stato un artista, architetto e accademico.\nAttivo a partire dagli anni sessanta del XX secolo, \u00e8 stato esponente dell'arte contemporanea italiana. Il suo percorso, sviluppatosi attraverso pratiche di ricerca nell'arte ambientale e sociale, si caratterizza per l'uso simbolico delle forme e del colore, esplorando le relazioni che intercorrono tra l'uomo e lo spazio urbano.\nVito Giovannelli.\nVito Giovannelli \u00e8 un pittore, xilografo, medaglista. Dotato di buone conoscenze tipografiche si \u00e8 dedicato, principalmente, alla realizzazione di ex libris, di assegni bancari e di documenti filatelici, specialmente con soggetti abruzzesi. Il suo tratto \u00e8 ben individuabile nella panoramica della grafica internazionale, tanto da essere stato inserito dal critico Elke Schutt Kern dell'universit\u00e0 di Lugano, nel prestigioso catalogo Gutenberg, del 1998. \nVittorio Pepe.\nVittorio Pepe (1863 - 1943) nacque a Pescara nel rione Portanuova, in una casa posta all'incrocio di piazza Garibaldi con viale D'Annunzio e corso Manthon\u00e8, casa distrutta dai bombardamenti del 31 agosto 1943, uccidendolo. Fu soprannominato lo \"Strauss d'Abruzzo\" da Gabriele D'Annunzio, fu musicista, compositore, componendo tra la fine dell'800 e l'inizio del '900, stimato da Francesco Paolo Tosti e da d'Annunzio, che lo introdussero nel Cenacolo di Michetti. Per il suo carattere riservato fu ignorato dalla critica, inoltre a causa del bombardamento di Pescara del 1943, che colp\u00ec la sua abitazione, and\u00f2 persa la sua documentazione di composizioni musicali. Nato il 23 luglio 1863 da Giuseppe e Rachele Carabba, fu battezzato nella vecchia chiesa di San Cetteo, la sua casa era presso il Circolo Aternino di piazza Garibaldi; fu avviato giovanissimo alla carriera musicale, frequent\u00f2 la scuola delle sorelle Del Gado e il ciclo delle elementari con i maestri Eliseo Morico e Giovanni Sisti, conoscendo il compagno Gabriele d'Annunzio, poi si iscrisse al Conservatorio di San Pietro a Majella a Napoli, venendo seguito da Costantino Palumbo, per il pianoforte, da Nicola D'Arienzo per la composizione, diplomandosi nel 1885; due anni dopo fu iniziato al cenacolo michettiano.Dopo un periodo di soggiorno a Milano, torn\u00f2 a Pescara, abbandonando la carriera promettente di concertista, dedicandosi all'insegnamento del pianoforte, fu maestro di Michele Muzii di cui rimane una \"Lady Godiva\" e Cristo Sorrentino. Dell'opera perduta con i bombardamenti di Pescara, rimangono una mazurka \"Pescara\" una marcia \"Defil\u00e8 alla pineta\" e una polka \"Sempre carina\"; la \"Polka del Fezio\" ebbe un particolare successo per la banda civica di Pescara. Compose anche il tango \"La musica del Parrozzo\" il \"Trittico di balli\", il valzer per pianoforte \"Abruzzo forte e gentile\", e la \"Zingaresca\" molto lodata da D'Annunzio.\nFumettistica e Andrea Pazienza.\nNel liceo artistico di Pescara sono stati formati due importanti esponenti della fumettistica italiana. Particolarmente importante per la cultura e l'arte pescarese \u00e8 stata la figura di Andrea Pazienza. Infatti, durante il periodo che trascorre al liceo realizza i suoi primi fumetti, alcuni dei quali mai pubblicati, e diversi quadri. Insieme ad altri artisti, lavora al \"Laboratorio Comune d'Arte \"Convergenze\"\", che a partire dal 1973 espone le sue opere in diverse collettive e personali. In quello stesso periodo, frequentava lo stesso liceo artistico di Pescara Tanino Liberatore.\nArte elettronica.\nA Pescara si \u00e8 svolto il PEAM - Pescara Electronic Artists Meeting: un meeting internazionale d'arte elettronica, arte digitale e videoarte organizzato dall'Associazione Culturale \"Artificialia\". L'evento \u00e8 partecipato e diretto da diversi artisti e intellettuali pescaresi.\nTeatro.\nNel 1910 Vicentino Michetti realizz\u00f2 in viale D'Annunzio il teatro omonimo, la cui architettura \u00e8 una delle pi\u00f9 elaborate e fini dello stile eclettico novecentesco a Pescara. \nIl Pomponi fu il principale teatro di Castellammare, e poi di Pescara, quando i due comuni nel 1927 si riunirono, fu attivo sino al 1963 quando dopo problemi di gestione e abbandono, fu demolito per il parcheggio di piazza Primo maggio. Il teatro offriva programmi molto variegati e ospitava anche compagnie teatrali nazionali. \nNel 1936 Vincenzo Pilotti, nell'area di piazza Italia, luogo fulcro dell'amministrazione pescarese, realizz\u00f2 il Cinema teatro Massimo, in stile razionalista. \nNel 1963 in ricordo dei 100 anni di nascita di Gabriele D'Annunzio fu realizzato il Teatro monumento Gabriele D'Annunzio, sulla riviera sud, caratterizzato da un auditorium circolare e dallo svettante obelisco.\nArchitettura.\nSi elencano le principali architetture civili e palazzi:\nArchitettura contemporanea.\nVerso la fine degli anni '90, con la discussione di un nuovo piano regolatore, si scopre un certo interesse per il recupero di uno sviluppo armonioso della citt\u00e0 dal punto di vista urbanistico, ma anche architettonico. \nRisalgono a questo periodo e ai successivi anni importanti progetti e opere di ricostruzione e ristrutturazione. Da segnalare il progetto di Oriol Bohigas per la riqualificazione e ricostruzione della zona adiacente alla stazione di Porta Nuova. \nNel 2006 \u00e8 stata progettata dall'architetto di fama mondiale Massimiliano Fuksas la nuova sede della Fater.\nAltre architetture notevoli sono le Torri Camuzzi e il nuovo Tribunale.\nTeatro monumento Gabriele D'Annunzio.\nSituato nella Pineta Dannunziata, presso il lungomare Colombo, \u00e8 stato realizzato in occasione del centenario della nascita di D'Annunzio nel 1963, con accanto l'Auditorium Flaiano a pianta circolare,e un obelisco monumentale realizzato da Vicentino Michetti jr, alto 67 metri. Da molti anni il teatro ospita la cerimonia del Premio Flaiano e la rassegna Pescara Jazz. La struttura a forma di anfiteatro l'estate ospita spettacoli, opere liriche, balli e concerti, ed \u00e8 stato ipotizzato nel 2015 la realizzazione di un sistema di copertura per gli spettacoli invernali.\nNave di Cascella.\nSi tratta del principale monumento simbolico della citt\u00e0, almeno sino alla costruzione nel 2009 del Ponte del Mare, e si affaccia su Largo Mediterraneo, in asse col Corso Umberto I, al termine del Lungomare Matteotti e l'inizio del viale della Riviera. Fu progettato inizialmente nel 1986 da Pietro Cascella, in marmo travertino, ma l'opera attualmente a Pescara \u00e8 stata realizzata in pietra. Commissionato dal comune per abbellire il lungomare al posto della \"rotondacm\" giardino a meridiana, il monumento fu inaugurato il 4 luglio 1987 a Piazza I Maggio, dopo essere stato esposto a Firenze in Piazza Santa Croce per alcuni mesi, e inizialmente concepito per ornare piazza Salotto. La scultura rappresenta una barca a remi e rievoca la vocazione alla pesca della citt\u00e0, e i prigionieri spagnoli del \"Bagno borbonico\" di Pescara e della sua fortezza, sfruttati come rematori sulle navi fino al 1859.\nScultura.\nLa scultura a Pescara si pu\u00f2 dividere in monumentale e privata. Nell'ambito privato uno dei primi rappresentati fu Costantino Barbella di Chieti, che realizz\u00f2 delle figurine donate all'amico Gabriele d'Annunzio, tuttora conservate nel museo della casa natale. Nell'ambito monumentale la scultura si accompagn\u00f2 all'architettura liberty-eclettica della trasformazione proto-novecentesca di Pescara, con la realizzazione di palazzi gentilizi dell'alta borghesia locale, il cui massimo rappresentante fu Antonino Liberi, progettatore ed esecutore del restauro della casa D'Annunzio, del Palazzo Perenich e di vari villini classicheggianti nel quartiere della Pineta.\nLa scultura monumentale si and\u00f2 evolvendo con l'avvento del fascismo, da un lato riguard\u00f2 opere commemorative, come dediche ai caduti della guerra, dall'altro si accompagn\u00f2 sempre all'architettura, come dimostrano gli esempi evocativi e simbolici del Palazzo del Governo di Vincenzo Pilotti e, prima della guerra, le statue di del Ponte Littorio progettato da Cesare Bazzani, con le statue dei nudi femminili di Pilotti, e le aquile littorie del Brozzi. Con la fine della guerra, e la ricostruzione di Pescara, la scultura assunse carattere prettamente monumentale e decorativo, e si concretizz\u00f2 soprattutto nella realizzazione di fontane pubbliche.\nFontana delle cinque cannelle.\nFontana ottocentesca, situata nel quartiere Pescara Colli, a pochi passi dalla Basilica della Madonna dei sette dolori. Realizzata in laterizio, ha una volume unico a parallelepipedo tripartito da quattro lesene, con basso piedistallo, base e capitello dorico, che sorreggono una trabeazione classica con attico leggermente accennato. Il volume \u00e8 partito da lesene poste dentro losanghe aggettanti. La vasca sottostante reca un bordo arrotondato.\nFontana \"La Pescara\".\nSi trova in Piazza Italia, accanto alla scultura del busto di Gabriele d'Annunzio, realizzata nel secondo dopoguerra. Ha una vasca rettangolare, dal bordo marmoreo corrono verso l'interno giochi d'acqua. Al centro si trova una scultura bronzea intitolata \"La Pescara\" di Giuseppe di Prinzio, raffigurante una donna sul dorso di un cavallo marino, dal cui morso sgorga uno zampillo.\nRealizzato dal nipote di Vicentino Michetti sr., il costruttore del teatro omonimo del 1910 nella Pescara vecchia, l'opera risale agli anni '70. Dopo vari spostamenti, la sua sede definitiva \u00e8 un angolo di Piazza Salotto, presso la Banca del Fucino, rappresenta un pachiderma realizzato in cemento, con la proboscide toccante il terreno, per permettere ai bambini di salirci. Nel 2013 l'opera \u00e8 stata riqualificata venendo colorata.\nLa torre dei venti.\nLa \"Torre dei Venti\" si staglia in Piazza Caduti del Mare, al centro di un complesso realizzato da Franco Summa nel 2018: \u00e8 caratterizzata da dischi rossi che roteano con la spinta dell'energia eolica. La struttura che rappresenta un omaggio alla navigazione, \u00e8 circondata da un basamento in cui sono incisi i 32 nomi dei venti e indicati i punti cardinali. Arricchiscono lo spazio urbano panchine circolari e fioriere dipinte con i dodici colori fondamentali. La piazza \u00e8 contornata, sui quattro lati, da tappeti erbosi calpestabili. Tra le aiuole, con vegetazione viva sempre, spicca una rossa, a forma di quadrifoglio, particolarmente indicata per l'incontro e il dialogo. Nel complesso, il luogo, aperto a tutti, dovrebbe essere secondo le intenzioni dell\u2019artista particolarmente accogliente e gioioso.\nIl giardino incantato.\n\"Il giardino incantato\" \u00e8 un'installazione monumentale \"site specific\" realizzata da Franco Summa, nel 2018. \u00c8 ubicata, alle spalle della zona universitaria, nell'area del complesso residenziale OperA, progettato da Mario Botta. L'opera monumentale \u00e8 costituita da sedici elementi verticali, policromi, alti sei metri, distribuiti simmetricamente: la loro disposizione invita i passanti a fruire degli elementi architettonici, pittorici e scultorei che ridisegnano il nuovo spazio pubblico-privato, dalla dimensione sociale.\nPittura.\nA Pescara la pittura nei primi anni di \u00e8 manifestata grazie alla presenza di Basilio Cascella e Francesco Paolo Michetti. Il primo realizzava nel suo laboratorio litografico in viale Marconi (oggi \u00e8 il museo civico Cascella), figurine per la rivista de \"L'illustrazione abruzzese\" (1899-1915), mentre il secondo intratteneva con lui e altri artisti locali delle corrispondenze, avendo lo studiolo nel convento di Francavilla. Alla morte di Michetti, uno dei suoi dipinti maggiori: \"La figlia di Iorio\" (la seconda versione), venne portato nel nuovo palazzo provinciale appena costruito in piazza Italia, dove si trova tuttora.\npriprio dalla vista che si ha dal belvedere di Orsogna. La scena infatti si risolve nella ragazza a passeggio, mentre si tiene il velo, e dall'altra parte il gruppo di sbeffeggiatori imbruttiti nei volti, sotto la cornice centrale giganteggiante della Majella innevata. Michetti si concentr\u00f2 soprattutto sul dipingere fedelmente i costumi tipici dei popolani, il tono dei colori a tempera su tela \u00e8 molto sobrio. Del dipinto \u00e8 visibile anche una prima versione incompiuta del 1894, venduta a Paolo Ingegnoli, amico di Michetti, ed esposta nella sala consiliare della Prefettura di Chieti.\nIl Museo civico di Cascella a Pescara raccoglie oltre 500 opere di pittura, scultura, ceramica grafica di Basilio, e dei suoi figli Tommaso e Michele, nonch\u00e9 dei nipoti Andrea e Pietro Cascella. Un'intera stanza dal 2004 \u00e8 stata dedicata all'opera di Tommaso Cascella, uno dei pi\u00f9 prolifici epigoni dell'opera paterna per quanto riguarda la lavorazione della ceramica.\nAncora oggi l'attivit\u00e0 pittorica a Pescara viene portata avanti da autori emergenti, quali Alfredo Perrotti, Donato Vitale, Rossella Lombardi, Isabella Catanese e Bruno Di Pietro. In citt\u00e0 si trova inoltre la Galleria d'arte moderna \"Vittoria Colonna\", presso il lungomare Matteotti. Il museo \u00e8 stato aperto nel 2002, contenente opere di donazione dalla collezione Gangai-Stoppato, dei pittori Brindisi, Bueno, Calabria, Carr\u00e0, Guidi, Gattuso, Manz\u00f9, Maccari, Mir\u00f2, la collezione Misticoni e Benini.\nMusica: il Conservatorio \"Luisa d'Annunzio\".\nIl cuore dell'attivit\u00e0 musicale pescarese \u00e8 il Conservatorio statale \"Luisa d'Annunzio\", avente sede nel Palazzo Mezzopreti, che fu la sede storica del Comune di Castellammare, fino al 1927, quando le due citt\u00e0 (Castellammare appunto e Porta Nuova vennero riunite in una sola municipalit\u00e0). Il 22 gennaio 1922, nella ricorrenza del sesto anniversario della morte di Luisa De Benedictis, madre di Gabriele d'Annunzio, un gruppo di artisti abruzzesi, tra cui Primo Riccitelli, Camillo De Nardis, Francesco Paolo Michetti, Bonaventura Barattelli, decisero di costituire in citt\u00e0 un'associazione musicale che avrebbe preso il nome della madre di Gabriele.\nLa corporazione musicale fu fondata nel Vittoriale degli Italiani, a Gardone Riviera, lo stesso anno. Con al firma dello stesso d'Annunzio dello statuto, la corporazione prese avvio, con l'intento di portare la cultura musicale anche nella piccola cittadina di Pescara. L'embrionale associazione di artisti, divenne \"istituzione\" con le leggi del 1928 per volere di Berardo Montani, podest\u00e0 di Pescara, affidando l'istituto alla gestione dei maestri Umberto Coen e Ludovico Ciavarelli, che vennero aiutati dal Maestro Mul\u00e8 del Conservatorio Santa Cecilia di Roma.L'attivit\u00e0 del liceo si ampli\u00f2 notevolmente negli anni '30, grazie all'opera del Maestro Lino Liviabella e di Pietro Ferro. A lui si sostituirono i Maestri Toscano, Maini e Macchia (anni 1965-66), anni in cui la sede fu momentaneamente spostata, per permettere lo svolgimento dei corsi di violino, tromba, trombone. Nel 1969 il vecchio stabile fu ristrutturato e trasformato in un vero \"conservatorio\", dove insegnarono i Maestri Firminio Sifonia, Giuliano Silvero, Mario Domenicucci, Luciano Cerroni, Nicola Jannucci."}
{"id": "886440", "revid": "116072059", "url": "https://it.wikipedia.org/wiki?curid=886440", "title": "UNOMIL", "text": "La Missione degli osservatori delle Nazioni Unite in Liberia (abbr. UNOMIL dall'inglese \"United Nations Observer Mission in Liberia\") fu una missione di peacekeeping, stabilita dal Consiglio di sicurezza nel 1993 con la risoluzione 866, con l'obbiettivo di supportare la Comunit\u00e0 economica degli Stati dell'Africa occidentale e il governo di transizione nazionale liberiano dopo la guerra civile nel paese.\nIl mandato della missione prevedeva:\nIl 10 dicembre 1995 il Consiglio di sicurezza rafforz\u00f2, con la risoluzione 1020, il mandato della missione includendo tra i compiti anche quello di indagare sulla violazione dei diritti umani durante la guerra civile e di arrestare i responsabili.\nIl contingente fu composto all'incirca da 300 militari provenienti da: Austria, Bangladesh, Belgio, Brasile, Cina, Congo, Repubblica Ceca, Egitto, Guinea-Bissau, India, Giordania, Kenya, Malesia, Nepal, Pakistan, Paesi Bassi, Polonia, Russia, Slovacchia, Svezia, Ungheria e Uruguay.\nLa missione si concluse nel 1997 avendo raggiunto gli obiettivi prefissi; nel 1999 scoppi\u00f2 nel paese la seconda guerra civile liberiana.\nIl quartier generale fu posto nella capitale liberiana, Monrovia; la missione fu guidata dal generale Daniel Ishmael Opande (Kenya) dall'ottobre 1993 al maggio 1995, dal generale Mahmoud Talha (Egitto) dal dicembre 1995 al giugno 1996, dal colonnello David Magomere (Kenya), dal giugno 1996 al dicembre 1996 e dal generale Sikander Shami (Pakistan) dal dicembre 1996 al settembre 1997.\nIl costo totale della missione fu di 103 milioni di dollari; non ci furono morti tra il personale della missione."}
{"id": "886444", "revid": "79520", "url": "https://it.wikipedia.org/wiki?curid=886444", "title": "Aegagropila linnaei", "text": "Aegagropila linnaei \u00e8 un'alga verde pluricellulare appartenente alla famiglia delle \"Cladophoraceae\", diffusa nell'emisfero boreale.\nChiamata in giapponese \"Marimo\" (\u6bec\u85fb - \"Mari-Mo\" ossia \"Mari\" pallina e \"Mo\" indica generalmente le piante d'acqua), \u00e8 conosciuta anche come \"Cladofora\" o \"sasso-pianta\" o \"alga a palla\". Il nome si riferisce ad una determinata formazione delle alghe, quando si sviluppano formando grandi sfere verdi dalla superficie vellutata. Le colonie di tali sfere sono conosciute soltanto in Islanda, Giappone e dalla Siberia all'Estonia, mentre sono state introdotte dall'uomo in Australia.\nClassificazione.\nQueste colonie di alghe vennero scoperte negli anni 20 del XIX secolo dal dott. Anton E. Sauter nel Lago Zeller, in Austria. Il genere \"Aegagropila\" venne stabilito da K\u00fctzing (1843) classificando la formazione sferica come specie, chiamata \"Aegagropila linnaei\". &lt;br&gt;\nSei anni pi\u00f9 tardi lo stesso K\u00fctzing trasfer\u00ec le specie dal genere \"Aegagropila\" al genere \"Cladophora\".\nSuccessivamente, \"A. linnaei\" venne inserita nel genere \"Cladophora\" con il nome di \"Cladophora aegagropila\" da Rabenhorst e successivamente classificata come \"C. sauteri\" da K\u00fctz.\nNel 2002 venne effettuata un'approfondita ricerca, compresa di esami del DNA, che accert\u00f2 la presenza di chitina nelle pareti delle cellule, rendendo l'alga non assimilabile nel genere \"Cladophora\".\nNomenclatura.\nLa pianta \u00e8 stata chiamata \"marimo\" da un botanico giapponese (Tatsuhiko Kawakami Tatsuhiko) nel 1898. \"Mari\" in lingua giapponese significa biglia, mentre \"Mo\" \u00e8 un termine generico per le piante che crescono in acqua. &lt;br&gt;\nI nomi in Ainu sono \"t\u014drasanpe\" (fantasma del lago) e \"t\u014dkarippu\" (cosa che rotola nel fango).\nA volte l'alga \"marimo\" \u00e8 venduta nei negozi di acquariofilia con il nome di \"Muschio a sfera giapponese \" anche se l\"'Aegagropila linnaei\" non \u00e8 muschio. &lt;br&gt;\nIn Islanda sono denominate \"k\u00falusk\u00edtur\" dai pescatori locali (\"k\u00fala\" = sfera e \"sk\u00edtur\" = qualsiasi genere di erbaccia che rimane impigliata nelle reti da pesca).\nDescrizione.\nQuest'alga si presenta come un insieme di molti fusti sottilissimi pluricellulari (con un comune microscopio \u00e8 possibile osservarne la struttura, arrivando ai cloroplasti) con un colore dal verde brillante al verde scuro. Queste alghe non presentano radici e assorbono tutte le sostanze a loro necessarie tramite il fusto.\nStudi scientifici hanno dimostrato che assorbono una gran quantit\u00e0 di nitriti, nitrati e componenti ammonici nell'acqua, rilasciando una grande quantit\u00e0 di ossigeno sotto forma di bollicine visibili sugli steli.\nPu\u00f2 svilupparsi sul fondo fangoso dei laghi, formando un compatto tappeto orizzontale, oppure pu\u00f2 ricoprire rocce e legni sommersi. Ma la forma pi\u00f9 conosciuta \u00e8 quella sferica (egagropili), dovuta ad un ammasso di fusti che si sviluppano radialmente da un \"cespo\" libero nell'acqua.\nIl movimento dell'acqua consente alle alghe di acquisire una forma sferica, garantendo a tutti i fusti una sufficiente ossigenazione e illuminazione.\nDurante il giorno le sfere galleggiano a pelo d'acqua poich\u00e9 la fotosintesi produce ossigeno che trascina verso la superficie la sfera."}
{"id": "886451", "revid": "88740", "url": "https://it.wikipedia.org/wiki?curid=886451", "title": "Loy e Altomare", "text": "I Loy e Altomare sono stati un duo musicale italiano di genere country rock, composto da Checco Loy e Massimo Altomare, entrambi cantanti e chitarristi.\nStoria.\nIl duo si forma, come raccontano loro stessi nella canzone \"Checco e Massimo\" (contenuta nel primo album, \"Portobello\"), a seguito di una vacanza a Londra.\nI primi due album \"Portobello\" e \"Chiaro\" fanno riferimento ad un mondo studentesco o, comunque giovanile, che cerca di vivere la vita in maniera \"alternativa\", anche se non mancano brani di precisa denuncia sociale (da \"Topi\": \u00abFinch\u00e9 mamma una sera \u00e8 uscita dopo cena, all'indomani calma e pancia piena\u00bb).\nDopo alcuni anni di silenzio (in cui i due incidono come solisti), Loy e Altomare pubblicano il terzo album, \"Lago di Vico (m. 507)\", che contiene testi decisamente pi\u00f9 duri (da \"Contro natura\": \u00abQuesta \u00e8 una legge contraria alla natura che pi\u00f9 ti spacchi il c..o e peggio devi star\u00bb). La crudezza dei testi, probabilmente, \u00e8 stato il motivo principale per cui l'album \u00e8 stato poco trasmesso in radio, ed \u00e8 rimasto decisamente poco noto. Recentemente, \u00e8 stato consigliato dai conduttori del \"Notturno italiano\" di Rai International.\nFrancesco Loy \u00e8 figlio del regista Nanni Loy. \"Si \u00e8 ritirato in campagna - afferma Massimo Altomare - Continua a lavorare con la musica, anche se non fa cose che vanno sul mercato, musica ambient essenzialmente\". Si sa che registr\u00f2 la canzone \"Viaggio in seconda classe\" come sigla per un programma televisivo del 1977, divisa in due parti: \"Viaggio in 2\u00aa classe (partenza)\" e \"Viaggio in 2\u00aa classe (arrivo)\".\nInvece Altomare ha registrato quattro album come solista, due come interprete e due come autore e interprete: \"Gnosi delle f\u00e0nfole\" del 1998, raccolta poetica di Fosco Maraini musicata insieme al pianista Stefano Bollani; \"Sounds of humour\" (Mellophonium Multimedia, 2004), una rivisitazione di vecchi standard della musica italiana dagli anni venti agli anni cinquanta. Come cantautore ha inciso gli album \"Il grande ritmo dei treni neri\" nel 1988 e \"Un'ora di libert\u00e0\" nel 1990, avvalendosi della collaborazione dei membri dei Litfiba,Daniele Trambusti e Roberto Terzani, prodotti da Ernesto de Pascale.\nNel 2010 Altomare pubblica l'album \"Outing\"."}
{"id": "886458", "revid": "125420691", "url": "https://it.wikipedia.org/wiki?curid=886458", "title": "Gradini Conte di Mola", "text": "I gradini Conte di Mola sono una scalinata che si trova in un angolo di piazzetta Duca D'Aosta a Napoli.\nQuesta scalinata, passando per via Speranzella, conduce al vico Conte di Mola (che prende il nome da Simone Vaaz, conte di Mola). Tale vico \u00e8 famoso per essere stato citato nella canzone classica napoletana \"Lil\u00ec Kangy\", scritta da Capurro e Gambardella nei primi decenni del Novecento.\nLa canzone \u00e8 il simbolo delle \"sciantose\", la versione napoletana delle \"chanteuse\" francesi che ballavano nel Moulin Rouge a Parigi.\nSi esibivano al caff\u00e8 Margherita non distante da piazza Augusteo, situato al di sotto della galleria Umberto I.\nIl vico Conte di Mola viene inoltre nominata nella commedia \"Napoli milionaria\" di Eduardo De Filippo."}
{"id": "886464", "revid": "115372575", "url": "https://it.wikipedia.org/wiki?curid=886464", "title": "Via Marechiaro", "text": "Via Marechiaro \u00e8 una strada di Napoli situata nel quartiere Posillipo che porta al borgo di Marechiaro. \nSu questa via sorge la chiesa di Santa Maria del Faro, che anticamente, era l'altro nome della strada. Il nome \"Marechiaro\" non deriva, come comunemente si pensa, dalla trasparenza delle acque del mare di Posillipo, ma dalla loro quiete. Gi\u00e0 in alcuni documenti del periodo svevo si parla di \"mare planum\" tradotto in napoletano \"mare chiano\" da cui l'odierno \"Marechiaro\".\n\u00c8 citata in una sostanziale quantit\u00e0 di canzoni, poesie, commedie e film ed \u00e8 una delle strade napoletane pi\u00f9 conosciute in Italia e all'estero."}
{"id": "886466", "revid": "165090", "url": "https://it.wikipedia.org/wiki?curid=886466", "title": "Franco D'Aniello", "text": "Biografia.\nDa giovane suona nell'Abbazia dei Folli con Luciano Gaetani e Marco Michelini. Con Gaetani, Alberto Cottica, Alberto Morselli e Giovanni Rubbiani fonda nel 1991 i Modena City Ramblers, dei quali rimane uno dei membri storici, Inizialmente suona tin whistle e flauto traverso, dal disco Radio Rebelde inizia a suonare anche la tromba, nel disco \"Bella ciao - Italian Combat Folk for the Masses\", per il mercato estero, suona anche il sassofono.\nNel 2001 recita una piccola parte di musicista irlandese in \"Gangs of New York\" di Martin Scorsese e suona nei brani tradizionali irlandese \"The White Cockade\" e \"Belle of the Mohawk\" Vale nella Colonna sonora.\nAlle elezioni amministrative del 6 e 7 giugno 2009 si candida al comune di Modena nelle liste del Pdci, ma non viene eletto.\nNel dicembre 2019 suona come ospite insieme ai Jethro Tull in un concerto di Natale a Parma.\nNel 2021 pubblica \"E alla meta arriviamo cantando. Le storie, i viaggi, la musica dei Modena City Ramblers\", libro in cui racconta la sua esperienza trentennale ni Modena City Ramblers. Collabora inoltre con Cisco nella canzone \"Riportando tutto a casa\", canzone che racconta anch'essa la trentennale esperienza musicale e umana di Cisco (prima dei MCR, poi da solista) e che \u00e8 accompagnata da un video con immagini di repertorio dei viaggi dei Modena City Ramblers."}
{"id": "886477", "revid": "287204", "url": "https://it.wikipedia.org/wiki?curid=886477", "title": "Architettura high-tech", "text": "Lhigh-tech (dall'espressione generica high-tech, \"alta tecnologia\") \u00e8 uno stile architettonico sviluppatosi negli anni settanta. Prese il suo nome da \"High-Tech: The Industrial Style and Source Book for The Home\", un libro pubblicato nel 1978 da Joan Kron e Suzanne Slesin. Il libro cos\u00ec come lo stile si avvalse pesantemente di materiali industriali come coperture di pavimento di fabbrica.\nUn altro termine per identificare questo stile \u00e8 tardo modernismo, infatti, inizialmente l'architettura High Tech sembr\u00f2 una rivisitazione del Modernismo; uno sviluppo delle idee precedenti supportate da una maggiore innovazione nei supporti tecnologici. Questo periodo fa da ponte tra il Modernismo e il Postmodernismo; si insinua in uno di quei periodi grigi come ogni volta che finisce un periodo e ne inizia un altro.\nStoria.\nNasce negli anni settanta come alternativa al Movimento Moderno per chi pensava che tale movimento avesse perso di originalit\u00e0 e dinamicit\u00e0; il modernismo infatti aveva portato ad un'architettura dalle forme semplici e perlopi\u00f9 standardizzate e la ricerca dell'economicit\u00e0 per massimizzare l'espansione edilizia accentuava negativamente questa caratteristica portando a creare intere aree urbane anonime. In verit\u00e0 l'architettura high-tech e quella moderna negli anni successivi arrivarono ad influenzarsi a vicenda, ma la prima era sempre caratterizzata da una continua necessit\u00e0 di esprimere le innovazioni tecnologiche apportate all'architettura, e di creare edifici che si staccassero nettamente dal contesto architettonico che li circondava.\nL'innovazione scientifica e tecnologica negli anni settanta ebbero un grande impatto sulla societ\u00e0. Sovreccitati dalla corsa allo spazio con lo sbarco sulla luna di Neil Armstrong nel 1969, ed insieme alle esasperate innovazioni della tecnologia militare. Questi sviluppi insinuarono nelle menti delle persone che sempre di pi\u00f9 potesse essere realizzato con lo sviluppo tecnologico. Gli strumenti tecnologici divennero sempre pi\u00f9 comuni alla vista delle persone con il tempo grazie all'uso sempre pi\u00f9 frequente di scale mobili, teleschermi, cuffie e strutture in vista. Queste costruzioni high-tech divennero ogni giorno pi\u00f9 visibili. Negli anni ottanta, l'high-tech divenne pi\u00f9 difficile distinguere dalle altre architetture Postmoderne. Molti dei suoi temi e idee furono assorbiti nel linguaggio delle altre correnti architettoniche postmoderne e la distinzione cess\u00f2.\nGli edifici furono costruiti principalmente in Europa e Nord America. Dopo la distruzione di molti edifici storici in Europa durante Seconda guerra mondiale, ripristinarli era molto problematico. Gli architetti dovevano decidere se replicare gli elementi storici o sostituirli con materiali moderni e nuove estetiche. In anni recenti l'high-tech identifica un movimento architettonico volto a manifestare la tecnologia applicata all'edificio soprattutto nella forma, la quale porta l'osservatore a chiedersi quale innovazione tecnologica \u00e8 stata applicata per permettere all'edificio stesso di conservare determinate caratteristiche. Tensostrutture, profili ridottissimi, sbalzi improbabili e giochi di superfici impensabili fino al quel momento. Ma la tecnologia applicata non \u00e8 solo di tipo strutturale: la chiesa del Giubileo a Roma, per esempio, non \u00e8 solo caratterizzata da vele che sembrano essere sorrette da forze invisibili e invece sono autoportanti, ma la caratteristica principale della struttura \u00e8 il cemento utilizzato. Si tratta in questo caso di un particolare cemento, realizzato e brevettato da Italcementi, con la capacit\u00e0 di autopulirsi grazie a un effetto di fotocatalisi. Tale materiale \u00e8 stato denominato \"cemento mangiasmog\".\nL'architettura high-tech in Italia.\nNel Bel paese il concetto di architettura high-tech appare per la prima volta nel Manifesto dell'Architettura futurista del 1914 dove \u00e8 ben evidente la necessit\u00e0 di applicare all'architettura ogni nuova tecnologia possibile \u00ab\"dobbiamo trovare quell'ispirazione negli elementi del nuovissimo mondo meccanico che abbiamo creato\"\u00bb o forma concepibile \u00ab\"L'architettura come arte delle forme degli edifici secondo criteri prestabiliti \u00e8 finita\"\u00bb.\nIl movimento high-tech vero e proprio si sviluppa verso i primi anni settanta, in linea quindi col resto d'Europa, d'altronde in quegli anni inizia la sua attivit\u00e0 uno dei pi\u00f9 grandi promotori dell'architettura high-tech: Renzo Piano. L'architetto genovese realizza per B&amp;B Italia a Novedrate degli uffici che rispecchiano pienamente lo stile. In anni pi\u00f9 recenti la nuova concezione di architettura high-tech si moltiplica in Italia, lo stesso Renzo Piano nel 2001 realizza la Biosfera, nei pressi del Porto Antico di Genova, l'anno successivo realizza la Pinacoteca Giovanni e Marella Agnelli presso Lingotto (Fiat) e l'Auditorium Parco della Musica a Roma. Oltre allo statunitense Richard Meier, con la chiesa del Giubileo e al britannico Norman Foster con il progetto per la facolt\u00e0 di Giurisprudenza di Torino anche l'architetto spagnolo Santiago Calatrava realizza in Italia due sue opere che hanno un impatto molto forte con il contesto che le circondano; il Ponte della Costituzione a Venezia e i ponti sull'autostrada A1 presso Reggio Emilia.\nScopi.\nL'architettura High Tech si svilupp\u00f2 su molti dei temi propri dell'Architettura Moderna, dei quali si appropri\u00f2 rielaborandoli e sviluppandoli in base alle ultime tendenze. Gli scopi principali dell'architettura High Tech sono quelli di sorprendere, creare qualcosa di nuovo ed evidenziarne le sue complessit\u00e0 tecniche.\nL'Architettura Moderna si sforz\u00f2 nel ribellarsi contro le norme prestabilite per creare una nuova estetica. L'architettura High Tech continua quel atteggiamento ribelle. Nel libro: \"High-Tech: The Industrial Style and Source Book for The Home\", quando Joan Kron e Suzanne Slesin discussero riguardo all'estetica High-Tech, enfatizzarono utilizzando espressioni come \"your parents might find insulting\" (NDT \"\u00e8 probabile che i tuoi genitori lo trovino insultante\"). Questo spirito dimostra cos\u00ec adeguatamente l'atteggiamento ribelle.\nKron e Slesin andarono ancora pi\u00f9 avanti (quando coniarono il nome del movimento nel libro) spiegando il termine High Tech come quello usato nei circoli architettonici per descrivere un numero sempre maggiore di residenze e di edifici pubblici con un aspetto crudamente tecnologico (NDT \"nuts-and-bolts-exposed-pipes technological look\").\nL'edificio high-tech.\nIn architettura l'edificio pu\u00f2 essere considerato un \"contenitore\" la cui \"forma\" \u00e8 indipendente dalla \"funzione\" svolta al suo interno.\nL'edificio high-tech permette di compiere molteplici e differenti funzioni al suo interno. Questo perch\u00e9 lo spazio interno viene suddiviso, sia orizzontalmente che verticalmente, seguendo una griglia modulare che permette il controllo di tutto l'edificio (pianta libera).\nOltre alla flessibilit\u00e0 interna, l'edificio high-tech \u00e8 studiato per essere \"ripetuto\" modularmente (cio\u00e8 nelle dimensioni) sia longitudinalmente che trasversalmente, con la ripetizione del piano o della facciata. Vi \u00e8 una disposizione relativamente ordinata ed un uso frequente di elementi prefabbricati. I moduli di servizio affiancano le unit\u00e0 spaziali principali e contengono quei servizi ed impianti che, se disposti all'interno dell'involucro principale, ne comprometterebbero la funzionalit\u00e0.\nLa funzione dell'edificio inoltre \u00e8 stata elaborata per non essere \"impostata\". Questa \"flessibilit\u00e0\" significa che l'edificio dovrebbe essere un \"catalizzatore\", i \"servizi tecnici devono essere forniti ma stabilmente definiti\"\nUn'importante peculiarit\u00e0 dell'architettura high-tech \u00e8 la \"trasparenza\" dell'involucro. Nell'approccio tecnologico, infatti, si ritiene necessario mostrare con chiarezza l'organizzazione costruttiva seguendo il concetto: \"\u00e8 high-tech se si vede\". Vi \u00e8 quindi l'esposizione dei componenti tecnici e funzionali della costruzione.\nUn altro aspetto dell'architettura High Tech era quello di una rinnovata fiducia nelle potenzialit\u00e0 della tecnologia nel migliorare il mondo. Ci\u00f2 \u00e8 particolarmente evidente nei progetti per costruzioni tecnicamente sofisticate di Kenz\u014d Tange da realizzarsi in Giappone durante il boom edilizio negli anni sessanta. Pochi di questi progetti si sono realmente trasformati in edifici.\nQuando si parla di architettura high-tech si possono individuare almeno 4 forme tipologiche:\nGli interni.\nPer quanto riguarda l'architettura d'interni c'era la tendenza ad usare elementi di tipo industriale come oggetti familiari; ad esempio, recipienti usati dall'industria chimica come vasi da fiori. Questo perch\u00e9 un obiettivo era l'uso dell'estetica industriale, in parte perch\u00e9 la gente si spostava verso spazi precedentemente industriali per andarci a vivere. Il movimento ha mirato a dare a tutto un'apparenza industriale.\nGli elementi tecnici in mostra per generare l\"estetica industriale\" avevano fini funzionali oltre che estetici. Rispondono ad un'esigenza progettuale risolvendo problemi di \"design\". Sono comunque funzionali; ci\u00f2 \u00e8 una rielaborazione del \"funzionalismo\" del Movimento Moderno. Tuttavia, gli elementi industriali mantengono in gran parte un'apparenza ed uno scopo funzionali.\nEsempi di Architettura high-tech.\nGli edifici high-tech fanno largo uso di strutture in vetro e acciaio, prendendo esempio dall'architettura moderna e dagli edifici commerciali di Mies van der Rohe. Le Sears Tower dimostrano che si pu\u00f2 costruire un edificio altissimo con pareti di vetro e strutture tubolari d'acciaio. L'architettura high-tech ha sviluppato un linguaggio tecnico libero dagli ornamenti storicisti dell'architettura moderna. Ne \u00e8 esempio la torre della televisione di \u017di\u017ekov a Praga. Da lontano la sua strana struttura sembra una rampa di lancio per missili e si ispira allo sviluppo tecnologico dell'epoca. Molti edifici high-tech si propongono di essere dinamici nello scopo d'uso. Ci\u00f2 \u00e8 ben mostrato dallo Stadio Olimpico di Monaco di Baviera di G\u00fcnther Behnisch e Frei Otto; questa architettura \u00e8 stata pensata per essere usata per diverse discipline sportive. In generale, anche se i tratti caratteristici dell'architettura high-tech variano, vi \u00e8 sempre una \"adorazione\" degli elementi tecnici.\nIl Centre Georges Pompidou dell'architetto italiano Piano (realizzato insieme a Richard Rogers) \u00e8 esempio completo di tale stile architettonico. Esso evidenzia tutte le caratteristiche dell'architettura high-tech. La struttura portante, i condotti di ventilazione, le scale mobili, tutto a vista. Tutto ci\u00f2 fu rivoluzionario, poich\u00e9 ad esempio i condotti di ventilazione, in precedenza, normalmente sarebbero stati un componente nascosto sulla parte interna della costruzione. Anche l'ingresso e i percorsi sono \"all'esterno\", facendo \"permeare\" anche chi entra \"dall'esterno\". Tra gli esempi pi\u00f9 recenti di architettura high-tech, in Italia, vi \u00e8 l'Arco olimpico di Torino e il Grattacielo Intesa Sanpaolo di Renzo Piano."}
{"id": "886480", "revid": "109742746", "url": "https://it.wikipedia.org/wiki?curid=886480", "title": "Pete Cosey", "text": "\u00c8 stato un chitarrista jazz, blues e fusion afroamericano noto soprattutto per aver suonato con il gruppo di Miles Davis tra il 1973 e il 1975. Il suo stile chitarristico ricco di effetti di distorsione, pu\u00f2 essere accostato a quello di Jimi Hendrix. Nel corso della sua carriera di Cosey, che non ha mai registrato album da solista e da leader, ha sempre mantenuto un profilo abbastanza basso.\nPrima di unirsi a Davis, Cosey era un richiesto turnista per la Chess Records, e aveva inciso con Etta James, Rotary Connection, Howlin' Wolf e Muddy Waters (\"Electric Mud\").\nCosey fu anche uno dei primi membri della Association for the Advancement of Creative Musicians (AACM) di Chicago. Fu uno dei primi componenti dei \"Pharoahs\" e di un gruppo che vedeva come batterista Maurice White e Louis Satter come bassista, e che sarebbe divenuto gli Earth, Wind &amp; Fire. Parte della musica di Cosey di quegli anni si trova su un album della Artistic Heritage Ensemble di Phil Cohran.\nCon Miles Davis, Cosey incise \"Get Up with It\", \"Dark Magus\", \"Agharta\" e \"Pangaea\".\nNel 1975, Cosey aveva uno stile chitarristico molto avanzato, che, facendo uso di accordature e incordature alternative, e un esteso repertorio di effetti distorsivi, con uso di wah wah e sintetizzatori, influenz\u00f2 diversi chitarristi d'avanguardia, tra cui Henry Kaiser e Vernon Reid.\nDopo il ritiro di Davis nel 1975, Cosey scomparve quasi completamente dalla scena, salvo per un'incisione sull'album di Herbie Hancock \"Future Shock\".\nLa sua incisione successiva fu sull'album di Akira Sakata \"Fisherman's.com\" (con Sakata, Bill Laswell e Hamid Drake) nel 2000. Pass\u00f2 gli anni ottanta suonando con diversi gruppi delle aree di New York e Chicago, senza pubblicare registrazioni. Nel 1987 rimpiazz\u00f2 Bill Frisell nel trio \"Power Tools\"\nNel 2001, Cosey fond\u00f2 il gruppo \"The Children of Agharta\", dedicato al repoertorio elettrico di Davis. La prima formazione comprendeva Cosey, Gary Bartz, John Stubblefield, Matt Rubano, J. T. Lewis, e DJ Juice. La formazione pi\u00f9 recente comprende Cosey, Bartz, Melvin Gibbs e Doni Hagen.\nOltre ad aver suonato da solista per i Burnt Sugar sull'album 'The Rites', Cosey nel 2004 apparve nell'episodio del documentario sul blues \"Godfathers and Sons\", durante una riunione dei musicisti dell'album \"Electric Mud\" di Muddy Waters. Nel 2003 incise inoltre la colonna sonora del film di Eli Mavros Alone Together, improvvisandola completamente durante una proiezione del film.\n\u00c8 scomparso nel 2012 all'et\u00e0 di 68 anni."}
{"id": "886481", "revid": "115373927", "url": "https://it.wikipedia.org/wiki?curid=886481", "title": "Vico Scassacocchi", "text": "Il vico Scassacocchi \u00e8 un vicolo del centro storico di Napoli (tra via dei Tribunali e Spaccanapoli). Varie ipotesi sono state avanzate sull'origine del nome, potrebbe trattarsi del nome di una congrega oppure del nome di una famiglia. Altra ipotesi vuole che il vicolo si chiami cos\u00ec per via della sua ristrettezza che avrebbe causato in passato la rottura delle ruote di carri e carrozze (da cui \"scassacocchi\").\nLa sua notoriet\u00e0 \u00e8 dovuta al fatto che viene citato in diverse opere teatrali e cinematografiche.\nTeatro e cinema.\nNel film \"Napoli milionaria\" di Eduardo De Filippo, il personaggio di Pasqualino Miele (interpretato da Tot\u00f2) abita al \"Vico Scassacocchi 17, quinto piano\".\nViene citato anche nella commedia atto unico di Eduardo De Filippo \"Quei figuri di trent'anni fa\":\nIl vicolo funge anche da ambientazione per una famosa parodia della sceneggiata del gruppo cabarettistico de \"La Smorfia\" con Massimo Troisi, Lello Arena ed Enzo Decaro, che venne trasmessa in TV per la prima volta nella trasmissione RAI \"Non stop\" nel 1980."}
{"id": "886484", "revid": "36426", "url": "https://it.wikipedia.org/wiki?curid=886484", "title": "Casa Rasponi dalle Teste", "text": "Casa Rasponi delle Teste \u00e8 un edificio medievale di Pisa, situato all'angolo tra via Serafini e via della Sapienza.\nStoria.\nLa struttura risale alla prima met\u00e0 del XIII secolo ed era inizialmente costituita da una casa torre verso ovest, alla quale vennero in seguito fatte delle aggiunte verso ovest. L'edificio, a pianta rettangolare, si doveva anticamente presentare isolato in una posizione di grande prestigio e importanza.\nDescrizione.\nLa struttura portante si vede bene sul lato nord, dove la parete non intonacata mostra ancora le strutture portanti, cio\u00e8 due grandi archi di scarico affiancati (pi\u00f9 un terzo appena accennato sulla sinistra), con apertura a sesto acuto. Vi si aprono finestre di vario modo: monofore, bifore, aperture rettangolari e altre aperture tamponate, come alcune con architrave pentagonale, che denotata particolarmente l'antichit\u00e0 dell'edificio. Su fianco ovest si vede l'uso dell'inconsueto calcare di San Giuliano, una pietra particolarmente pregiata e costosa. La presenza di buche pontaie e mensole sporgenti fa pensare all'esistenza in passato di uno o pi\u00f9 ballatoi lignei che ampliavano il piano calpestabile dell'edificio."}
{"id": "886487", "revid": "767487", "url": "https://it.wikipedia.org/wiki?curid=886487", "title": "Dragonlord (album)", "text": "Dragonlord (Tales of the Noble Steel) \u00e8 il disco pubblicato nel 1999 dalla metal band fiorentina Domine. \u00c8 il loro secondo album.\nDettagli brani.\nLe canzoni \"Dragonlord\" and \"The Last of the Dragonlord\" sono ispirate al ciclo letterario Elric di Melnibon\u00e9 di Michael Moorcock"}
{"id": "886496", "revid": "1318658", "url": "https://it.wikipedia.org/wiki?curid=886496", "title": "Pevek", "text": "Pevek () \u00e8 una localit\u00e0 nel nord della Russia dove \u00e8 situato il principale porto che si affaccia sul Mare della Siberia Orientale, \u00e8 il centro abitato pi\u00f9 settentrionale della Federazione Russa.\nPevek \u00e8 situata nella baia del \u010caun, sopra il circolo polare artico, ed \u00e8 parte del circondario autonomo della \u010cukotka, capoluogo del \u010caunskij rajon.\nFondata nel 1933, \u00e8 stata riconosciuta come citt\u00e0 nel 1967.\nInfrastrutture e trasporti.\nAereo.\nLa citt\u00e0 di Pevek \u00e8 servita dall'Aeroporto di Pevek-Apapel'ghino distante 17\u00a0km dalla citt\u00e0 e raggiungibile con una linea del trasporto pubblico. Attualmente l'Aeroporto di Pevek \u00e8 gestito dalla compagnia aerea russa \u010cukotavia, inoltre a Pevek effettuano i voli di linea le compagnie aeree russe: Kavminvodyavia (KMVavia), PAL Perm Airlines. Le destinazioni principali dei voli sono: Aeroporto di Mosca-Vnukovo, Aeroporto di Anadyr', Aeroporto di Irkutsk, Aeroporto di Magadan-Sokol."}
{"id": "886498", "revid": "124123", "url": "https://it.wikipedia.org/wiki?curid=886498", "title": "Carlo Massullo", "text": ""}
{"id": "886499", "revid": "111851502", "url": "https://it.wikipedia.org/wiki?curid=886499", "title": "Torre Lanfreducci", "text": "La Torre dei Lanfreducci \u00e8 una delle antiche torri medievali meglio conservate di Pisa, situata nel cortile interno del Palazzo alla Giornata sul Lungarno Pacinotti.\nDescrizione.\nLa torre a pianta rettangolare si eleva per sette piani principali ad altezza dei solai variabile e risale nella parte pi\u00f9 antica alla seconda met\u00e0 del XII secolo (riconoscibile per i conci fino al quinto solaio in pietra verrucana grigio chiaro), mentre la parte superiore degli ultimi piani (in laterizio rosso mattone) risale al XIV secolo. Nella parte pi\u00f9 alta \u00e8 presente una decorazione realizzata con la varia disposizione dei mattoni a formare delle fasce decorate.\nVerso la met\u00e0, sul lato ovest, si pu\u00f2 notare ancora la \"silhouette\" di un lungo arco di scarico dal disegno ogivale ribassato. Le aperture sono di diversa forma e fattura: rettangolari le pi\u00f9 piccole e antiche, poi monofore con archetti e al penultimo piano, anche una bifora con una colonnina in muratura con capitello."}
{"id": "886501", "revid": "1573940", "url": "https://it.wikipedia.org/wiki?curid=886501", "title": "Corvus brachyrhynchos", "text": "La cornacchia americana (Corvus brachyrhynchos ) \u00e8 un uccello passeriforme appartenente alla famiglia Corvidae.\nEtimologia.\nIl nome scientifico della specie, \"brachyrhynchos\", deriva dall'unione delle parole greche \"\u03b2\u03c1\u03b1\u03c7\u03c5\u03c2\" (\"brachys\"/\"brakhus\", \"corto\") e \"\u1fe5\u03c5\u03b3\u03c7\u03bf\u03c2\" (\"rhynchos\"/\"rhunkhos\", \"becco\"), col significato di \"dal becco corto\", in riferimento all'aspetto di questi uccelli.\nDescrizione.\nDimensioni.\nMisura 43-53 cm di lunghezza, per 250-575 g di peso.\nAspetto.\nSi tratta di uccelli dall'aspetto robusto e slanciato, muniti di testa squadrata con fronte sfuggente, becco relativamente corto (da cui il nome scientifico) appuntito e dalla punta lievemente adunca, collo robusto, lunghe ali digitate, zampe forti e coda cuneiforme e di media lunghezza. Nel complesso, la cornacchia americana \u00e8 facilmente confondibile col simpatrico corvo pescatore, dal quale si differenzia per le zampe pi\u00f9 lunghe, il becco pi\u00f9 robusto e l'abitudine di non arruffare le penne della gola.\nPresenta un piumaggio completamente nero, con una lieve sfumatura metallica di blu-violetto ben evidente quando l'animale \u00e8 esposto alla luce diretta: nelle ali, questa iridescenza volge pi\u00f9 al verdognolo. Durante il periodo di muta, le vecchie penne possono apparire pi\u00f9 marroncine e scagliose. Folte setole coprono il terzo basale della parte superiore della mandibola.\nIl becco e le zampe sono di colore nero: gli occhi sono di colore bruno scuro.\nBiologia.\nLa cornacchia americana \u00e8 un uccello dalle abitudini di vita essenzialmente diurne: all'infuori della stagione degli amori, questi uccelli si riuniscono in stormi che arrivano a contare anche decine di migliaia di uccelli. Durante il giorno, essi si sparpagliano in singole unit\u00e0, in coppie od in gruppetti alla ricerca di cibo in un raggio notevole, percorrendo anche distanze notevoli (fino a 80\u00a0km) e passando la maggior parte della giornata alla ricerca di cibo, dedicandosi sporadicamente a un bagno di formiche: nel tardo pomeriggio, invece, i gruppi si riuniscono fra gli alberi, interagendo a lungo prima di rifugiarsi fra le frasche (spesso in alberi diversi da quelli dedicati alla socializzazione) per passare la notte al riparo dalle intemperie e da eventuali predatori.\nSi tratta di uccelli molto vocali e chiassosi, che si tengono in contatto vocale continuo fra loro. Il richiamo principale della cornacchia americana equivale ad un secco \"cau\", meno aspro rispetto a quello di altri corvi nordamericani, che viene spesso ripetuto in serie e comunica lo stato d'animo dell'animale a seconda dell'intensit\u00e0 con cui viene emesso. Nelle coppie i due \"partner\" tendono ad assumere lo stesso timbro nel tempo: le cornacchie americane, inoltre, sono in grado di imitare i suoni dell'ambiente circostante.\nAlimentazione.\n\u00c8 una specie onnivora ed opportunista, che si nutre di qualsiasi cosa sia in grado di reperire durante la giornata.\nLa ricerca del cibo avviene principalmente al suolo: fra gli alimenti di origine animale che vengono assunti vi sono insetti ed altri invertebrati (soprattutto durante la stagione degli amori, quando il fabbisogno energetico risulta accresciuto dalle attivit\u00e0 di nidificazione ed allevamento della prole), larve, carcasse (dalle quali vengono piluccate sia la carne che gli eventuali saprofagi presenti), nonch\u00e9 uova e nidiacei saccheggiati dai nidi e piccoli vertebrati predati attivamente(ranocchie, topolini, cuccioli di coniglio). Fra gli alimenti di origine vegetale (consumati in particolar modo durante la stagione fredda) si annovera una grande variet\u00e0 di frutta a guscio (che viene aperta col becco oppure lasciandola cadere da una certa altezza) e non, bacche, granaglie, semi e verdura.&lt;br&gt;\nUna fonte molto rilevante di cibo per questi uccelli \u00e8 costituita dalle discariche e dai cassonetti, dove essi trovano fra gli scarti dell'uomo grandi quantit\u00e0 di cibo: \u00e8 invece raro osservarli nei pressi delle mangiatoie.\nSimilmente ad altri corvidi, anche la cornacchia americana accumula il cibo in eccesso in nascondigli nel suolo, che visita in un secondo momento ed ha cura di nascondere coprendoli con sassolini e detriti.\nRiproduzione.\nSi tratta di uccelli monogami, che cominciano a riprodursi in febbraio, con l'evento che prosegue fino alla fine di giugno.\nLa cornacchia americana \u00e8 un nidificatore solitario, che costruisce i suoi nidi sugli alberi (privilegiando le querce), sui cespugli o, a volte, su strutture artificiali. Il nido \u00e8 a forma di coppa, voluminoso e fatto di rametti intrecciati, con la parte interna foderata da materiale pi\u00f9 soffice come radichette, erba o pelo animale: alla sua costruzione collaborano ambedue i \"partner\".\nAll'interno del nido, la femmina depone quattro o cinque uova, che provvede a covare da sola per circa 18 giorni: nel frattempo, essa viene imbeccata dal maschio, che non si allontana mai eccessivamente dalla compagna intenta all'incubazione e si occupa inoltre (coadiuvato da altri membri del gruppo) di scacciare eventuali intrusi.\nI nidiacei, ciechi e quasi completamente implumi alla schiusa, vengono imbeccati ed accuditi da ambedue i genitori, ai quali anche in questo caso si aggregano altri esemplari: questi ultimi possono essere i giovani figli della coppia nati durante le stagioni riproduttive precedenti (bisogna tener conto che la maturit\u00e0 sessuale non viene raggiunta prima del compimento del secondo anno d'et\u00e0, e raramente un esemplare, soprattutto se di sesso maschile, riesce a riprodursi prima della sua terza stagione riproduttiva) che esemplari dello stesso stormo che, per un motivo o per l'altro, non si sono riprodotti durante la corrensta stagione degli amori.&lt;br&gt;\nNon tutte le coppie accettano aiutanti al nido: un dato curioso \u00e8 rappresentato dal fatto che la possibilit\u00e0 di successo di una covata non pare aumentare col loro aiuto.\nI nidiacei cominciano a tentare l'involo attorno ai 28-35 giorni di vita: anche dopo aver lasciato il nido, tuttavia, i giovani (ben distinguibili dagli adulti per gli occhi di un caratteristico colore azzurro) rimangono a lungo coi genitori nell'ambito dello stormo di appartenenza, continuando a chiedere loro l'imbeccata, sebbene in maniera sempre pi\u00f9 sporadica man mano che si avviano verso la maturit\u00e0.\nLa speranza di vita di questi uccelli \u00e8 di 7-8 anni, con esemplari che vivono anche il doppio: in cattivit\u00e0, essi sfiorano i 30 anni di vita.\nDistribuzione e habitat.\nCome intuibile dal nome comune, la cornacchia americana popola il Nord America, essendo diffusa in un ampio areale che abbraccia la maggior parte del continente, estendendosi nel nord dal sud-est dell'Alaska ai Grandi Laghi attraverso l'area del confine tra il Canada e gli Stati Uniti d'America, e ad est attraverso il New England fino alla Nuova Scozia e al Terranova (comprese Saint-Pierre e Miquelon), e a sud fino alla Florida, al Rio Grande ed alla Baja California nord-occidentale. La specie \u00e8 inoltre presente alle Bermuda (dove \u00e8 stata molto verosimilmente introdotta) fin dal 1876.\nGeneralmente stanziale nel suo areale di residenza, la cornacchia americana tende tuttavia ad effettuare spostamenti stagionali anche consistenti nelle aree pi\u00f9 fredde o pi\u00f9 secche dove questo uccello \u00e8 diffuso: le popolazioni settentrionali, durante il periodo estivo, si spingono a nord fino al Grande Lago degli Schiavi, mentre quelle meridionali migrano a nord durante l'estate. Le popolazioni urbane, tuttavia, tendono ad essere residenti anche nell'ambito di questo areale.\nL\"'habitat\" della specie comprende virtualmente tutti i tipi di terreni come quelli incolti, agricoli, parchi, boschi e urbani: questi uccelli mancano solo dalle aree di foresta pluviale temperata e di tundra (dove vengono rimpiazzati dal corvo imperiale), e nel corso degli ultimi due secoli hanno espanso ulteriormente il proprio areale in direttrice nord-ovest in virt\u00f9 dell'aumento di alberi e dell'insediamento umano nelle Grandi Pianure.&lt;br&gt;\nLa cornacchia americana mostra una spiccata antropofilia, con tutte le popolazioni che nel tempo si sono aggregate attorno alle aree antropizzate.\nTassonomia.\nVengono riconosciute quattro sottospecie:\nAlcuni autori riconoscerebbero inoltre una sottospecie \"paulus\" dell'Alabama (sinonimizzata con la nominale), mentre altri accorperebbero a quaet'ultima la sottospecie \"hargravei\". In realt\u00e0 lo \"status\" tassonomico delle popolazioni dall'Alberta al Nuovo Messico \u00e8 incerto, in quanto non presentano differenze tanto significative da poterne decretare l'appartenenza alla sottospecie nominale, ad \"hesperis\" o ad \"hargravei\".\nLa specie rappresenta un \"sister taxon\" della cornacchia del Nordovest, con la quale forma un clade affine a \"C. corone\" e \"C. pectoralis\": secondo alcuni autori, i due uccelli andrebbero addirittura trattati da conspecifici."}
{"id": "886502", "revid": "767487", "url": "https://it.wikipedia.org/wiki?curid=886502", "title": "Champion Eternal", "text": "Champion Eternal \u00e8 il primo album del gruppo musicale fiorentino Domine, pubblicato nel 1997 dalla Dragonheart Records.\nDettagli Brani.\nI brani del disco sono ispirati alla saga fantasy di Elric di Melnibon\u00e9, personaggio che appare anche sulla copertina del disco."}
{"id": "886506", "revid": "384895", "url": "https://it.wikipedia.org/wiki?curid=886506", "title": "Francesc Camb\u00f3", "text": "Biografia.\nFrancesc Camb\u00f3 studi\u00f2 diritto, filosofia e lettere all'Universit\u00e0 di Barcellona, mecenate di numerosi artisti e di momenti culturali come la traduzione dei testi greci e latini in catalano.\nNel 1901 fond\u00f2 la Lega Regionalista, un partito conservatore-monarchico, e venne eletto consigliere del comune di Barcellona. Venne eletto deputato al Parlamento spagnolo per Barcellona nel 1907, poi venne sconfitto nel 1910.\nCamb\u00f3 propose lo statuto dell'autonomia per risolvere il \"problema catalano\" ma dovette accettare la \"Mancomunidad\" come soluzione di compromesso.\nDopo la morte di Enric Prat de la Riba, divenne il principale esponente della Lega Regionalista.\nFu ministro di due governi spagnoli: dal 1918 al 1919 come Ministro dei Lavori Pubblici, e dal 1921 al 1922 come Ministro delle Finanze. In entrambe le occasioni presidente del governo era Antonio Maura.\nSi ritir\u00f2 dalla politica poco prima dell'inizio della dittatura di Miguel Primo de Rivera (1923), ritornandoci alla morte di quest'ultimo. Non riusc\u00ec per\u00f2 a farsi eleggere nel 1931, alla nascita della Seconda Repubblica Spagnola, e emigr\u00f2 all'estero quando la Sinistra Repubblicana di Catalogna vinse le elezioni e form\u00f2 la nuova autonomia catalana creando la \"Generalitat de Catalunya\" (2 agosto 1931).\nEntr\u00f2 un'altra volta in parlamento nel novembre 1933, ma non nel 1936.\nAll'inizio della Guerra Civile Spagnola, Camb\u00f3 ripieg\u00f2 all'estero. Inizialmente non era a favore della giunta militare che sal\u00ec al potere, per\u00f2 temendo che venisse instaurata una repubblica di base socialista, sent\u00ec il bisogno di finanziare con un apporto cospicuo ai nazionalisti.\nDopo la guerra, Camb\u00f3 visse in Svizzera, Stati Uniti e in Argentina dove fin\u00ec i suoi giorni nel 1947.\nContinu\u00f2 ad appoggiare numerose attivit\u00e0 artistiche e culturali tra cui la Fundacion Bernat Metge dal 1922.\nOpere.\nNoto come cultore di scienza delle finanze, Francesc Camb\u00f3 fu autore di diversi opuscoli politici e di opere di argomento economico-bancario."}
{"id": "886512", "revid": "1305772", "url": "https://it.wikipedia.org/wiki?curid=886512", "title": "Palazzo Vitelli", "text": ""}
{"id": "886518", "revid": "834", "url": "https://it.wikipedia.org/wiki?curid=886518", "title": "Ddc", "text": ""}
{"id": "886519", "revid": "767487", "url": "https://it.wikipedia.org/wiki?curid=886519", "title": "Cuba (film)", "text": "Cuba \u00e8 un film del 1979, diretto da Richard Lester.\nTrama.\nCuba, 1958, il Maggiore inglese Robert Dapes, giunge all'Avana, incaricato dal Governo di Fulgencio Batista di addestrare ed istruire i militari cubani in un momento in cui la Rivoluzione cubana sembra divenire una realt\u00e0 e di conseguenza si rende necessario assumere dei mercenari per arginare l'avanzata ideologica e militare dei rivoluzionari di Fidel Castro.\nEgli si rende ben presto conto sia della situazione politica del paese, soggetto a una fortissima corruzione, sia dell'impreparazione dell'esercito e di come la situazione si presenti disperata; opinione immediatamente avallata dal capitano Raphael Ram\u00edrez, un pragmatico militare che, oltre ad essere disilluso sulle qualit\u00e0 dei suoi superiori, mostra i segni di un basso morale, derivato dalla consapevolezza di una quasi certa sconfitta, tanto che il giorno dopo l'arrivo di Robert assiste a due attentati in pieno centro\nLa sua vicenda si intreccia con quella di Alexandra, un'antica fiamma, conosciuta anni addietro in Africa, e ora infelicemente sposata con Juan Pulido, figlio debosciato di Don Jose Pulido, un ricco imprenditore che non nasconde la scarsa stima verso di lui, tanto da affidare la conduzione della sua fabbrica alla nuora, un tempo sua amante. Ella subisce il dubbio stile di vita del marito e mal sopporta i suoi tradimenti, in particolare la sua relazione con Therese Mederos, sua dipendente e per questo da lei licenziata, sorella di Julio, giovane instabile ed aggregato ai rivoluzionari.\nI due, nello scenario drammatico che sta per esplodere, scoprono di essere ancora innamorati, mentre Juan prosegue la sua relazione con Therese ed a causa di questo Julio tenter\u00e0, senza riuscirvi, di ucciderlo, e Robert, intuendo quello che sta per succedere a Cuba, chiede ad Alexandra, poco prima che inizino gli scioperi che ben presto porteranno il paese prima al collasso ed alla paralisi e successivamente alla rivoluzione, di partire insieme a lui ricevendone tuttavia un rifiuto.\nNei giorni successivi Robert \u00e8 oggetto di un attentato da parte di Julio, il quale tuttavia manca il bersaglio uccidendo Ram\u00edrez, ed il giorno dopo viene sequestrato insieme ad Alex e, mentre infuriano i combattimenti intorno alla citt\u00e0, portato al comando dei rivoluzionari che poco dopo vengono attaccati da un reparto corazzato del Generale Bello. Egli riesce a fuggire a bordo di un carro armato, maldestramente guidato da Larry Gutman, un affarista americano anche lui travolto dagli eventi, ed Alex scappa a sua volta a bordo di un'auto raggiungendolo.\nRientrati all'Avana, Robert accompagna a casa Alex, accolta da Juan con il quale ha un diverbio in merito al suo futuro, egli vorrebbe partire insieme a lei, ma Alex rifiuta ancora e, dopo che Robert si \u00e8 recato in aeroporto, lei lo segue senza farsi scorgere solo per vederlo partire prima di fare rientro per sempre a casa e, mentre Robert si imbarca, Julio uccide Juan poco prima che Fidel Castro faccia il suo trionfale ingresso all'Avana.\nEdizione italiana.\nIl film \u00e8 stato distribuito in Italia dalla United Artists nell'aprile 1980, con doppiaggio affidato alla SAS."}
{"id": "886520", "revid": "767487", "url": "https://it.wikipedia.org/wiki?curid=886520", "title": "David Navarro", "text": "Carriera.\nCresciuto nelle giovanili del Valencia, debutt\u00f2 in prima squadra nella stagione 2001-2002, nella quale disput\u00f2 due partite. L'anno seguente gioc\u00f2 sia in prima squadra che nella squadra B (CD Mestalla), giocando tre partite nella Liga. Pass\u00f2 definitivamente in prima squadra nella stagione 2003-2004, anche se ha continuato a giocare poco, non riuscendo a diventare titolare con nessuno degli allenatori che si sono susseguiti nel tempo sulla panchina della squadra spagnola.\nIl suo nome \u00e8 salito all'attenzione dei media dopo l'ottavo di finale di UEFA Champions League 2007 fra Valencia e Inter, al termine del quale ha colpito un giocatore dell'inter, Nicol\u00e1s Burdisso, con un pugno al volto, fratturandogli il setto nasale. A seguito della rissa Navarro \u00e8 stato squalificato dalle coppe europee per 7 mesi dall'UEFA, che in seguito ha esteso la squalifica anche alle competizioni nazionali.\nNell'estate del 2007 \u00e8 stato ceduto in prestito al Mallorca, dove ha raccolto 18 presenze in campionato prevalentemente subentrando dalla panchina. L'anno seguente il Valencia ha rinnovato il prestito del giocatore alla squadra delle Baleari, dove stavolta Navarro \u00e8 titolare con 29 presenze e un gol.\nNella stagione 2010-11 rimane al Valencia, dove indossa anche la fascia di capitano in sostituzione dell'infortunato David Albelda. Al termine della stagione abbandona la Liga e passa agli svizzeri del Neuch\u00e2tel Xamax a titolo definitivo. L'esperienza svizzera \u00e8 durata solo 6 mesi, poich\u00e9 a febbraio 2012 torna in Spagna con la maglia del Levante. Il 22 dicembre 2017 annuncia il ritiro dal calcio."}
{"id": "886523", "revid": "1573940", "url": "https://it.wikipedia.org/wiki?curid=886523", "title": "Therapsida", "text": "I Terapsidi (Therapsida ) costituiscono un ordine appartenente alla classe dei Sinapsidi, comparso nel Permiano medio ed estintosi nel Mesozoico inoltrato.\nDescrizione.\nSono considerati gli antenati dei mammiferi per l'aspetto rettiliforme molto particolare (sono chiamati \"rettili simili ai mammiferi\") che anticipa alcune loro caratteristiche. Il termine \u00e8 da non confondere con \"Theropsida\", sinonimo di \"Synapsida\", taxon che individua l'intera loro classe di appartenenza.\nApparvero per la prima volta nell'emisfero australe, dove il progressivo ritirarsi dei ghiacci aveva lasciato il posto a nuovi spazi, nuove terre, occupate dapprima dalle piante, poi dagli invertebrati e infine dai rettili mammaliani. Si ritiene che essi discendano da un ramo dei Pelicosauri, i Sinapsidi dominanti del Permiano. Gran parte dell'ordine si estinse a fine Permiano - inizio Triassico a causa di cambiamenti climatici, lasciando la scena ai dinosauri.\nI superstiti generarono e convissero per molti milioni di anni con i primi mammiferi, fino a Giurassico inoltrato, finch\u00e9 ressero la competizione con questi ultimi."}
{"id": "886540", "revid": "1894831", "url": "https://it.wikipedia.org/wiki?curid=886540", "title": "Energetica (ingegneria)", "text": "L'energetica \u00e8 una scienza che studia i fenomeni fisici che si riferiscono all'energia, alla sua conservazione e alle sue trasformazioni."}
{"id": "886542", "revid": "767487", "url": "https://it.wikipedia.org/wiki?curid=886542", "title": "Glenn Danzig", "text": "\u00c8 noto per essere stato il cofondatore della Horror punk band Misfits, e per aver poi fondato un gruppo heavy metal dal nome Danzig.\nBiografia.\nDiplomatosi alla Lodi High School (1973) fond\u00f2 prima i Talus ed in seguito i Wodat And Bojang, due cover band nelle quali cantava.\nDivenne famoso solo nel 1977, quando con l'aiuto del suo amico Gerald Caiafa (Jerry Only) diede vita al gruppo punk rock Misfits.\nNell'agosto del 1978 fond\u00f2 la Blank Records (in seguito Plan 9 Records).\n, tant'\u00e8 che nella breve storia dei Misfits venne spesso arrestato costringendo pi\u00f9 di una volta la formazione a sciogliersi.\nNel 1983, alla fine del concerto di Halloween, annunci\u00f2 di lasciare definitivamente i Misfits congedandosi cos\u00ec:\nQualche anno dopo inizi\u00f2 una carriera da solista con i Samhain (in seguito rinominati Danzig) concedendosi ad un sound proprio del metal, mantenendo comunque i temi ed i ritmi che lo resero famoso con i Misfits.\nUna delle caratteristiche degli album dei Danzig \u00e8 il fatto che siano numerati (almeno sino a \"I Luciferi\" del 2002). L'eterna lotta tra bene e male, sesso, violenza, misti ad una certa misoginia sono i temi dominanti dei testi di Glenn. Il primo album \u00e8 del 1988 ed \u00e8 omonimo. Nel 1990 pubblicano il secondo album \"Lucifuge\". Nel 1992 \"How the Gods Kill\". Nel 1994 \"4\". Tutti questi album hanno evidenti influenze rock-blues e la stessa formazione. Nel 1996 viene pubblicato il quinto album \"BlackAcidEvil\" e nel 1999 \"666 Satan's Child\", entrambi fortemente debitori verso sonorit\u00e0 industrial.\nParallelamente ai Danzig, ha avviato una carriera solista, pubblicando i due album \"Black Aria\" del 1993 e \"Black Aria II\" del 2006"}
{"id": "886550", "revid": "92723", "url": "https://it.wikipedia.org/wiki?curid=886550", "title": "VLAN Trunking Protocol", "text": "In telecomunicazioni e informatica, il VLAN Trunking Protocol (acronimo VTP) \u00e8 un protocollo di rete proprietario di Cisco utilizzato nelle reti dati per distribuire le informazioni relative alle VLAN (\"virtual local area network\"). Il protocollo MRP, che ha rimpiazzato il protocollo GVRP, \u00e8 il suo analogo standardizzato da IEEE.\nDescrizione.\nIl protocollo lavora a livello Ethernet e viene quindi utilizzato da elementi in grado di operare a tale livello come gli \"switch\" e i router.\nLo scopo del protocollo VTP \u00e8 quello di permettere una facile gestione delle Vlan all'interno di una rete.\nNormalmente le Vlan vengono create manualmente su ogni \"switch\", operazione che pu\u00f2 risultare complicata su reti di grosse dimensioni, in cui sono presenti numerosi \"switch\".\nUtilizzando il protocollo VTP \u00e8 possibile definire una Vlan solo su uno \"switch\", il quale distribuir\u00e0 agli altri switch appartenenti al dominio VTP questa definizione.\nVTP Mode.\nGli \"switch\" possono essere configurati come client, come server o in modalit\u00e0 trasparente.\nPer fare questo \u00e8 necessario configurare alcuni parametri:\nVTP \"revision number\".\nIl \"revision number\" \u00e8 un numero a 32 bit che serve a determinare il livello di \"revisione\" di un \"frame\" VTP. Di default \u00e8 0.\nOgni volta che si esegue un'operazione come l'aggiunta di una Vlan questo numero \u00e8 incrementato di 1. Serve a determinare se un'informazione ricevuta da un server \u00e8 aggiornata o meno.\nVTP \"Advertisement\".\nLe informazioni vengono scambiate tra gli \"switch\" attraverso dei VTP \"Advertisement\"\nEsistono tre tipi di \"advertisement\":\nContengono le informazioni riguardo al nome di dominio VTP, VTP \"revision number\" e altri dettagli.\nSono inviati solo dal server ogni 5 minuti automaticamente, oppure in modalit\u00e0 \"triggered\" quando avviene un cambiamento.\nVengono inviate dal server, contengono le informazioni contenute nel file vlan.dat, sono inviati a seguito di:\nSono inviate dai client ai server se:\nVTP \"Pruning\".\nIl pruning \u00e8 una funzione che serve ad impedire che il traffico di broadcast appartenente a una Vlan non presente su uno switch venga instradato su link di \"trunk\".\nNormalmente, quando su un server viene creata una nuova Vlan, questa viene inserita nella configurazione di tutti client, anche se sullo \"switch\" non \u00e8 presente alcuna porta access appartenente a questa Vlan.\nDi conseguenza sul \"trunk\" viene consentito il passaggio del traffico relativo a questa Vlan.\nIl traffico di broadcast generato su questa Vlan raggiungerebbe anche \"switch\" nei quali questo non \u00e8 necessario.\nIl \"pruning\" aiuta a diminuire questo overhead bloccando dinamicamente il traffico per le Vlan che non hanno porte in modalit\u00e0 access sullo \"switch\".\nProblematiche di configurazione tipiche.\n\u00c8 buona norma riportare gli \"switch\" alla configurazione di fabbrica e eliminare il file vlan.dat prima di eseguire questa operazione.\nAttualmente il protocollo VTP \u00e8 arrivato alla versione numero 3."}
{"id": "886551", "revid": "767487", "url": "https://it.wikipedia.org/wiki?curid=886551", "title": "Enzo Del Re", "text": "Biografia.\nInizia a comporre e cantare le sue canzoni nel 1958, alla Festa dell'Unit\u00e0 del suo paese, Mola di Bari. \u00c8 autodidatta e prende alcune lezioni di piano in un negozio di Bari Vecchia. Abbandona presto gli strumenti classici, per passare alle percussioni di oggetti vari, con cui si accompagna mentre canta. Oltre a queste percussioni povere riscopre l'uso della lingua, iniziato per scherzo a scuola, e il suo corpo si fa strumento, in particolare con quello che lui chiama il \"linguafono\", ossia il rumore prodotto dallo schiocco della lingua sul palato, modulato dalle aperture-chiusure della bocca.\nNegli anni sessanta lavora per il padre, esportatore di frutta, al mercato ortofrutticolo di Firenze. Dopo l'alluvione del 1966, durante i concerti per gli Angeli del Fango, conosce Antonio Infantino e partecipa al suo primo disco, \"Ho la criniera da leone (perci\u00f2 attenzione)\", edito dalla Ricordi, suonando sedie, tumbe e altre percussioni, ma Del Re fa anche da seconda voce in molti brani di quell'album.\nGrazie al suggerimento di Nanni Ricordi, entra, sempre con Infantino, nel cast della seconda edizione dello spettacolo \"Ci ragiono e canto\", allestito dalla compagnia Nuova Scena di Dario Fo. Debuttano quindi nel 1969, alla Camera del Lavoro di Milano con due brani di straordinario successo e composti insieme allo stesso Dario Fo: \"Povera gente\" ed \"Avola\".\nNel frattempo continua la collaborazione con Antonio Infantino, insieme al quale registra anche un disco per la campagna elettorale del PCI del 1968, quattro brani incisi presso la sede nazionale di Botteghe Oscure. Con lui cavalcano i palcoscenici del cabaret milanese di Enzo Jannacci e del Folkstudio di Roma. Lo spettacolo si chiama \"Scatola 3\". Successivamente, Antonio Infantino esce da Nuova Scena e va a lavorare in Brasile. Quando torna in Italia approfondisce la sua attivit\u00e0 di etnomusicologo lucano con il gruppo dei Tarantolati di Tricarico.\nEnzo Del Re resta invece nel gruppo teatrale, anche dopo l'uscita di Dario Fo e di Franca Rame. Con la regia di Vittorio Franceschi partecipa con un ruolo primario a numerosi spettacoli: \"Un sogno di sinistra\", \"MTM\", \"Diario di Classe\", \"Qui tutto bene e cos\u00ec spero di te\", \"Le dimensioni del Nero\".\nNel 1973 lascia il gruppo per entrare nel circuito costruito da Pino Masi e Sergio Martin dei Circoli Ottobre. Negli anni a seguire Enzo Del Re diventa una delle figure pi\u00f9 radicali della scena musicale italiana, per i suoi testi dal forte contenuto politico e civile e per la sua scelta di non utilizzare strumenti musicali tradizionali ma soltanto percussioni costruite con materiali di recupero, in genere sedie. Inoltre, alle sue esibizioni chiede come cachet l'equivalente del salario giornaliero di un metalmeccanico.\nI suoi dischi, distribuiti da piccole etichette e di fatto venduti durante i suoi concerti o nel corso di manifestazioni politiche varie, racchiudono sia sue composizioni che brani tradizionali riarrangiati (il nome del primo album, \"Maul\", \u00e8 quello dialettale della citt\u00e0 del cantautore); in un suo 45 giri pubblicato per l'etichetta Dischi del Circolo Ottobre, \"Tonino Miccich\u00e8\" (e dedicato al militante di Lotta Continua ucciso a Torino nel 1975), riutilizza una musica di Mik\u012bs Theod\u014drak\u012bs.\nDalla fine degli anni settanta Del Re torna a vivere alla natia Mola di Bari. Negli anni novanta produce due musicassette con il titolo di \"Canzoni di lotta contro i nemici dell'8 marzo\" e un cofanetto quadruplo (sempre in supporto cassetta), \"La leggenda della nascita di Mola\". Entrambi i titoli contengono brani in dialetto molese, incentrati sul carattere identitario della storia locale e sui prodotti della terra e del lavoro. La loro realizzazione \u00e8 curata da uno Studio nato negli anni ottanta a Bari, il \"Funkfulla\", il cui direttore artistico \u00e8 \"Romolo Epifania\". Il cofanetto viene messo in vendita dallo stesso autore sulle bancarelle ai concerti o direttamente da casa sua.\nNel 2001, dopo qualche anno di silenzio, Enzo Del Re torna a esibirai dal vivo in uno strepitoso concerto ad Alberobello all'interno della rassegna Experimenta, diretta da Gianluigi Trevisi (direttore artistico di Time Zones). Dopo quella straordinaria performance, nel 2004, il giornalista e critico musicale Nicola Morisco e il regista Daniele Trevisi decidono di realizzare il documentario \u201c\"Le Storie Cantate- Viaggio tra i Cantastorie di Puglia\"-\u201d, del quale Del Re \u00e8 uno dei protagonisti insieme a Uccio Aloisi, Tonino Zurlo, Cantori di Carpino e Matteo Salvatore.\nIl suo brano pi\u00f9 famoso \u00e8 \"Lavorare con lentezza\", composto nel 1974 e utilizzato dalla piccola emittente radiofonica bolognese Radio Alice come sigla di apertura e chiusura delle proprie trasmissioni. Questo brano ha suggerito a Guido Chiesa il titolo per un suo film del 2004. A questo brano Enzo Del Re lega sempre, nelle sue esibizioni dal vivo, \"Tengo 'na voglia e fa niente\" senza soluzione di continuit\u00e0. Per la prima volta dopo oltre tre decenni \u00e8 tornato ad incidere questi brani per il CD di Gianni Cellamare \"U Popole mije\", edito dall'Associazione Latarantola nel 2009.\nNel 2006 partecipa al Festival Stradarolo, ideato e diretto dai T\u00eates de Bois. Sempre con i Tetes de Bois canta \"Lavorare con lentezza\" in una tappa del loro tour \"Avanti Pop\". Parte della sua esibizione \u00e8 contenuta nel libro dvd \"I diari del camioncino\" a cura di Timisoara Pinto.\nIl primo maggio 2010 suona a Roma, per il tradizionale concerto in Piazza San Giovanni, all'interno del set di Vinicio Capossela, presentando fra l'altro le gi\u00e0 citate \"Lavorare con lentezza\" e \"Tengo 'na voglia e fa niente\", veri cavalli di battaglia dell'artista. Con Capossela, Enzo Del Re si era gi\u00e0 esibito il 23 agosto 2009 ad Ariano Irpino cantando anche \"Comico\" ed \"Io e la mia sedia\".\nIl 13 novembre 2010 Del Re \u00e8 per la prima (e ultima) volta ospite alla Rassegna della Canzone d'Autore presso il Teatro Ariston di Sanremo, dove esegue \"Scittr\u00e0\", \"Lavorare con lentezza\" e \"Tengo 'na voglia e fa niente\".\nA Enzo Del Re \u00e8 stato dedicato nel 2010 il documentario di un'ora \"Io e la mia sedia\", che contiene anche il videoclip del brano \"Povera gente\" (presentato alla stampa nella suddetta occasione del Premio Tenco). Il documentario, con regia di Angelo Amoroso D'Aragona, \u00e8 stato prodotto da More Production e Teca del Mediterraneo, la Biblioteca del Consiglio Regionale della Puglia all'epoca diretta da Waldemaro Morgese. In una seconda edizione il documentario potr\u00e0 essere integrato con interviste a Dario Fo, Sergio Martin, Pino Masi, Andrea Satta dei T\u00eates de Bois ed altri. Altre interviste sono rivolte ad Antonio Infantino, Vittorio Franceschi, Paolo e Isabella Ciarchi, Roberta Cancelli, Romolo Epifania dello Studio Funkfulla, oltre che al cantautore pugliese, di cui compaiono anche estratti dai concerti con Vinicio Capossela tra il 2009 e il 2010.\nVinicio Capossela ha ricordato il collega su La Repubblica del 12 giugno 2011, in occasione del funerale dell'artista."}
{"id": "886555", "revid": "298229", "url": "https://it.wikipedia.org/wiki?curid=886555", "title": "Campionati mondiali di nuoto in vasca corta 1999", "text": "I quarti Campionati mondiali di nuoto in vasca corta si sono svolti ad Hong Kong (Cina) dal 1\u00ba al 4 aprile 1999."}
{"id": "886558", "revid": "1226", "url": "https://it.wikipedia.org/wiki?curid=886558", "title": "Borgo Medievale di Torino", "text": ""}
{"id": "886564", "revid": "1013865", "url": "https://it.wikipedia.org/wiki?curid=886564", "title": "Kalimantan Centrale", "text": " \nKalimantan Centrale (Indonesiano: Kalimantan Tengah spesso abbreviato in Kalteng) \u00e8 una provincia dell'Indonesia, una delle quattro presenti nel Kalimantan - la parte indonesiana dell'isola di Borneo. La capitale della provincia \u00e8 Palangkaraya.\nLa provincia ha una popolazione di 1.912.747 di abitanti (2007). La popolazione crebbe il 2.7% annuo tra il 1990 e il 2000, uno dei pi\u00f9 alti in Indonesia. \nKalimantan Centrale \u00e8 abitata dai Dayak, gli abitanti indigeni del Borneo. La provincia fu creata negli anni '50, suddividendo la provincia di Kalimantan Meridionale, per dare alla popolazione Dayak maggiore autonomia dal resto della popolazione di fede islamica.\nKalimantan Centrale \u00e8 divisa in 13 reggenze e 1 citt\u00e0."}
{"id": "886565", "revid": "767487", "url": "https://it.wikipedia.org/wiki?curid=886565", "title": "Fudbalski klub Mladost Apatin", "text": "Il Fudbalski klub Mladost Apatin (serbo: \"\u0424\u041a \u041c\u043b\u0430\u0434\u043e\u0441\u0442 \u0410\u043f\u0430\u0442\u0438\u043d\") \u00e8 una societ\u00e0 calcistica serba con sede nella citt\u00e0 di Apatin.\nFondato nel 1928 con il nome \"Tri zvezde\" (\"Tre stelle\"), nel 1950 cambi\u00f2 nome in \"Mladost\" (\"I giovani\").\nNella stagione 2007-2008 venne retrocesso d'ufficio dalla Federazione serba per non aver ottemperato ad obblighi fiscali. Al suo posto venne ripescato l'FK Napredak Kru\u0161evac.\nLo Sportski Centar Rade Svilar ha una capacit\u00e0 di 5.000 spettatori."}
{"id": "886576", "revid": "74801", "url": "https://it.wikipedia.org/wiki?curid=886576", "title": "Paola Agnello Modica", "text": "Biografia.\nPartecipa sin dal 1975 alle battaglie per ottenere, all'Inps, ente da cui \u00e8 dipendente distaccata, un contratto collettivo di lavoro. \nDalla lunga esperienza del Consiglio dei delegati dell'Ente di Previdenza il passaggio alla Cgil avviene nel 1990: entra nella categoria del pubblico impiego Funzione Pubblica dapprima come funzionaria presso il dipartimento mercato del lavoro, e successivamente, con il Congresso del 1996, come segretaria nazionale. \nAccanto alle competenze, oramai sperimentate, in tema di mercato del lavoro, assume l'incarico di responsabile delle politiche previdenziali e della sicurezza.\nDentro la Cgil, gi\u00e0 membro della minoranza Essere sindacato, ha poi aderito all'Area programmatico-congressuale di Lavoro Societ\u00e0, da cui \u00e8 uscita nel 2007.\nViene eletta in segreteria confederale Cgil il 6 maggio 2002, come responsabile delle politiche dell'ambiente e del territorio, della prevenzione, salute e sicurezza nei luoghi di lavoro."}
{"id": "886583", "revid": "85709", "url": "https://it.wikipedia.org/wiki?curid=886583", "title": "Roberto I, duca di Borgogna", "text": ""}
{"id": "886592", "revid": "767487", "url": "https://it.wikipedia.org/wiki?curid=886592", "title": "Victoria (Ia\u0219i)", "text": "Victoria \u00e8 un comune della Romania di 4.593 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: Fr\u0103suleni, Icu\u0219eni, Luceni, Sculeni, St\u00e2nca, \u0218endreni, Victoria.\nVictoria fa parte della Zona Metropolitana di Ia\u0219i.\nIl comune \u00e8 ubicato in una pianura alluvionale delimitata dal fiume Prut, che segna il confine con la Moldavia, ed il suo affluente Jijia."}
{"id": "886593", "revid": "287204", "url": "https://it.wikipedia.org/wiki?curid=886593", "title": "Badminton ai Giochi della XXVI Olimpiade", "text": ""}
{"id": "886594", "revid": "339392", "url": "https://it.wikipedia.org/wiki?curid=886594", "title": "Zeroassoluto", "text": ""}
{"id": "886606", "revid": "1543377", "url": "https://it.wikipedia.org/wiki?curid=886606", "title": "Big Fun (Miles Davis)", "text": "Big Fun \u00e8 un doppio album del musicista jazz Miles Davis registrato in diverse sessioni e con formazioni diverse. L'album venne pubblicato da Teo Macero nel 1974 in disaccordo con Davis, che invece non voleva che venisse pubblicato visto la presenza di materiale da lui scartato nelle pubblicazioni precedenti. Ampiamente ignorato alla sua prima pubblicazione (sesta posizione nella Jazz Albums statunitense), il disco \u00e8 stato ristampato il 1\u00ba agosto 2000 dalla Columbia &amp; Legacy Records con l'aggiunta di tracce bonus, che hanno portato a una rivalutazione globale dell'opera da parte della critica.\nDescrizione.\nData la sua frammentariet\u00e0 di registrazione, \"Big Fun\" riflette ben tre differenti fasi del periodo \"elettrico\" del Miles Davis di inizio anni settanta.\nSi tratta di un album antologico di materiale registrato (ma non pubblicato) tra il 1969 e il 1972, nell'album \u00e8 presente \"Ife\" che fa parte della sessione di registrazione dell'album \"On The Corner\" del 1972. La traccia \u00e8 infatti simile, nell'atmosfera, a quelle presenti su quell'album, con prevalenza di batteria e basso elettrico e una schiera di musicisti che improvvisano individualmente sull'ipnotica linea di basso. Registrata nel marzo 1970, la traccia \"Go Ahead John\" \u00e8 invece un outtake proveniente dalle sessioni dell'album \"A Tribute to Jack Johnson\".\nLe facciate 1 e 4 dell'LP originale (\"Great Expectations/Orange Lady\" e \"Lonely Fire\") furono registrate tre mesi dopo le sessioni che avevano prodotto \"Bitches Brew\" e includono il suono di sitar, tambura, tabla, e altri strumenti tradizionali indiani.\nCritica.\nReazioni iniziali.\nPubblicato il 19 aprile 1974 dalla Columbia Records, \"Big Fun\" debutt\u00f2 alla posizione numero 193 della classifica statunitense di \"Billboard\" Top LPs vendendo circa 50.000 copie nella prima settimana. Il disco sal\u00ec fino alla posizione numero 179 in classifica generale e alla numero 6 nella classifica Top Jazz LPs. Secondo Todd S. Jenkins di \"All About Jazz\": \"La lunga, ronzante, oscura ed esotica musica elettrica, e in effetti l'idea stessa di appena quattro canzoni che occupavano quattro lati completi di un album, non era troppo attraente per i critici o il mercato in generale in un'epoca dove, le brevi e taglienti melodie da discoteca incominciavano a diffondersi a macchia d'olio. Quindi \"Big Fun\" ricevette recensioni generalmente fredde\".\nIn una recensione favorevole, \"Billboard\" afferm\u00f2: \"Gran parte dell'esistenzialismo in forme musicale che ha caratterizzato le ultime uscite di Miles Davis sono incarnate in questo nuovo album, ma Davis possiede una creativit\u00e0 e una competenza professionale tali da rompere con la tradizione, e di rimanere ancora un eccitante, interessante, innovativo ed accettabile artista.\". Bob Palmer di \"Rolling Stone\" comment\u00f2 il disco scrivendo: \"essenzialmente \"Big Fun\" \u00e8 il pi\u00f9 consistente, accattivante, vario e avventuroso album di Miles Davis sin dai tempi di \"Live-Evil\", e come tale, senza dubbio dar\u00e0 ai molti imitatori di Davis qualcosa su cui riflettere\". Il critico del \"The Village Voice\", Robert Christgau diede a \"Big Fun\" il voto A-, descrivendolo come \"un disco molto buono\" e aggiungendo: \"Se una delle facciate del doppio album non vi fornir\u00e0 soddisfazione intensa e coerente, entrambi gli LP includono diversi momenti che ve la daranno\". Christgau descrisse tre dei pezzi pi\u00f9 lunghi [...] come incisi in maniera un po' troppo frettolosa\", ma scrisse anche che \"per la maggior parte l'album conteneva musica bellissima e originale\". Indic\u00f2 \"Lonely Fire\" come brano migliore, scrivendo: \"dopo i lunghi meandri dell'introduzione, il pezzo si sviluppa in una musica d'atmosfera lirica che ricorda lo spirito e l'intento fondamentale di \"Sketches of Spain\"\".\nReazioni successive.\nIn retrospettiva, Thomas Jurek di AllMusic defin\u00ec l'album \"pieno di pezzi di bravura compositiva ed esecutiva\", ma critic\u00f2 \"i numerosi cambi di formazione nelle tracce\", scrivendo che \"nonostante la presenza di brani classici come \"Great Expectations\" di Joe Zawinul, \"Big Fun\" sembra un compendio delle fonti dalle quali attinge\". La \"The Rolling Stone Album Guide\" d\u00e0 al disco tre stellette su cinque e afferma che l'album \"rifugge da facili categorizzazioni, anche se i suoi brani \"dark\" e \"lunari\" sono un esempio importante di strumentazione classica indiana impiantata su ritmi rock e funk\". L'autorevole \"The Penguin Guide to Jazz\" assegna all'album tre stellette su quattro descrivendolo come \"una simulazione divertente di una band R&amp;B, quasi spinta in ambiti jazz, con gli elementi chiave del sound elettrico di Davis\".\nIl critico di \"Down Beat\" John Ephland comment\u00f2 l'album scrivendo: \"c'\u00e8 davvero un senso di avventura, e il coraggio di correre rischi con tanto talento, e con un design cos\u00ec scheletrico\", aggiungendo che \"\"Big Fun\" rafforza l'idea che i contributi primari di Miles alla musica sono stati l'orchestrare, l'organizzare, pi\u00f9 che l'eseguire. Come questa musica sia stata messa insieme dimostra di essere interessante tanto quanto qualsiasi altro lavoro solista o di gruppo [...] Tra l'altro, la qualit\u00e0 del suono digitale \u00e8 elevata e costante in tutto l'album\".\nGianfranco Salvatore nel suo saggio \"Miles Davis. Lo sciamano elettrico (1969-1980)\" cos\u00ec definisce la traccia \"Great Expectations\" presente nell'album: \"Il senso di stupefatta invocazione della melodia, gli strumenti orientali e quelli afro-brasiliani, l'ambiente sonoro sempre pi\u00f9 illanguidito dagli effetti elettronici, la ciclicit\u00e0 eccentrica dei ritmi sembrano annunciare una New Age tutta davisiana\"."}
{"id": "886619", "revid": "11175", "url": "https://it.wikipedia.org/wiki?curid=886619", "title": "Canne della Battaglia", "text": ""}
{"id": "886622", "revid": "121190791", "url": "https://it.wikipedia.org/wiki?curid=886622", "title": "Via Santa Maria Antesaecula", "text": "Via Santa Maria Antesaecula \u00e8 un'antica e labirintica strada del rione Sanit\u00e0 a Napoli nota per aver dato i natali nel 1898 al civico 107, ad Antonio de Curtis detto Tot\u00f2.\nPrende il nome dalla chiesa di Santa Maria Antesaecula di origini antiche che testimonia la storicit\u00e0 dell'insediamento.\nAgli inizi della strada, sulla destra, \u00e8 l'ingresso di uno degli ipogei greci disseminati nel rione. \u00c8 presente inoltre un'altra chiesa: la chiesa del Santissimo Crocifisso ad Antesaecula.\nDa qualche anno \u00e8 in predicato l'apertura, non lontano da questa strada, nel Palazzo dello Spagnuolo in via dei Vergini, del primo museo interamente dedicato all'attore e poeta."}
{"id": "886623", "revid": "133557", "url": "https://it.wikipedia.org/wiki?curid=886623", "title": "Loy &amp; Altomare", "text": ""}
{"id": "886631", "revid": "1543377", "url": "https://it.wikipedia.org/wiki?curid=886631", "title": "Spinosauridae", "text": "Gli spinosauridi (Spinosauridae, il cui nome significa \"lucertole spinose\") sono una famiglia estinta di dinosauri teropodi megalosauroidi vissuti nel Giurassico superiore-Cretaceo superiore, circa 148-85 milioni di anni fa (Titoniano-Santoniano, con possibili superstiti anche nel Maastrichtiano), i cui fossili sono stati ritrovati in Africa, Europa, Sud America, Asia e Australia. La famiglia contiene l'eponimo \"Spinosaurus\", attualmente uno dei pi\u00f9 grandi predatori terrestri conosciuti noti dai reperti fossili, in grado di raggiungere una lunghezza di ben 15 metri (49,2 piedi).\nGli spinosauridi erano grandi carnivori bipedi dotati di grandi crani stretti e allungati simili a quelli coccodrilli, e denti conici privi o dotati di una minuscola dentellatura a seconda della specie. I denti nella parte anteriore della mandibola si aprono in una struttura chiamata rosetta, che conferisce al muso dell'animale un aspetto caratteristico. Questi animali si nutrivano principalmente di pesci, cibandosi opportunisticamente anche di altri animali. Le prove osteologiche ottenute dall'analisi delle ossa di questi animali suggeriscono uno stile di vita semiaquatico per alcuni membri di questo clade.\nDescrizione.\nDimensioni.\nSebbene stime affidabili sulle dimensioni e sul peso per la maggior parte dei taxa conosciuti siano rese difficili dalla mancanza di materiale fossile valido, tutti gli spinosauridi noti erano animali di medio-grossa taglia. Il pi\u00f9 piccolo, \"Irritator\", aveva una lunghezza compresa tra 6-8 metri per un peso di 1 tonnellata (1,1 tonnellate corte), mentre \"Ichthyovenator\", \"Baryonyx\" e \"Suchomimus\" variavano dai 7,5 agli 11 metri di lunghezza, e raggiungevano un peso compreso tra 1 e 5,2 tonnellate (1,2 e 5,7 tonnellate corte). \"Spinosaurus\" era il pi\u00f9 grande tra tutti gli spinosauridi, in grado di raggiungere una lunghezza di circa 15 metri (49 piedi), per un peso di circa 6,4-7,2 tonnellate (7,1\u20137,9 tonnellate corte). Questa consistenza tra gli spinosauridi di grandi dimensioni potrebbe essersi evoluta come sottoprodotto della loro preferenza per gli stili di vita semiaquatici, poich\u00e9 senza la necessit\u00e0 di competere con altri grandi teropodi per il cibo, sarebbero stati in grado di prosperare e crescere fino a raggiungere dimensioni straordinarie.\nCaratteristiche anatomiche.\nGli spinosauridi possiedono avambracci relativamente grandi e un grande artiglio allargato sul primo dito della mano. La loro coracoide \u00e8 a forma di uncino, le narici sono esterne e sono posizionate dietro i denti premascellari o anche pi\u00f9 posteriormente nel cranio. \u00c8 inoltre presente un lungo palato secondario, una rosetta terminale di denti allargati nella parte anteriore di mandibola e mascella, e i denti sono conici presentando pochi e piccoli dentelli o esserne completamente privi.\nVela dorsale.\nUna delle caratteristiche pi\u00f9 distintive degli spinosauridi, era la grande vela dorsale, che in alcuni generi poteva raggiungere anche i due metri di altezza. La specie \"Spinosaurus aegyptiacus\", la specie tipo della famiglia e della sottofamiglia Spinosaurinae, deve il suo nome proprio alle sue grandi ed allungate spine neurali, alcune delle quali superavano abbondantemente il metro di lunghezza, che probabilmente in vita costituivano una vela di pelle o una gobba che scorreva lungo tutta la schiena, dalla base del collo alle prime vertebre caudali. Questa struttura \u00e8 stata paragonata nell'anatomia e nella funzione alla pinna dorsale del pesce vela.\nIn \"Ichthyovenator\", questa vela \u00e8 alta solo mezzo metro e si divide in due a livello delle vertebre sacrali. Anche \"Suchomimus\" possiede una vela bassa, pi\u00f9 simile ad una cresta, che raggiunge il suo massimo d'altezza al bacino, sebbene resti pi\u00f9 piccola di quella di \"Spinosaurus\". \"Baryonyx\", invece, ne \u00e8 completamente privo. Per via della loro posizione filogenetica, anche altri spinosauridi come \"Irritator\" potrebbero aver avuto spine neurali allungate, tuttavia non si dispone di abbastanza materiali fossili delle vertebre per affermare ci\u00f2 con sicurezza.\nSono state ipotizzate diverse funzioni per queste strutture nel corso degli anni, come la termoregolazione, un aiuto nel nuoto fungendo da propulsore supplementare, per immagazzinare energia o isolare l'animale, o per scopi sociali, come intimidire rivali e predatori, o attrarre possibili compagni.\nCreste craniche.\nUn'altra caratteristica che rende i crani degli spinosauridi unici rispetto alla maggior parte degli altri teropodi, \u00e8 che spesso presentano creste sagittali relativamente grandi formate da un allungamento delle loro ossa nasali. Queste strutture sono presenti in \"Spinosaurus\" in forma di cresta, e in \"Suchomimus\" e \"Baryonyx\" come piccole protuberanze sulla parte superiore del cranio. Esse sono presenti (anche se in misura minore) in \"Cristatusaurus\". L' \"Irritator\" presenta invece una voluminosa cresta che percorre tutto il muso dorsalmente, dalla punta del premascellare fino al retro dell'osso nasale.\nClassificazione.\nLa famiglia Spinosauridae fu nominata da Ernst Stromer nel 1915 per includere il singolo genere \"Spinosaurus\". Il clade fu espanso quando furono scoperti altri parenti stretti di quest'ultimo. La prima definizione cladistica di spinosauridae fu fornita da Paul Sereno nel 1998, come \"tutti gli spinosauridi pi\u00f9 vicini a \"Spinosaurus\" che a \"Torvosaurus\").\nTassonomia.\nTradizionalmente, Spinosauridae \u00e8 divisa in due sottofamiglie: Spinosaurinae, che contiene i generi \"Irritator\", \"Oxalaia\", \"Sigilmassasaurus\" e \"Spinosaurus\", \u00e8 contraddistinta da denti dritti e non dentellati, e narici esterne pi\u00f9 arretrate nel cranio rispetto ai Baryonychinae; e Baryonychinae, che contiene i generi \"Baryonyx\" e \"Suchomimus\", caratterizzati da denti lievemente dentellati, leggermente ricurvi, di dimensioni pi\u00f9 piccole e presenti in maggior numero nella mascella inferiore dietro la rosetta terminale rispetto agli spinosaurini. Altri, come \"Siamosaurus\", potrebbero appartenere a \"Suchomimus\" o a \"Spinosaurus\", ma sono conosciuti da fossili troppo incompletamente per poter essere assegnati con sicurezza. Nel 2018, tuttavia, il \"Siamosaurus\" \u00e8 stato classificato come uno spinosaurinae, sebbene tale risultato sia provvisorio e non del tutto conclusivo.\nFilogenesi.\nLa sottofamiglia Spinosaurinae fu nominata da Sereno nel 1998 e definita da Holtz \"et al.\" (2004) come tutti i taxa pi\u00f9 vicini a \"Spinosaurus aegyptiacus\" che a \"Baryonyx walkeri\", mentre la sottofamiglia Baryonychinae fu nominata da Charig &amp; Milner nel 1986. Istituirono la famiglia Baryonychidae per \"Baryonyx\", appena scoperto, prima che fosse riferito agli spinosauridi. La loro sottofamiglia \u00e8 stata definita da Holtz \"et al.\" nel 2004, come clade complementare di tutti i taxa pi\u00f9 vicini a \"Baryonyx walkeri\" che a \"Spinosaurus aegyptiacus\". Alcuni esami di Marcos Sales e Cesar Schultz \"et al.\" indicano che gli spinosauridi sudamericani \"Angaturama\", \"Irritator\" e \"Oxalaia\" erano intermedi tra Baronychinae e Spinosaurinae in base alle loro caratteristiche craniodentali e all'analisi cladistica. Ci\u00f2 indica che Baryonychinae potrebbe in effetti essere non-monofiletico. Uno studio di Arden \"et. al\" (2018) ha portato alla creazione della trib\u00f9 Spinosaurini per includere \"Spinosaurus\" e \"Sigilmassasaurus\", la cui validit\u00e0 come spinosauride \u00e8 dibattuta. Nel 2021 Barker \"et. al.\" nomin\u00f2 la nuova trib\u00f9 Ceratosuchopsini, all'interno di Baryonychinae, per comprendere \"Suchomimus\", \"Riparovenator\" e \"Ceratosuchops\".\nLo studio del 2017, sopra menzionato, indica che Baryonychinae potrebbe in effetti non essere monofiletico. Il loro cladogramma pu\u00f2 essere visto qui sotto:\nIl successivo cladogramma mostra un'analisi dei tetanuri semplificata per mostrare solo gli spinosauridi, di Allain \"et al.\" (2012):\nL'analisi filogenetica di Arden \"et al.\" (2018), include molti taxa ancora privi di nome, risolve Baryonychinae come monofiletica, e conia anche il nuovo termine Spinosaurini per il clade di \"Sigilmassasaurus\" e \"Spinosaurus\":\nNel 2021, Chris Barker, Hone, Darren Naish, Andrea Cau, Lockwood, Foster, Clarkin, Schneider e Gostling hanno descritto due nuove specie di spinosauridi, \"Ceratosuchops inferodios\" e \"Riparovenator milnerae\". Nella loro descrizione, hanno eseguito un'analisi filogenetica che incorpora una gamma generale di teropodi, ma principalmente concentrandosi sugli Spinosauridae. I risultati dell'analisi sono riportati di seguito:\nStoria evolutiva.\nRange temporale.\nGli spinosauridi apparvero gi\u00e0 nel Giurassico superiore, sebbene lo loro presenza sia testimoniata solo attraverso dei denti caratteristici ritrovati nel Tendaguru, in Tanzania, e attribuiti ad \"Ostafrikasaurus\", vissuto circa 15 milioni di anni prima di \"Siamosaurus\", rendendolo il pi\u00f9 antico spinosauridi noto. I baryonychini erano comuni, rappresentati da \"Baryonyx\", che visse durante il Barremiano in Inghilterra e Spagna. Denti simili a quelli di \"Baryonyx\" sono stati ritrovati anche in precedenti sedimenti Hauteriviani e poi in sedimenti Aptiani della Spagna, nonch\u00e9 da sedimenti sempre hauteriviani dell'Inghilterra e aptiani dal Niger. Il primo record fossile di spinosaurino proviene dall'Africa; diversi esemplari sono presenti nei sedimenti albiani della Tunisia e dell'Algeria e nei sedimenti Cenomaniani dell'Egitto e del Marocco. Gli spinosaurini si trovano anche nei sedimenti hauteriviani e aptiani-albiani della Thailandia e della Cina meridionale. In Africa, i baryonychini erano comuni nell'Aptiano per poi essere sostituiti dagli spinosaurini nell'Albino e nel Cenomaniano. I paleontologi Hendrickx, Mateus e Buffetaut (2016) scoprirono sei ossa quadrate di spinosauride, provenienti dalle Kem Kem Beds, che provano la presenza di un secondo genere di spinosauride nel Cenomaniano del Nord Africa, oltre a \"Spinosaurus\". Sales \"et al\" (2017) descrivono un dente parziale di spinosauride risalente al Cretaceo inferiore (Berriasiano-Valanginiano) della Formazione Feliz Deserto (Brasile). Il dente, attribuito ad uno spinosaurino a causa della morfologia, rappresenta il pi\u00f9 antico fossile di spinosauride del Sud America.\nAlcuni esemplari fossili intermedi potrebbero estendere il range temporale degli spinosauridi oltre le date pi\u00f9 recenti dei taxa denominati. Un singolo dente di baryonychino \u00e8 stato ritrovato nella Formazione Majiacun nello Henan, in Cina, e risale a met\u00e0 del Santoniano. Possibili resti di spinosauri sono stati segnalati anche dalla Formazione Maevarano, in Madagascar, risalente al tardo Maastrichtiano.\nRange geografico.\nFossili di spinosauridi confermati sono stati ritrovati in quasi tutti i continenti ad eccezione del Nord America e dell'Antartide. Il primo dei quali fu scoperto nel 1912 nella Formazione Bahariya, in Egitto, e descritto nel 1915 come \"Spinosaurus aegyptiacus\". Nel corso degli anni l'Africa ha dimostrato di possedere una grande abbondanza di spinosauridi in vari sedimenti geologici, come nelle Kem Kem Beds del Marocco, che ospitavano un ecosistema pieno di grandi predatori coesistenti. Un frammento di una mascella inferiore spinosaurino del Cretaceo inferiore \u00e8 stato riportato anche dalla Tunisia ed \u00e8 stato riferito a \"Spinosaurus\".\nIl range degli spinosaurini si \u00e8 esteso anche al Sud America, in particolare in Brasile, con le scoperte di \"Irritator\", \"Angaturama\" e \"Oxalaia\". Un dente fossile rinvenuto in Argentina \u00e8 stato assegnato agli spinosauridi da Salgado \"et al.\", tuttavia questa assegnazione \u00e8 stata messa in dubbio da Tanaka, che ha ipotizzato che il dente possa appartenere al coccodrillo \"Hamadasuchus\", i cui denti sono alquanto simili a quelli degli spinosauridi. Nel 2018, la scoperta di una tibia isolata all'interno della Formazione Romualdo, Brasile, risalente al Cretaceo inferiore fa supporre la presenza di un terzo spinosaurinae che, sulla base della tibia, poteva raggiungere anche 10 metri (33 piedi) di lunghezza. L'analisi dell'osso dimostrano inoltre che l'animale non era ancora pienamente cresciuto al momento della morte. Tuttavia, conoscendo solo una tibia \u00e8 possibile che questo esemplare appartenga ad un genere gi\u00e0 noto, in quanto tutti gli spinosauri ritrovati in sud america sono conosciuti solo da elementi cranici.\nAnche i baryonychini sono stati ritrovati in Africa, come \"Suchomimus\" e \"Cristatusaurus\", cos\u00ec come in Europa, con \"Baryonyx\" e \"Suchosaurus\". Alcuni denti simili a quelli di \"Baryonyx\" sono stati rinvenuti anche nella Formazione Ashdown del Sussex, in Inghilterra, e dalla Provincia di Burgos, in Spagna. Uno scheletro parziale e molti denti fossili suggeriscono anche la possibilit\u00e0 che gli spinosauridi fossero ben diffusi anche in Asia. A partire dal 2012, sono stati nominati ben tre generi asiatici: \"Ichthyovenator\"; un baryonychino, \"Siamosaurus\", e \"\"Sinopliosaurus\" fusuiensis\"; due spinosauridi indeterminati. A La Cantalera-1, un sito della Formazione Blesa in Treul, in Spagna, risalente al Barremiano, sono stati ritrovati due tipi di denti di spinosauridi, che sono stati assegnati, a titolo provvisorio, ad uno spinosaurino indeterminata e ad un taxa di baryonychino.\nUno spinosauride indeterminato (\"Aussie spinosaurid\") \u00e8 stato scoperto nella Formazione Eumeralla, in Australia, risalente al Cretaceo inferiore. Questo spinosauride \u00e8 noto da una singola vertebra cervicale parziale lunga 4 centimetri, denominata P221081. Ad essa manca la maggior parte dell'arco neurale. Il fossile proviene da un esemplare giovane che in vita doveva misurare intorno ai 2-3 metri di lunghezza (6-9 piedi). Tra tutti gli spinosauri noti, sembra assomigliare maggiormente a \"Baryonyx\". Tuttavia, nel 2019, \u00e8 stato suggerito che la vertebra possa appartenere invece ad un megaraptoride, anzich\u00e9 uno spinosauride.\nPaleobiologia.\nAbitudini predatorie.\nDenti.\nI denti degli spinosauridi assomigliano molto a quelli dei coccodrilli, che in quest'ultimi si sono evoluti per arpionare e trattenere la preda. Pertanto, i denti con poca o senza dentellatura, come negli spinosauridi, non erano adatti per tagliare o strappare la carne, ma per assicurare una presa sicura sulla preda. Secondo gli studi di Vullo \"et al.\" (2016) le fauci degli spinosauridi mostrano una singolare convergenza evolutiva con quelle dei gronghi; questi pesci hanno anch'essi mascelle compresse lateralmente (mentre le mascelle dei coccodrilli sono compresse da cima a fondo), un muso allungato con una \"rosetta terminale\" con denti ingrossati e una tacca dietro la rosetta con denti pi\u00f9 piccoli. Probabilmente questo tipo di mascelle si \u00e8 evoluto per afferrare le prede in ambienti acquatici con scarsa illuminazione e potrebbe aver aiutato nel rilevamento delle prede.\nCranio.\nIn passato gli spinosauridi erano spesso considerati principalmente mangiatori di pesci (piscivori), basandosi sul confronto delle loro mascelle con quelli dei moderni coccodrilli. Rayfield e colleghi, nel 2007, hanno condotto studi biomeccanici sul cranio dello spinosauride europeo \"Baryonyx\", che ha un cranio lungo e compresso lateralmente, confrontandolo con il cranio di un gaviale (dal muso lungo, stretto e tubolare) e con quello di un alligatore (piatto e largo). Scoprirono che la struttura delle mascelle dei baryonychini convergeva con quella dei gaviali, in quanto i due taxa mostravano modelli di risposta simili a stress da carichi di alimentazione simulati, e lo facevano con e senza la presenza di un palato secondario (simulato). Il gaviale, esemplare dal muso lungo, stretto e tubolare, \u00e8 principalmente piscivoro. Tuttavia, questa anatomia del muso non preclude altre opzioni alimentari per gli spinosauridi. Mentre il gaviale \u00e8 l'esempio pi\u00f9 estremo di uno specializzazione piscivora, il coccodrillo australiano d'acqua dolce (\"Crocodylus johnstoni\"), ha un teschio stretto e lungo simile a quello dei gaviali, essendo pi\u00f9 specializzato nella cattura dei pesci rispetto agli altri coccodrilli, pur essendo in grado di nutrirsi di altre prede, compresi insetti e crostacei. Pertanto, l'evoluzione di un muso stretto e allungato coincide con una dieta a base di pesce, ci\u00f2 \u00e8 coerente con l'ipotesi di una dieta piscivora per gli spinosauridi, in particolare per i baryonychini, sebbene non indichi che fossero esclusivamente piscivori.\nUn ulteriore studio di Cuff e Rayfield (2013) sui crani di \"Spinosaurus\" e \"Baryonyx\" non ha notato somiglianze particolari tra i crani di \"Baryonyx\" e dei gaviali, come fatto dallo studio precedente. Il \"Baryonyx\" aveva, infatti, una maggiore resistenza alla torsione e alla flessione dorsoventrale rispetto sia a \"Spinosaurus\" sia ai gaviali, mentre entrambi gli spinosauridi erano inferiori ai gaviali, agli alligatori e ai coccodrilli dal muso stretto nella resistenza alla torsione e flessione medio-laterale. Quando i risultati della modellazione non sono stati ridimensionati in base alle dimensioni, entrambi gli spinosauridi hanno ottenuto risultati migliori di tutti i coccodrilli in resistenza a flessione e torsione, a causa delle loro dimensioni maggiori. Cuff e Rayfield suggerirono quindi che i crani di questi animali non erano adatti in modo efficiente a prede relativamente grandi e forti, ma che gli spinosauridi potessero sottomettere le loro prede anche solo grazie alle loro dimensioni, e non per la costituzione e forza del cranio. Sues e colleghi hanno studiato la costituzione di un cranio di spinosauride, e conclusero che la loro strategia di caccia era costituita da attacchi estremamente rapidi e potenti per afferrare piccole preda con le loro mascelle, mentre impiegavano i potenti muscoli del collo in un rapido movimento su e gi\u00f9. A causa del muso stretto, \u00e8 improbabile che fossero capaci di un forte movimento laterale del cranio durante la cattura della preda. In base alle dimensioni e alle posizioni delle loro narici, Sales &amp; Schultz (2017) suggerirono che \"Spinosaurus\" dipendesse molto dal suo senso dell'olfatto e aveva uno stile di vita pi\u00f9 piscivoro rispetto ad \"Irritator\" e ai barionichini.\nOntogenesi.\nI fossili di giovani spinosauri sono estremamente rari e quasi sconosciuti. Tuttavia, la descrizione ad opera dei paleontologi italiani Simone Maganuco e Cristiano Dal Sasso (2018), di una falange unguale, getta nuova luce sullo stadio giovanile di questi animali. La falange unguale lunga circa 21 millimetri e catalogata MSNM V6894, apparteneva ad un individuo giovane di \"Spinosaurus\", lungo circa 1,78 metri. La falange mostra una morfologia molto peculiare derivata da uno stile di vita semi-acquatico che caratterizzava questi animali. Le falangi, infatti, sono larghe e poco incurvate, il che consentiva all'animale di muoversi su terreni fangosi e nuotare. Prerogative che in questo animale dovevano esistere fin dalla nascita.\nPaleoecologia.\nHabitat.\nUna pubblicazione del 2010, di Romain Amiot e colleghi dimostr\u00f2 che il rapporto isotopico di ossigeno delle ossa degli spinosauridi indica uno stile di vita semiaquatico. I rapporti isotopici dei denti di \"Baryonyx\", \"Irritator\", \"Siamosaurus\" e \"Spinosaurus\" sono stati confrontati con le composizioni isotopiche di teropodi, tartarughe e coccodrilli contemporanei. Lo studio ha rilevato che, tra i teropodi, i rapporti degli isotopi degli spinosauri erano pi\u00f9 vicini a quelli delle tartarughe marine e dei coccodrilli. Gli esemplari di \"Siamosaurus\" tendevano ad avere la pi\u00f9 grande differenza dai rapporti degli altri teropodi, e gli esemplari di \"Spinosaurus\" tendevano ad averne una minima. Gli autori hanno concluso che gli spinosauridi, come i moderni coccodrilli e ippopotami, trascorressero gran parte della loro vita quotidiana in acqua. Gli autori hanno anche suggerito che le abitudini semiaquatiche e la dieta piscivora degli spinosauridi possono spiegare come gli spinosauridi coesistessero con altri grandi teropodi: nutrendosi di diverse prede e vivendo in habitat diversi, i diversi tipi di teropodi potevano vivere fianco a fianco senza entrare in diretta competizione per il cibo. \nGli spinosauridi meglio adattati alla vita acquatica, come appunto \"Spinosaurus\", avevano sviluppato determinate caratteristiche per vivere e cacciare in questo ambiente: le loro ossa erano piene e pi\u00f9 dense rispetto ai teropodi terrestri, struttura utile per essere pi\u00f9 pesante e rimanere sommerso pi\u00f9 facilmente, un adattamento adottato anche da altri animali acquatici come lamantini, ornitorinchi e bradipi marini. Tale adattamento, originariamente conosciuto solo in \"Spinosaurus\", \u00e8 stato ritrovato anche in una tibia isolata ritrovata nella Formazione Romualdo, Brasile, risalente al Cretaceo inferiore, indicando che questo adattamento era presente negli spinosauri sudamericani ancor prima della compara di \"Spinosaurus\"; In almeno un genere (\"Spinosaurus\") gli arti anteriori erano diventati pi\u00f9 corti e tozzi, le zampe erano larghe e presentavano artigli piatti e larghi, tipici degli animali che camminano su superfici fangose. Sebbene non vi sia la prova definitiva che gli spinosauridi avessero dita palmate, il ritrovamento di una pista di impronte di un presunto spinosauride (probabilmente appartenenti a \"Baryonyx\") vicino a La Rioja, Spagna, ed denominate \"Theroplantigrada\", mostrano l'impronta di un piede palmato e con un primo dito flessibile che poteva puntare sia all'indietro che in avanti, come molti uccelli acquatici.\nDieta.\nProve fossili dirette mostrano che gli spinosauridi si nutrivano di pesci e di una gran variet\u00e0 di altri animali di piccola e media taglia, inclusi piccoli dinosauri. Un esemplare di \"Baryonyx\" conservava nella regione dello stomaco le scaglie di pesce preistorico, \"Lepidotes\" o forse \"Scheenstia\", le cui scaglie erano gi\u00e0 state semi-digerite dai succhi gastrici dell'animale. Accanto a questo esemplare sono state trovate le ossa di un giovane \"Iguanodon\". Se questi resti rappresentassero l'ultimo pasto di \"Baryonyx\", proverebbe che l'animale non era un piscivoro obbligato ma poteva nutrirsi anche di prede di medie-grandi dimensioni vive e carogne. Inoltre, un ulteriore fossile mostra un dente di spinosauride conficcato nelle vertebre di uno pterosauro, all'interno della Formazione Santana, Brasile. Questo pu\u00f2 rappresentare un evento di predazione, ma Buffetaut \"et al.\" considera pi\u00f9 probabile l'idea che lo spinosauro in questione abbia semplicemente ripulito la carcassa dello pterosauro gi\u00e0 morto."}
{"id": "886635", "revid": "599013", "url": "https://it.wikipedia.org/wiki?curid=886635", "title": "Lars Conrad", "text": "Specializzato nello stile libero, ha partecipato a due edizioni olimpiche: Sydney 2000 e Atene 2004, vincendo una medaglia d'argento nella staffetta 4x100\u00a0m misti."}
{"id": "886643", "revid": "119754442", "url": "https://it.wikipedia.org/wiki?curid=886643", "title": "Torsten Spanneberg", "text": "Ha partecipato a due edizioni olimpiche: Sydney 2000 e Atene 2004, vincendo una medaglia di bronzo nella staffetta 4x100\u00a0m misti.\nSi ritirer\u00e0 dopo le Olimpiadi di Pechino 2008"}
{"id": "886644", "revid": "287204", "url": "https://it.wikipedia.org/wiki?curid=886644", "title": "Fudbalski klub Hajduk Rodi\u0107 M&amp;B Kula", "text": "Il Fudbalski klub Hajduk Rodi\u0107 M&amp;B Kula (serbo: \"\u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0425\u0430\u0458\u0434\u0443\u043a \u0420\u043e\u0434\u0438\u045b \u041c\u0411 \u041a\u0443\u043b\u0430\") \u00e8 la societ\u00e0 calcistica serba con sede nella citt\u00e0 di Kula.\nFondato nel 1912 con il nome \"KAFK\", nel 1992 cambi\u00f2 nome in quello attuale.\nLo Stadio Hajduk ha una capacit\u00e0 di 12.000 spettatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "886653", "revid": "94902", "url": "https://it.wikipedia.org/wiki?curid=886653", "title": "Vermi piatti", "text": ""}
{"id": "886656", "revid": "94902", "url": "https://it.wikipedia.org/wiki?curid=886656", "title": "Platelminta", "text": ""}
{"id": "886660", "revid": "115373871", "url": "https://it.wikipedia.org/wiki?curid=886660", "title": "Via Santi Giovanni e Paolo", "text": "Via Santi Giovanni e Paolo \u00e8 una strada di Napoli nel quartiere San Carlo all'Arena resa famosa dal fatto che al civico numero 7 nacque il tenore Enrico Caruso. La via e la zona a essa adiacente \u00e8 nota tra i napoletani col nome di Sangiovanniello.\nIn un documento del 1348 appartenente al monastero di Sant'Arpino, si ricorda una terra posta in \u201cCampo dei nostri\u201d e dal contesto si capisce che cos\u00ec veniva chiamato lo spazio della citt\u00e0 che andava da Poggioreale ai Ponti Rossi. La strada prende il nome da una chiesa di antica fondazione nel quartiere, che era detta di \u201cSan Joannis in Campo\u201d, e in un altro documento dei tempi di Federico II, si riporta come una terra posta fuori dai confini della citt\u00e0, in \u201cCampo de Neapoli, prope et cum facie di Ecclesia San Joannis et Pauli\u201d. La strada quindi prende il nome da una chiesa fondata in epoca medievale, quella dei Santi Giovanni e Paolo."}
{"id": "886661", "revid": "1632387", "url": "https://it.wikipedia.org/wiki?curid=886661", "title": "Sugo", "text": "In gastronomia, il sugo \u00e8 una salsa omogenea preparata con diversi ingredienti e usata come condimento per pasta o riso.\nNei canoni della cucina \u00e8 considerato uno dei pilastri della cucina mediterranea. Uno dei sughi pi\u00f9 noti \u00e8 quello al pomodoro."}
{"id": "886664", "revid": "690118", "url": "https://it.wikipedia.org/wiki?curid=886664", "title": "Heckler &amp; Koch", "text": "Heckler &amp; Koch GmbH (HK) \u00e8 un'azienda tedesca specializzata nella produzione di armi da fuoco fondata nel 1949 dagli ingegneri Edmund Heckler, Theodor Koch e Alex Seidel.\nLa sede dell'azienda si trova nella cittadina di Oberndorf am Neckar nel Baden-W\u00fcrttemberg.\nStoria.\nInizialmente la gamma dei prodotti comprendeva componentistica per macchina da cucire, utensili e macchinari per la produzione di utensileria. Nel 1955 iniziarono lo sviluppo e la produzione di armi.\nNel 1956 la Heckler &amp; Koch, con il modello G3, vinse l'appalto per la fornitura di fucili per la fanteria dell'esercito tedesco da poco ricostituito.\nParticolarit\u00e0 costruttive di dette armi, la chiusura a rulli e la canna poligonale, adottate anche nella realizzazione di alcuni modelli sportivi e da caccia, caratterizzati da ottima precisione di tiro.\nAttualmente la Heckler &amp; Koch fornisce all'esercito tedesco pistola e fucile d'ordinanza (rispettivamente i modelli P8 e G36) e la pistola d'ordinanza della Polizia tedesca (P10).\nNel 1991 l'azienda fu rilevata dal gruppo britannico \"British Aerospace/Royal Ordnance\" e nel 2002 vi fu un nuovo cambiamento di assetto societario, l'azienda divenne una partecipata della H&amp;K Beteiligungs-GmbH che separ\u00f2 le due divisione armi militari/clienti istituzionali e armi ad uso civile, creando per queste ultime la societ\u00e0 \"Heckler &amp; Koch Jagd- und Sportwaffen GmbH\" (\"HKJS\") indipendente dal 2003.\nNel 2007 la H&amp;K ha acquistato l'azienda britannica \"Accuracy International\" nota per la produzione di fucili di precisione del tipo Arctic Warfare (AWM)."}
{"id": "886665", "revid": "287204", "url": "https://it.wikipedia.org/wiki?curid=886665", "title": "Peter Vanderkaay", "text": "Carriera.\nHa vinto la medaglia d'oro nella staffetta 4x200\u00a0m sl ai Giochi olimpici di Atene 2004.\n\u00c8 primatista mondiale con la staffetta 4x200sl statunitense."}
{"id": "886667", "revid": "125634729", "url": "https://it.wikipedia.org/wiki?curid=886667", "title": "Harar", "text": "Harar Jugol (chiamata a volte solo Harar, Harrar, H\u0101rer o Harer) \u00e8 una citt\u00e0 che si trova nella parte orientale dell'Etiopia, nell'odierna regione dell'Harari. Essa \u00e8 situata sulla cima di un monte ad un'altezza di metri sul livello del mare, nella parte orientale dell'altopiano etiopico, a circa 500 chilometri dalla capitale Addis Abeba. Secondo il censimento del 1994 la popolazione era composta da abitanti.\nEssa \u00e8 considerata la quarta citt\u00e0 santa dell'Islam, con 82 moschee, tre delle quali risalgono al X secolo, e 102 luoghi sacri. La citt\u00e0 \u00e8 anche famosa per la produzione di un pregiato caff\u00e8 che porta il suo nome. Nel 2004 Harar Jugol \u00e8 stata inserita nell'elenco dei Patrimoni dell'umanit\u00e0 dell'UNESCO.\nPopolazione.\nLa popolazione di Harar \u00e8 composta da numerosi gruppi etnici, sia musulmani che cristiani, tra cui amhara, oromo, somali, guragh\u00e9 e tigrini, anche se all'interno delle mura della citt\u00e0 \u00e8 predominante l'etnia autoctona degli harari.\nStoria.\nChiamata \"Gey\" (cio\u00e8 \"la citt\u00e0\") dai suoi abitanti, Harar venne fondata fra il VII e l'XI secolo (a seconda delle fonti) ed emerse come centro principale della religione e cultura islamica nel Corno d'Africa. Rimase indipendente dal resto dell'Etiopia per secoli, e nel 1520 divenne la capitale di un regno musulmano indipendente guidato da Abu Bakr. Nel XVI secolo A\u1e25mad Gr\u0101\u00f1 b. Ibr\u0101h\u012bm lanci\u00f2 da Harar una guerra di conquista che estese di molto il suo territorio e arriv\u00f2 a minacciare persino l'esistenza del regno cristiano d'Etiopia. Il suo successore, Emir Nur ibn Mujahid, circond\u00f2 la citt\u00e0 di un muro alto 4 metri e dotato di 5 porte d'accesso. Questo muro, chiamato \"Jugol\", \u00e8 giunto pressoch\u00e9 intatto fino a noi ed \u00e8 uno dei simboli della citt\u00e0 e dei suoi abitanti.\nIl XVI secolo fu il periodo d'oro di Harar: la cultura fior\u00ec e numerosi poeti vivevano e scrivevano qui. I regnanti di Harar coniarono le proprie monete, probabilmente a partire dall'anno islamico 615, che corrisponde al 1218/19 del calendario gregoriano. Sicuramente esse furono coniate in modo massiccio a partire dal 1789 e per tutto il XIX secolo. Per numerosi secoli Harar fu un importante centro commerciale, collegata per mezzo di importanti vie di comunicazione con il resto dell'Etiopia, con il Corno d'Africa e con la Penisola araba.\nLa citt\u00e0 riusc\u00ec a rimanere indipendente fino al 1875, quando venne conquistata dall'Egitto. In questo periodo, Arthur Rimbaud visse ad Harar Jugol (la sua casa \u00e8 stata oggi trasformata in un museo). Nel 1885 la citt\u00e0 riusc\u00ec a riguadagnare la propria indipendenza, ma essa dur\u00f2 poco poich\u00e9 il 6 gennaio 1887, in seguito alla battaglia di Chelengo, Menelik II incorpor\u00f2 Harar nel nascente Impero etiopico basato nello Scioa.\nHarar perse parte della sua importanza commerciale con la costruzione della ferrovia che collegava Gibuti ad Addis Abeba: inizialmente essa doveva passare per la citt\u00e0, ma venne deviata a nord delle montagne su cui sorge Harar per risparmiare denaro. Il risultato fu che nel 1902 venne fondata la citt\u00e0 di Dire Daua, intesa come \"Nuova Harar\". \nDurante la guerra d'Etiopia (1935-1936) Harar fu occupata senza combattere il 6 maggio 1936 dalle truppe italiane del generale Rodolfo Graziani al termine degli scontri della battaglia dell'Ogaden; in seguito divenne capoluogo amministrativo del Governatorato di Harar, suddivisione della colonia dell'Africa Orientale Italiana. Harar fu occupata dalle truppe britanniche il 29 marzo 1941 durante gli eventi della campagna dell'Africa Orientale Italiana, venendo quindi restituita al controllo del ricostituito stato etiope.\nNel 1995 Harar Jugol divenne una regione etiopica a tutti gli effetti. Attualmente \u00e8 in costruzione una condotta per trasportare l'acqua in citt\u00e0 da Dire Dawa.\nMonumenti.\nIl centro storico di Harar Jugol ospita numerosissime moschee e luoghi sacri all'Islam. I pi\u00f9 importanti sono la cattedrale di Medhane Alem (convertita negli anni sessanta da una moschea di rito egiziano) e la moschea cinquecentesca di Jami. Tra gli edifici pi\u00f9 visitati, la casa-museo originariamente di un mercante indiano, nota come \"casa di Rimbaud\" e la casa del Ras Makonnen, dove visse da bambino Haile Selassie I.\nNegli anni sessanta nacque uno spettacolo a beneficio dei turisti, in cui durante la notte viene dato cibo alle iene. L'origine di questo spettacolo va ricercato in un'antica tradizione locale di sfamare i predatori affinch\u00e9 non attaccassero il bestiame, che si teneva per\u00f2 solamente una volta l'anno.\nNei dintorni si trovano il monte Kondudo, amba sulla cui cima si ritrovano gli unici cavalli rinselvatichiti dell'Africa, insieme a quelli del deserto del Namib. Una spedizione Italiana del 2008 ne ha fatto conoscere l'esistenza e dato il via ad un difficile tentativo di conservazione.\nSulla via per Gursum, paese di accesso al Kondudo, si trova il monumento geologico di Babile, detto \"valle delle meraviglie\", per le curiose formazioni geologiche. La riserva omonima, il \"Babile Elephant Sanctuary\" \u00e8 stata in gran parte rovinata da un intervento che ha consentito la destinazione a coltivazione di biodiesel del 30% circa della riserva, sulla via d'accesso, cacciando elefanti e leoni. La riserva \u00e8 abitata da elefanti - di razza rara e distinta dai ceppi pi\u00f9 comuni di Loxodonta africana - e leoni abissini, e sono in corso progetti del locale Ministero dell'Agricoltura per rendere la zona pi\u00f9 facilmente accessibile al turismo."}
{"id": "886673", "revid": "110157", "url": "https://it.wikipedia.org/wiki?curid=886673", "title": "Scaramante", "text": "Scaramante \u00e8 un album del 2001 di Cristiano De Andr\u00e9.\nL'album ha ricevuto il Premio Lunezia 2002 per il suo valore Musical-letterario."}
{"id": "886683", "revid": "100100298", "url": "https://it.wikipedia.org/wiki?curid=886683", "title": "Nicholas Sprenger", "text": "Specializzato nelle medie distanze dello stile libero, ha vinto una medaglia d'argento alle Olimpiadi di Atene 2004 nella staffetta 4x200\u00a0m stile libero."}
{"id": "886689", "revid": "610351", "url": "https://it.wikipedia.org/wiki?curid=886689", "title": "UNMIH", "text": "La Missione delle Nazioni Unite ad Haiti (UNMIH dall'inglese \"United Nations Mission in Haiti\") \u00e8 stata una missione di peacekeeping dell'ONU deliberata dal Consiglio di Sicurezza il 23 settembre 1993 con la risoluzione 867.\nIl mandato della missione, richiesta dal governo degli Stati Uniti, era quello di assistere il neonato governo haitiano e garantire lo svolgimento di libere e democratiche elezioni presidenziali ed amministrative.\nIl contingente fu composto all'incirca da 6.000 militari provenienti da: Algeria, Antigua e Barbuda, Argentina, Austria, Bahamas, Bangladesh, Barbados, Belize, Benin, Canada, Filippine, Francia, Gibuti, Guatemala, Guinea-Bissau, Guyana, Honduras, India, Irlanda, Giamaica, Giordania, Mali, Nepal, Nuova Zelanda, Pakistan, Paesi Bassi, Russia, Saint Kitts e Nevis, Saint Lucia, Stati Uniti d'America, Suriname, Togo, Trinidad e Tobago e Tunisia.\nLa missione si \u00e8 conclusa nel giugno 1996 al termine delle elezioni legislative e presidenziali.\nIl costo totale della missione \u00e8 stato di 320 milioni di dollari; durante il periodo della missione sono deceduti 9 peacekeepers."}
{"id": "886692", "revid": "146092", "url": "https://it.wikipedia.org/wiki?curid=886692", "title": "Riviera di Chiaia", "text": "La Riviera di Chiaia \u00e8 una strada di Napoli che corre da piazza della Vittoria a piazza della Repubblica, nel quartiere di Chiaia.\nIl nome della strada, come quello del quartiere, deriva da \"platja\", \"spiaggia\" in catalano, e risale alla dominazione aragonese.\nSu questa via, la pi\u00f9 antica del quartiere (a parte pochi edifici storici, l'urbanizzazione alle spalle della Riviera risale infatti alla fine del XIX secolo), si ergono molti palazzi nobiliari, fra cui la celebre Villa Pignatelli, sede del Museo Diego Aragona Pignatelli Cort\u00e9s.\nLa strada fu aperta dal vicer\u00e9 Luis Francisco de la Cerda y Arag\u00f3n duca di Medinaceli nel 1697, ma sub\u00ec nei secoli successivi grandi cambiamenti. Originariamente si apriva sulla spiaggia del litorale di Napoli. Oggi invece costeggia il lato interno della Villa Comunale di Napoli (mentre la via che la costeggia dall'esterno, via Caracciolo, \u00e8 stata creata su una colmata a mare durante il Risanamento della citt\u00e0).\nLa scrittrice Mary Shelley, che vi alloggi\u00f2 all'inizio dell'Ottocento, la scelse come luogo di nascita di Victor Frankenstein, protagonista del suo pi\u00f9 celebre romanzo, \"Frankenstein\".\nEdifici d'interesse storico e architettonico.\nPartendo da piazza Vittoria si incontrano i seguenti edifici storici:"}
{"id": "886694", "revid": "1565034", "url": "https://it.wikipedia.org/wiki?curid=886694", "title": "Giuseppe Petrocchi", "text": "Biografia.\n\u00c8 nato a Venagrande, frazione del comune di Ascoli Piceno, il 19 agosto 1948.\nFormazione.\n\u00c8 entrato nel seminario vescovile di Ascoli Piceno il 4 ottobre 1965, e ivi ha completato gli studi liceali, conseguendo la maturit\u00e0 classica.\nNel settembre 1967 il vescovo Marcello Morgante lo ha inviato presso il Pontificio Seminario Romano Maggiore.\nHa compiuto gli studi filosofici e teologici presso la Pontificia Universit\u00e0 Lateranense, dove ha conseguito il baccellierato in filosofia e la licenza in teologia dogmatica.\nSuccessivamente si \u00e8 laureato in filosofia presso l'Universit\u00e0 degli studi di Macerata e in psicologia presso l'Universit\u00e0 Statale di Roma.\nMinistero sacerdotale.\nIl 15 settembre 1973 \u00e8 stato ordinato sacerdote per la diocesi di Ascoli Piceno nella chiesa di san Pietro martire.\n\u00c8 stato, in diversi periodi, docente presso la Scuola diocesana di formazione teologica per laici.\n\u00c8 stato collaboratore del Consultorio familiare di ispirazione cristiana e membro del Consiglio pastorale diocesano. Per un triennio, su nomina vescovile, \u00e8 stato membro del Consiglio presbiterale diocesano.\nMinistero episcopale.\nVescovo di Latina-Terracina-Sezze-Priverno.\nIl 27 giugno 1998 \u00e8 stato nominato, da papa Giovanni Paolo II, vescovo di Latina-Terracina-Sezze-Priverno.\nIl 20 settembre dello stesso anno, nella chiesa di san Francesco ad Ascoli Piceno, ha ricevuto la consacrazione episcopale per l'imposizione delle mani del vescovo Silvano Montevecchi, coconsacranti i vescovi Domenico Pecile e Marcello Morgante.\nHa fatto il suo ingresso in diocesi il 18 ottobre.\nIl 23 marzo 2005 ha indetto il primo sinodo diocesano pontino, che si \u00e8 concluso il 26 maggio 2012.\nHa istituito ed inaugurato, il 2 luglio 2010, il museo diocesano d'arte sacra di Sezze; ha promosso inoltre la realizzazione di una nuova curia diocesana a Latina.\nArcivescovo metropolita dell'Aquila.\nL'8 giugno 2013 \u00e8 stato nominato arcivescovo metropolita dell'Aquila da papa Francesco.\nIl 29 giugno ha ricevuto il pallio dalle mani dello stesso pontefice nella basilica di San Pietro in Vaticano.\nSi \u00e8 insediato all'Aquila il 7 luglio. Dopo aver reso omaggio alle vittime del terremoto del 2009 presso la \"Casa dello Studente\" (luogo-simbolo della sciagura), e dopo aver visitato la cattedrale della citt\u00e0, ancora inagibile, ha preso possesso canonico dell'arcidiocesi nella basilica di Santa Maria di Collemaggio.\nIl 20 maggio 2018, al termine del Regina C\u0153li, papa Francesco ha annunciato la sua creazione a cardinale nel concistoro del 28 giugno successivo.\nNell'aprile 2020 lo stesso papa lo nomina presidente di una nuova Commissione di studio sul diaconato femminile, dopo quella che ha lavorato dal 2 agosto 2016 al 2019. Dal 6 agosto 2020 \u00e8 membro del Consiglio per l'economia.\nL'11 gennaio 2021 viene eletto presidente della Conferenza episcopale dell'Abruzzo-Molise, succedendo a mons. Bruno Forte, arcivescovo metropolita di Chieti-Vasto.\nStemma.\nLo stemma \u00e8 diviso in quattro parti:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "886695", "revid": "20090", "url": "https://it.wikipedia.org/wiki?curid=886695", "title": "Commonowealth", "text": ""}
{"id": "886699", "revid": "30610", "url": "https://it.wikipedia.org/wiki?curid=886699", "title": "Seiner Majest\u00e4t Schiff", "text": "La sigla S.M.S. o SMS (Seiner Majest\u00e4t Schiff, che in lingua tedesca sta per \"Nave di Sua Maest\u00e0\") fu il prefisso di tutte le navi da guerra dell'Impero austro-ungarico e dell'Impero tedesco sino al 1918, mentre per quanto riguarda i sommergibili tale sigla veniva trasformata in SMU ovvero Seiner Majest\u00e4t U-Boot."}
{"id": "886700", "revid": "205250", "url": "https://it.wikipedia.org/wiki?curid=886700", "title": "Bernd Fasching", "text": "Profilo artistico.\nNel 2000 e per la prima volta, il duomo di Santo Stefano di Vienna apre i battenti per ospitare la mostra di un artista contemporaneo, per presentare ad un vasto pubblico il progetto \"Westwerk (Opera d'Occidente)\". Fasching incide cos\u00ec, a caratteri cubitali, il suo nome nel Libro Maestro della Storia dell'Arte. Le sue sculture, la sua pittura e le sue formazioni creano un tutt'uno con l'architettura del Duomo, facendo sorgere una controversia rispetto a continuit\u00e0 e tradizioni, e a quelle rotture inerenti e necessarie al corso della storia.\nUn elemento centrale e ricorrente nell'opera di Fasching, \u00e8 la creazione \"coram publico\". Per ben sette volte, fra il 1987 e il 2006 e con il titolo \"12 Tage 12 N\u00e4chte (12 giorni 12 notti)\", Fasching vive e lavora per appunto questo lasso di tempo all'interno di 7 gallerie d'arte sparse per tutto il globo, creando arte, osservabile e osservato da tutti e sempre ben disposto ad un confronto diretto con il pubblico. Durante questo periodo non lascia mai il suo posto di lavoro, e si rif\u00e0 in questo modo alle dodici fatiche di Eracle. Rievocando direttamente le mitiche imprese, Fasching crea nel corso di ogni singolo progetto dodici quadri, le cui tematiche rimandano ai colloqui svolti con gli spettatori di questi atti di produzione artistica. Tutte le notizie riguardanti il mito millenario in questione, furono inoltre messe a confronto alle informazioni raccolte nel corso delle 24 ore. Per ognuna delle sette tappe del progetto Vienna (1987), Amsterdam (1990), Colonia (1991), Zurigo (1992), Gerusalemme (1994), New York (1997) e alla fine di nuovo Vienna (2006), \u00e8 stata composta una colonna sonora propria, riprodotta nelle rispettive gallerie per ben 288 ore.\nAnche la scultura calpestabile, \"Der Hammer des Thors (Il Martello di Thor)\", esposta nella sezione d'entrata del \"Museum f\u00fcr Angewandte Kunst (MAK \u2013 Museo d'Arte Applicata)\" di Vienna, nasce nel 1990 alla presenza dei visitatori del museo che poterono in questo modo seguire l'avanzamento di una creazione. Un'ulteriore scultura calpestabile \u00e8 stata creata da Fasching nel 1996-1997, nella Repubblica Dominicana. \"Terra Nova\" prende come spunto l'approdo di Cristoforo Colombo sull'isola e induce a riflettere sulla travagliata storia del continente americano, sempre movimentata e spesso orrenda.\nPartendo da queste opere, Fasching ha creato uno strumentario ricco di \"tools\", in cui ha immortalato gli utensili necessari per eseguire una scultura, integrandoli nella scultura stessa. Una scultura di bronzo, dalla forma di vanga, che fa parte di questa serie, \u00e8 poi stata trasformata da Fasching per diventare il \"Diva Award\", un premio austriaco per progetti immobiliari che fanno scalpore, conferito tutti gli anni sin dal 2002. Lo stesso Fasching fa parte della giuria."}
{"id": "886704", "revid": "108770696", "url": "https://it.wikipedia.org/wiki?curid=886704", "title": "DDR (disambigua)", "text": ""}
{"id": "886708", "revid": "174925", "url": "https://it.wikipedia.org/wiki?curid=886708", "title": "Duomo di Cefal\u00f9", "text": "Il duomo di Cefal\u00f9, nome con cui \u00e8 nota la basilica cattedrale della Trasfigurazione, \u00e8 una basilica minore che si trova a Cefal\u00f9, nella citt\u00e0 metropolitana di Palermo, e cattedrale dell'omonima diocesi.\nSecondo la leggenda, sarebbe sorto in seguito al voto al Santissimo Salvatore da Ruggero II, scampato ad una tempesta e approdato sulle spiagge della cittadina. La vera motivazione sembra piuttosto la volont\u00e0 di costruire una chiesa dinastica su modello carolingio normanno con torri gemelle e westwerk .\nLe vicende costruttive furono complesse e fu definitivamente completato in et\u00e0 sveva. Un ambulacro ricavato nello spessore del muro e la medesima copertura, costituita da tre tetti, di epoca e tecnica costruttiva diversi, testimoniano dei cambiamenti intervenuti nel progetto. Il monumento ha uno stile romanico con tratti siculo normanni e bizantini.\nMonumento nazionale dal 1941, dal 3 luglio 2015 fa parte del Patrimonio dell'umanit\u00e0 nell'ambito \"dell'Itinerario Arabo-Normanno di Palermo, Cefal\u00f9 e Monreale\".\nStoria.\nL'edificazione ebbe inizio nel 1131 e nei decenni seguenti furono realizzati i mosaici nell'abside e sistemati i sarcofagi porfiretici che Ruggero II aveva destinato alla sepoltura sua e della moglie.\nFederico II trasfer\u00ec a Palermo i due sarcofagi reali nel 1215, riutilizzandoli per s\u00e9 e per i suoi familiari.\nLa chiesa fu consacrata ufficialmente il 10 aprile 1267.\nNel Quattrocento tra le due torri fu inserito un portico a tre fornici, opera di Ambrogio da Como.\nArchitettura.\nSagrato.\nL'edificio \u00e8 preceduto da un ampio sagrato a terrazzo che svolgeva la funzione di cimitero.\nChiesa.\nL'architettura del Duomo di Cefal\u00f9 segue il modello delle grandi basiliche benedettine di provenienza cluniacense; con uno stile romanico normanno nord europeo.\nLa facciata \u00e8 inquadrata da due possenti torri che richiamano le tecniche costruttive delle chiese di Normandia, (Caen), alleggerite da eleganti bifore e monofore e sormontate da cuspidi piramidali aggiunte nel Quattrocento e diverse l'una dall'altra: una a pianta quadrata e con merli a forma di fiammelle, che simboleggerebbe la mitria papale e il potere della Chiesa, mentre l'altra, a pianta ottagonale e con merli ghibellini, la corona reale e il potere temporale. Il portico quattrocentesco precede la facciata, con tre archi (due ogivali ed uno a tutto sesto) sorretti da quattro colonne e con volte a crociera. Sotto il portico rimane la \"Porta Regum\", impreziosita da un portale marmoreo finemente decorato, e con pitture ai lati.\nLe absidi, in particolare quella centrale, dovevano avere in origine uno slancio ancora maggiore. Le due laterali sono decorate superiormente da archetti incrociati e da mensoloni scolpiti: databili al XII secolo, raffigurano volti zoo-antropomorfi comuni in edifici coevi nel Calvados (Sala dello Scacchiere Caen). Pi\u00f9 recenti i mensoloni dell'abside centrale, disposti inoltre in modo casuale sia sopra che sotto il cornicione. L'abside centrale aveva in origine tre grandi finestre ad oculi , che vennero chiuse per la realizzazione del mosaico absidale, ed una pi\u00f9 grande ad arco ogivale. Altre due coppie di finestre circolari sono all'estremit\u00e0 del transetto. Altre merlature si trovano anche su uno dei fianchi.\nL'interno \u00e8 a croce latina, diviso in tre navate da due file di colonne antiche di spolio: quattordici fusti di granito rosa e due di cipollino, con basi e i capitelli del II secolo d.C. Due grandi capitelli figurati reggono l'arco trionfale e sono probabilmente prodotti di una bottega pugliese e risalgono alla met\u00e0 del XII secolo.\nIl transetto ha un'altezza maggiore rispetto alle navate con un verticalismo tipicamente nordico che segue le architetture della Francia e dell'Inghilterra normanna; uno slancio ancora maggiore era previsto nel progetto originario. Sulle pareti del transetto si sviluppa una galleria portici con colonne, scavate nello spessore dell'edificio in corrispondenza dello pseudo loggiato esterno. Un motivo, questo, diffuso nell'architettura anglo-normanna e presente anche nelle Cattedrale di Palermo. Il coro \u00e8 coperto da due volte a crociera anche questo di origine anglo-franco-normanna.\nIl presbiterio, rialzato di alcuni gradini rispetto al resto della chiesa, occupa interamente la crociera e l'abside; il moderno altare maggiore \u00e8 opera di Virginio Ciminaghi (1992) e presenta, al di sotto della mensa, un fregio continuo a bassorilievo bronzeo raffigurante l\"Adorazione dell'Agnello\".\nChiostro.\nIl chiostro annesso alla cattedrale normanna, rappresenta una delle pi\u00f9 considerevoli testimonianze artistiche del medioevo siciliano. Si sottolinea l'eccezionale pregio del ciclo di capitelli figurati che sormontano le colonnine binate, uno dei pi\u00f9 considerevoli nel panorama dell'arte medievale europea. Di pianta rettangolare, il chiostro \u00e8 ubicato a ridosso del fianco settentrionale della cattedrale ad una quota pi\u00f9 bassa di 3,40\u00a0m dal piano del calpestio del transetto. Dell'originaria struttura la corsia est \u00e8 stata distrutta da un incendio e si sono conservate la corsia nord, di cui si attende la sistemazione, e le corsie sud ed ovest attualmente gi\u00e0 sistemate.\nTuttavia, in quest'ultimo lato le eleganti archeggiature in muratura sono frutto di un'evidente ricostruzione stilistica degli inizi del novecento. Finito di restaurare nel 2003 dalla Provincia regionale di Palermo, \u00e8 oggi fruibile ai visitatori.\nMosaici.\nMosaico del presbiterio.\nLa decorazione musiva, forse prevista per tutto l'interno, fu realizzata solamente nel presbiterio e ricopre attualmente l'abside e circa la met\u00e0 delle pareti laterali. I mosaici coprono una superficie di oltre 600 m\u00b2 e furono realizzati entro il 1148 (prima fase) e poi probabilmente tra il 1154 e il 1166. I pi\u00f9 antichi sono quelli dell'abside e della crociera e furono iniziati probabilmente nel 1145; per la loro realizzazione, Ruggero II chiam\u00f2 maestri bizantini, di Costantinopoli, che adattarono ad uno spazio architettonico per loro anomalo, di tradizione nordica, cicli decorativi di matrice orientale.\nLa figura dominante \u00e8 quella del Cristo Pantocratore che dall'alto dell'abside mostra i suoi attributi cristologici: sulla destra alzata indice e medio uniti indicano le due nature del Cristo, divina e umana, mentre pollice, mignolo e anulare congiunti indicano il mistero della Trinit\u00e0; la sinistra regge il Vangelo aperto sulle cui pagine si legge, in greco e latino: \u00abIo sono la luce del mondo, chi segue me non vagher\u00e0 nelle tenebre ma avr\u00e0 la luce della vita\u00bb (Giovanni 8, 12).\nSotto c'\u00e8 la Madonna in preghiera, con le mani alzate e i piedi su un cuscino regale, affiancata dai quattro arcangeli Raffaele, Michele, Gabriele e Uriele. Nella terza fascia, ai lati della finestra, sono raffigurati i santi Pietro e Paolo e gli evangelisti Marco, Matteo, Giovanni e Luca. Nella fascia pi\u00f9 bassa ci sono gli altri apostoli Filippo, Giacomo, Andrea, Simone, Bartolomeo e Tommaso. Ciascuna figura \u00e8 accompagnata da una scritta con il nome (\"titulus\") in latino e in greco, che ne permette l'esatta identificazione.\nAccompagnano queste figure, tutte su fondo dorato, motivi geometrici o vegetali stilizzati. Anche l'intradosso della finestra e le colonne adiacenti (in alcuni casi solo i loro capitelli) sono coperti da mosaici.\nDue iscrizioni completano l'insieme: una di natura pi\u00f9 teologica, accanto al Cristo, e un'altra di natura pi\u00f9 storica, che ci informa sul committente dei mosaici (re Ruggero II di Sicilia) e sulla loro data (1148).\nI mosaici della crociera illustrano cherubini e serafini, mentre quelli delle pareti, che sono storicamente gli ultimi, rappresentano profeti e santi. I mosaici delle pareti furono restaurati con pesanti modifiche intorno al 1860; un restauro generale, con criteri moderni di attenzione alle forme originali, \u00e8 stato condotto pi\u00f9 recentemente, nel 2001.\nMosaico paleobizantino.\nLe esplorazioni condotte nel duomo hanno portato alla luce un lacerto di mosaico bizantino policromo assegnabile al VI secolo: un campo centrale di cui si conservano alcune figure, incorniciato da una motivo di ogive e squame nei colori rosso, bianco e nero e, almeno su un lato, da una fila di quadrati in diagonale con rosetta centrale. Il repertorio decorativo trova confronti in Sicilia.\nIl mosaico \u00e8 da porre in relazione con una struttura muraria e con tre sepolture ed era verosimilmente pertinente ad una basilica bizantina, della quale non \u00e8 per\u00f2 possibile ricostruire la planimetria a causa della presenza delle sovrastanti strutture del duomo. I materiali rinvenuti nei sondaggi attestano una frequentazione nell'area almeno fino all'VIII secolo, epoca in cui Cefal\u00f9 era gi\u00e0 sede episcopale.\nOpere conservate.\nDella decorazione pittorica rimangono una figura di \"Urbano V\", della fine del XIV secolo, dipinta su una colonna della navata di sinistra, ed una \"Madonna in trono\" del XV secolo nel braccio sinistro del transetto. All'interno il duomo ospita alcuni monumenti funerari, tra cui un sarcofago tardo antico, un altro medievale e il pregevole sepolcro del vescovo Castelli, opera dello scultore Leonardo Pennino (XVIII secolo).\nIl fonte battesimale, ricavato da un unico grande blocco di lumachella, \u00e8 decorato da quattro leoncini scolpiti (XII secolo). \u00c8 custodita inoltre una statua marmorea di \"Madonna\" commissionata alla bottega di Antonello Gagini da Filippo Serio del 1533. Sul basamento \u00e8 presente la \"Dormienza di Maria\" bassorilievo e le effigi del committente e della moglie.\nSi conservano ancora due organi dipinti, settecenteschi, che chiudono le navate verso il transetto, e una croce lignea dipinta, opera di Guglielmo da Pesaro (1468 circa).\nLa cappella del Santissimo Sacramento (protesi) conserva la decorazione a stucco neoclassica, realizzata per tutto l'interno e successivamente asportata altrove. La cappella conserva inoltre un altare d'argento del XVIII secolo, opera di artigiani palermitani.\nIl soffitto della navata centrale presenta una decorazione dipinta con busti, animali fantastici e motivi decorativi, opera di maestranze arabe e normanne, e altre di gusto gotico fatte realizzare da Enrico Ventimiglia nel 1243.\nCroce dipinta nel \"recto\" e nel \"verso\".\nIl Duomo custodisce una croce lignea, dipinta a tempera su entrambi i lati, realizzata da Guglielmo Da Pesaro, nelle misure di 512 x 404\u00a0cm. Le iscrizioni nel \"recto\", nel libro tenuto dal Padre Eterno nel capocroce in alto dicono: \"Ego sum lux mundi. Qui sequitur me non ambulat in tenebris set habebis lumen\" (Giovanni 8, 12) e \"Ego sum via veritas e(t) vita\" (Giovanni 14, 6). Invece, nel verso della croce, nel cartiglio retto dal Leone, capocroce di destra dice: \"Ecce ego mitto angelum meum ante\" (Marco 1, 2); nel cartiglio retto dall'angelo, braccio di destra: \"Surrexit sicut dixit\" (Matteo 28, 6); nel cartiglio retto dal toro, capocroce di sinistra: \"(Fuit in dieb)us Herodis regis (Iudaeae)\" (Luca 1, 5); nel cartiglio retto da un angelo, braccio di sinistra: \"Jesum queritis cruci(fi)xum\" (Marco 16, 6); nel cartiglio retto dall'aquila, nel capocroce in alto: \"In principio erat verbum et v(erbum)\" (Giovanni 1, 1); nel cartiglio retto dall'uomo alato, capocroce in basso: \"Liber generacionis (I)esu\" (Matteo 1, 1).\nLa pi\u00f9 antica citazione della croce viene fatta dal Carandino che la ricorda pendente dall'arco trionfale della chiesa. Tuttavia segni lasciati nella parte inferiore fanno pensare ad un momento in cui fu retta dal basso, durante i lavori che si ebbero per l'adattamento al rito romano della cattedrale tra il 1556 e il 1596. Doveva comunque esser issata nell'arco trionfale prima del 1592 quando l\u00ec venne vista da Carandino. Maria Andaloro ritiene che nella sistemazione dell'altare e del coro antecedente ai lavori la croce potesse retta dal basso. Viste le grandi dimensioni della croce, gi\u00e0 notate da Carandino, sembra comunque probabile che anticamente fosse destinata a pendere dall'arco trionfale (come accadeva al tempo) e che, scesa durante i lavori della seconda met\u00e0 del Cinquecento, venisse risistemata in alto gi\u00e0 in data precedente al 1592, quasi a lavori ultimati; diversamente il pittore avrebbe dovuto prevedere il posto per gli agganci in basso piuttosto che permettere che si rovinasse l'opera appena consegnata.\nA questa croce doveva ispirarsi un'analoga opera, destinata al Duomo di Monreale. Secondo quanto riportato in un documento ritrovato da G. Bresc Bautier, l'opera fu commissionata il 27 agosto 1468 allo stesso Guglielmo da Pesaro, mentre al maestro intagliatore Johannes Palumba si chiedeva di attenersi alle misure della croce custodita a Cefal\u00f9. Pertanto il 1468 si pone come termine ante quem per l'esecuzione della croce di Cefal\u00f9, realizzata presumibilmente al tempo di Luca di Sarzana, vescovo tra il 1445 e il 1471.\nLa croce gi\u00e0 attribuita a Tommaso De Vigilia da Raffaello Delogu, ma D. Bernini, V. Scuderi e M. Stella la attribuiscono a Guglielmo da Pesaro in base alle stringenti argomentazioni di G. Bresc Bautier (\"Guglielmo\u2026\", 1974, p.\u00a0213) che si fondano sulle sue ricerche documentarie. La studiosa, infatti, rileva nel 1471 viene allogata a Guglielmo da Pesaro una cona proprio per la cattedrale di Cefal\u00f9 e che gi\u00e0 nel 1468 riceveva la commissione per la croce di Monreale da esemplarsi sull'altra. \u00c8 ormai generalmente accettata la paternit\u00e0 della croce di Cefal\u00f9 a Guglielmo da Pesaro, gi\u00e0 espunta dal catalogo delle opere di Tommaso De Vigilia. Non sembra condivisibile invece l'opinione di P. Santucci che anticipa al XIV secolo la datazione della croce, supponendo che potesse essere stata iniziata relativamente al recto da Bartolomeo da Camogli pervenuta da Genova in Sicilia, dove potrebbe essere stata completata nelle altre figure da Tommaso De Vigilia. Tale opinione \u00e8 pure seguita da P. Leone de Castris. L'unit\u00e0 stilistica dell'opera sembra piuttosto rimandare alla mano di un solo artista, verosimilmente Guglielmo da Pesaro, intorno agli anni 1460-65.\nQuest'ultimo pittore si mostra attento oltre che ai modi spagnoli catalaneggianti anche a quelli provenzali e genovesi, tanto da giustificare da un lato l'opinione di Paola Santucci e dall'altro quella di E. Brunelli che ritiene opera di Giacomo Durandi il politico dell'Incoronazione gi\u00e0 a Corleone, oggi esposto a Palazzo Abatellis, anch'esso attribuito a Guglielmo da Pesaro.\nAltro componente culturale di Guglielmo \u00e8 quella antonellesca. Non a caso Maurizio Calvesi nota delle somiglianze fra gli angeli della croce di Cefal\u00f9 e quelli reggicorona del polittico di San Gregorio di Antonello da Messina.\nTipologicamente la croce presenta lo schema pi\u00f9 diffuso nell'isola caratterizzato dai capicroce polilobati, ivi inseriti oltre i bracci terminanti con smussature centinate, come nella chiesa di San Giovanni dei Lebbrosi di Palermo.\nIconograficamente la croce di Cefal\u00f9 mostra nel recto Cristo Crocifisso con al di sopra il serpente e il pellicano e nei capicroce, in basso San Pietro, in alto il Dio Padre benedicente con frasi evangeliche riferite al Figlio, come nella croce di San Giovanni dei Lebbrosi. Nel verso \u00e8 il Risorto sull'avello scoperchiato con ai lati angeli reggicartigli e ai capicroce i simboli degli evangelisti. Tale iconografia presenta, dunque, due particolarit\u00e0 nei capicroce del recto, una relativa a Dio Padre e l'altra a San Pietro dove sogliono essere solitamente il teschio o la Maddalena.\nL'opera si presenta oggi fortemente lacunosa (specialmente nel recto), malgrado le lunghe opere di restauro.\nTabulario.\nIl Tabulario della Mensa vescovile di Cefal\u00f9 \u00e8 parzialmente conservato presso l'Archivio Storico della Diocesi; 130 pergamene e tre codici (tra cui il famoso Rollus Rubeus) sono custodite presso l'Archivio di Stato di Palermo in seguito all'incameramento avvenuto dopo l'annessione al Regno d'Italia."}
{"id": "886711", "revid": "767487", "url": "https://it.wikipedia.org/wiki?curid=886711", "title": "S/2003 J 16", "text": "S/2003 J 16 \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\n\u00c8 un satellite caratterizzato da un movimento retrogrado ed appartiene al gruppo di Ananke, composto da satelliti retrogradi ed irregolari che orbitano attorno a Giove ad una distanza compresa fra , con una inclinazione orbitale pari a circa 150\u00b0."}
{"id": "886712", "revid": "486946", "url": "https://it.wikipedia.org/wiki?curid=886712", "title": "Orso blu", "text": ""}
{"id": "886715", "revid": "767487", "url": "https://it.wikipedia.org/wiki?curid=886715", "title": "Pacco, doppio pacco e contropaccotto", "text": "Pacco, doppio pacco e contropaccotto \u00e8 un film italiano del 1993, l'ultimo per il cinema diretto da Nanni Loy. Il film, strutturato ad episodi, \u00e8 ambientato nella Napoli degli anni novanta in cui imbroglioni pi\u00f9 o meno professionisti, si arrangiano cercando di truffare il prossimo. Il titolo richiama il sistema del \"pacco\", ossia della truffa da strada ai danni del malcapitato di turno.\nEpisodi.\nL'esame.\nUn truffatore si finge poliziotto per esaminare il suo \"collega\" Gennaro Apicella allo scopo di trovare un socio in affari.\nNon vedente.\nUn commissario di Polizia fa cadere con la sua auto una motocicletta, ferendo gravemente il conducente; in ospedale scopre che il conducente della moto \u00e8 tale Rosario Aurispa, un impiegato che per anni si \u00e8 finto non vedente pur di ottenere un lavoro. Messo alle strette dalle indagini del commissario, Aurispa - per non essere licenziato - ricatta alcuni colleghi minacciando di rivelare i loschi affari in cui questi sono implicati, e svela alla fidanzata di sapere dei suoi tradimenti con i colleghi dell'ufficio.\nConsulenza fiscale.\nDietro compenso, Gennaro Apicella e il suo collega offrono \"consulenza\" fiscale alla moglie di un fruttivendolo nei guai con l'erario, facendo sparire dall'archivio i documenti che accertano l'evasione.\nIl fantasma di via Sanit\u00e0.\nIl cavalier Nicola Settimelli, falso \"medium\", riesce ad occupare abusivamente un lussuoso appartamento, per poi esserne sfrattato con un grottesco stratagemma, dallo \"spirito\" del vero avente diritto, Alfredo Santoro, la cui moglie Maria si finge la vedova.\nRientro estivo.\nApicella e socio imbarcano alcune famiglie di rientro dalle ferie estive in auto, su un traghetto ancorato per manutenzione, fingendosi incaricati della compagnia e intascando il prezzo del biglietto.\nIl set non fu quello del molo Beverello a Napoli come si evince dal film, le riprese furono girate sul traghetto delle ferrovie dello stato \"Scilla\" , tratta marittima Messina-Villa San Giovanni nel febbraio del 1988.\nTengo un americano.\nGaetano lavora come portinaio in un palazzo al cui ultimo piano vi \u00e8 una bisca clandestina: egli arrotonda lo stipendio segnalando, prima dell'irruzione, le perquisizioni della polizia. Per comprare l'alloggio da cui rischia di essere sfrattato, architetta una truffa ai danni del tenutario della bisca, dalla quale ricaver\u00e0 oltre 30 milioni di lire.\nPsicologia.\nApicella e figlio riescono con l'ennesima furbata a convincere alcuni passanti ad acquistare in piena estate un soprabito invernale.\nCuore di mamma.\nUn severo ed integerrimo professore di matematica s'invaghisce di Pupella, un'avvenente ballerina di \"night club\", che un suo studente sull'orlo della bocciatura gli presenta come mamma, allo scopo di corromperlo. Innamoratosene, dopo averla vanamente cercata, l'anno successivo il professore obbliga con un ricatto il ragazzo a fargli incontrare la madre: all'appuntamento si presenter\u00e0 invece il padre avvocato (in realt\u00e0 l'autista personale del ricco e furbo studente), che minaccer\u00e0 legalmente e fisicamente il professore, obbligandolo a promuovere a pieni voti l'alunno. L'insegnante decider\u00e0 di farsi trasferire ad Avellino per dimenticare quella donna, non notando, per il suo stato d'agitazione, la locandina di un \"night\" affissa proprio nella strada vicino a casa, che annuncia l'imminente esibizione di Pupella.\nCorruzione.\nApicella e socio questa volta riescono a compiere una truffa addirittura ai danni di un estorsore.\nPacco, doppio pacco e contropaccotto.\nDue fratelli, che tentano di acquistare sottobanco da venditori ambulanti due costose macchine fotografiche rubate, vengono \"paccheggiati\" tre volte in pochi minuti, ricevendo ogni volta dei mattoni in cambio di denaro."}
{"id": "886723", "revid": "287204", "url": "https://it.wikipedia.org/wiki?curid=886723", "title": "Abbazia di San Fruttuoso", "text": "Labbazia di San Fruttuoso di Capodimonte \u00e8 un luogo di culto cattolico situato nella baia omonima nel comune di Camogli, luogo detto anche Capodimonte, all'interno del parco terrestre e marino del Monte di Portofino. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nL'abbazia \u00e8 dedicata a san Fruttuoso di Tarragona, vescovo e santo catalano del III secolo, le cui ceneri sono conservate presso l'abbazia, dove sarebbero state traslate a seguito dell'invasione araba della Penisola Iberica.\nL'abbazia non \u00e8 raggiungibile da alcuna arteria stradale, ma vi si pu\u00f2 accedere soltanto via mare oppure percorrendo due panoramici sentieri: uno che scende dal soprastante monte di Portofino e l'altro che percorre la costa partendo dalla baia di Portofino. L'abbazia prospetta sull'antistante spiaggia balneabile.\nNel 1951 vi fu girato il film \"Il diavolo in convento\" di Nunzio Malasomma con Gilberto Govi.\nNella sua baia \u00e8 collocata la celebre statua del \"Cristo degli abissi\", posta nel 1954 sul fondale marino e restaurata negli anni novanta. Dal 1983 l'abbazia fa parte dei beni architettonici del Fondo Ambiente Italiano, grazie alla donazione dei proprietari Frank e Orietta Pogson Doria Pamphilj. Periodicamente vi si svolgono concerti di musica classica e leggera e altre iniziative promosse dal FAI.\nNel 2014 l'Istituto Poligrafico e Zecca dello Stato ha coniato delle monete dal valore di 5 euro in argento per l'abbazia di San Fruttuoso (serie Italia delle Arti).\nStoria.\nLe origini del complesso abbaziale risalgono, secondo la leggenda, all'VIII secolo, quando Prospero, vescovo di Tarragona, per sfuggire all'invasione araba della Spagna, si rifugi\u00f2 nella baia costruendovi una chiesa per conservare le reliquie del martire san Fruttuoso. \nUn primo edificio religioso fu costruito a mezza costa, nella localit\u00e0 oggi detta \"Chiesa Vecchia\", dove ancora si vedono pochi resti di un'antica costruzione, mentre l'attuale abbazia sarebbe sorta intorno alla met\u00e0 del IX secolo e fu ricostruita tra la fine del X secolo e l'inizio dell'XI per volere di Adelaide di Borgogna, vedova dell'imperatore Ottone I.\nNello stesso secolo pass\u00f2 ai monaci benedettini e fu ingrandita nel XII secolo con l'aggiunta di un piano. Nel XIII secolo vi fu aggiunto il corpo edilizio con loggiato verso il mare, ad opera della famiglia genovese dei Doria, che utilizz\u00f2 una sala dell'abbazia per le proprie sepolture. Il chiostro superiore fu ricostruito nel XVI secolo per volont\u00e0 di Andrea Doria, mentre nel 1562 fu costruito il torrione di avvistamento quadrato che tuttora domina la baia.\nL'abbazia fu in seguito abbandonata e utilizzata come abitazione. Nel 1933 fu restaurata dallo Stato Italiano e nel 1983 i Doria Pamphili donarono gli edifici e i terreni al Fondo Ambiente Italiano.\nDescrizione.\nChiesa.\nAlla chiesa medioevale (detta \"monastica\") si accede dall'antica sacrestia, ricavata nella sopraelevazione del XVI secolo. Una stanza absidata \u00e8 usata come cappella. L'edificio \u00e8 costituito da due parti di cui uno posto anteriormente doveva servire probabilmente da coro per i monaci. Gli intonaci e la pavimentazione sono del X secolo mentre la cripta posta sul fondo, che doveva accogliere le spoglie di abati o nobili Doria, \u00e8 del XIII secolo, quindi pressoch\u00e9 coeva del sepolcro familiare sotterraneo.\nLa chiesa \"pubblica\" fu ricavata alzando l'edificio medioevale soltanto dopo l'abbandono dell'abbazia da parte dei monaci. L'altare maggiore racchiude un piccolo cofano argenteo che racchiude le reliquie dei martiri Fruttuoso, Augurio ed Eulogio.\nL'abside, ricavata a ridosso della roccia, la cupola medio bizantina decorata con diciassette preziose arcatelle in pietra del monte e la grande torre nolare ottagonale costituiscono i motivi di maggiore interesse sotto l'aspetto architettonico dell'intero complesso, il cui tetto \u00e8 rifinito da coperture in ardesia.\nChiude la parte inferiore dell'abbazia il \"sancta sanctorum\", minuscolo vano, il nucleo pi\u00f9 antico dell'insediamento, che si ritiene sia stato utilizzato per la conservazione e la venerazione delle reliquie.\nMuseo.\nNelle sale del complesso monastico un restauro completato negli anni novanta ha rimesso in luce le antiche strutture romaniche quindi \u00e8 stato allestito un museo dedicato alla storia dell'abbazia. In diverse teche sono esposte le ceramiche da tavola, scoperte in un deposito del monastero e di varie provenienze geografiche, usate dal XIII al XIV secolo dai monaci.\nLa primaria torre nolare, considerata tra i pi\u00f9 antichi elementi architettonici della Liguria, fu realizzata intorno al X secolo con calotta sferica e leggermente ovale, secondo il canone artistico dei Bizantini. Solo in seguito la struttura fu sovrapposta con una nuova torre ottagonale con lesene a vista.\nChiostro e sepolcro dei Doria.\nIl chiostro superiore, costruito nel XII secolo, fu quasi del tutto ricostruito nel corso del XVI secolo per volere del celebre ammiraglio onegliese Andrea Doria. Il chiostro fu dotato di coperture a crociera, con impiego di capitelli in stile romanico e colonne di varia provenienza. La loggia del X secolo \u00e8 anch'essa romanica e dopo la chiusura temporanea durante i restauri del 1933, \u00e8 riaperta al pubblico.\nAl livello inferiore del chiostro \u00e8 presente il sepolcro della famiglia Doria, concesso dagli stessi monaci benedettini. Le tombe nobiliari - nelle quali alloggiano le salme di sette membri Doria morti tra il 1275 e il 1305 - sono in marmo bianco e pietra grigia alternato, come nella classica e tipica bicromia ligure. Sono disposte a schiera sui tre lati del vano e costituite da arche in muratura singole o a coppie - in gran parte con epigrafi - sormontate da arcosoli a sesto acuto, sorretti da piccole colonne in marmo con tettuccio a capanna.\nOltre alle tombe dei sette componenti della famiglia Doria sono presenti altri due sepolcri e un sarcofago romano dei quali si ignorano le identit\u00e0 dei personaggi tumulati.\nTorre.\nLa torre, intitolata ad Andrea Doria dai suoi eredi, Giovanni, Andrea e Pagano, fu eretta nell'agosto del 1562 lungo la strada che collega l'abbazia al borgo dei pescatori in una ripida scalinata.\nFu costruita a rispetto della clausola di giuspatronato concesso da papa Giulio III ad Andrea Doria nel 1551 per difendere il borgo e la sua provvidenziale sorgente di acqua, utilizzata dai monaci, dalle eventuali incursioni dei corsari barbareschi. La torre era dotata di artiglieria pesante e leggera: tre cannoni in bronzo, un bombardiere, 33 moschetti e archibugi che, per il suo armamento, cost\u00f2 2687 scudi d'oro. Sulle due facciate \u00e8 presente lo stemma dei Doria, l'aquila imperiale, mentre altre decorazioni sono visibili sulle cornici e sulle mensole. Cambi\u00f2 il suo aspetto nel XVII secolo quando venne fatto costruire un nuovo tetto dall'abate Orazio Spinola.\nTorretta.\nCostruita sullo sperone roccioso posto a ponente della baia fu fatta erigere dal Senato della Repubblica di Genova nel 1561. Costata 940 lire aveva una struttura troncopiramidale con due feritoie grandi e due piccole. Poteva ospitare fino ad 8 militari ed era dotata di due smerigli (cannoni di piccolo calibro).\nCultura.\nVittorio Giovanni Rossi, giornalista e scrittore, ebbe a scrivere:\nVie di comunicazione.\nIl complesso \u00e8 raggiungibile tramite un frequente collegamento marittimo - battello - dai centri comunali pi\u00f9 vicini della Riviera di Levante come Camogli, Recco, Portofino, Santa Margherita Ligure, Rapallo, Chiavari, Lavagna e Sestri Levante. Vi \u00e8 inoltre un collegamento diretto con Genova.\nAlternativamente si pu\u00f2 usufruire del panoramico percorso naturalistico - addentrandosi all'interno del Parco naturale regionale di Portofino - tramite sentieri boschivi da Portofino Vetta o Portofino Mare, dove una ripida discesa permette di raggiungere la baia in novanta minuti da entrambi i sentieri."}
{"id": "886727", "revid": "1586642", "url": "https://it.wikipedia.org/wiki?curid=886727", "title": "Mugen Motorsports", "text": "La Mugen Motorsports (M-TEC Co., Ltd) (\u7121\u9650) \u00e8 un costruttore motoristico giapponese fondato nel 1973 da Hirotoshi Honda, figlio del fondatore della Honda Motor Company S\u014dichir\u014d Honda, e da Masao Kimura. Mugen, che significa in giapponese \"senza limiti\", ha operato in campo motoristico sempre collaborando strettamente con la casa Honda. Nonostante la comune origine familiare, la Mugen non ha comunque mai avuto un legame amministrativo diretto con la Honda.\nLa compagnia prepara vetture e motori Honda nelle varie serie motoristiche a cui la casa ha partecipato in passato a numerosi campionati, dalla Formula 1 alla Formula 3000 ai campionati per vetture sport. Fino al 2005 \u00e8 stata il fornitore unico di propulsori alla Formula Nippon.\nLa Storia.\nNel 1965 Hirotoshi Honda, prima ancora di terminare gli studi universitari, decise di impiantare questa compagnia con l'apporto prezioso di Masao Kimura. Kimura, veterano delle corse con oltre 50 vittorie nelle vetture sport e monoposto con la Honda, collaborava all'epoca con la Honda.\nLa Mugen inizi\u00f2 l'attivit\u00e0 specializzandosi nella preparazione dei motori della Honda, iniziando col 1200\u00a0cc Honda Civic, per poi passare a elaborare motori propri a 2 e 4 tempi.\nLa Mugen ha poi collaborato pi\u00f9 strettamente con la Honda nella creazione di vettura da corsa come nel caso della Honda Ballade CRX nel 1984. Da allora, la Mugen ha costruito altri telai come il prototipo Mugen NSX nel 1992.\nMugen \u00e8 stata ristrutturata nel 2003 a seguito dello scandalo finanziario che ha colpito Hirotoshi Honda, tanto che una nuova compagnia, chiamata M-TEC, \u00e8 stata creata nel 2004. M-TEC ha i diritti sul marchio Mugen ed ha la sua sede ad Asaka (Saitama), poco a nord della capitale nipponica Tokyo, vicina alla sede di Wako della Honda. La nuova compagnia \u00e8 ora guidata da Shin Nagaosa. Nagaosa fu il manager della divisione motoristica della Mugen e fu direttamente coinvolto nel progetto della NSX.\nL'attivit\u00e0 motoristica.\nMonoposto.\nLavorando con la Honda, la Mugen ha gradualmente espanso il suo interesse nelle competizioni motoristiche. Nel 1986, con l'introduzione anche in Giappone della Formula 3000 Mugen e Honda collaborarono per creare un motore adeguato alla nuova categoria. Introdotto nel 1987 fu adottato da ben 14 team. Grazie ai risultati ottenuti in patria la Mugen deciso lo sbarco nel pi\u00f9 competitivo campionato europeo nel 1989; la Mugen lo affront\u00f2 col motore MF308 vincendo il campionato con Jean Alesi, che all'epoca correva per la scuderia di Eddie Jordan con una Reynard. Nello stesso anno venne costruito il primo propulsore da 3.5\u00a0 V8 pronto per la Formula 1, battezzato MF350.\nNel 1988, la Mugen inizi\u00f2 a preparare i motori Honda anche per la Formula 3, vincendo il campionato nipponico con Akihiko Nakaya e, nel 1990, decise di espandere il proprio interesse verso l'Europa anche in questa categoria. La Mugen colse subito la sua prima vittoria nei campionati europei di Formula 3, conquistando il titolo francese con \u00c9ric H\u00e9lary, e il titolo britannico con Mika H\u00e4kkinen del team West Surrey Racing Reynard, che si ripet\u00e9 nel 1991 con Rubens Barrichello.\nQuando la Formula 3000, nel 1996, divenne un campionato monomarca, con vetture tutte spinte da motori Judd, in Giappone si ridenomin\u00f2 il campionato in Formula Nippon, attribuendo proprio alla Mugen il monopolio dei motori. M-TEC ha perso nel 2006 questa fornitura esclusiva, quando vi \u00e8 stato il cambiamento del regolamento tecnico al fine di permettere anche alla Toyota di partecipare al campionato. La Mugen continua ad ottenere successi in Formula 3 col propulsore 2.0\u00a0L Honda, avendo vinto 9 titoli in Asia (di cui 8 in Giappone) del 1988, cos\u00ec come 19 titoli in Europa (15 solo nel campionato britannico), e 13 in America Latina.\nFormula 1.\nNel 1991 la Mugen prepar\u00f2 gli Honda V10 per la Tyrrell; negli anni seguenti questi propulsori vennero ridenominati Mugen MF351H e trasferiti al team Footwork, coi piloti Aguri Suzuki e Michele Alboreto. Nel 1993, la Mugen mantenne la collaborazione con la Footwork e cre\u00f2 la versione B del MF351H, usato in gara da Aguri Suzuki e Derek Warwick.\nNel 1994, la Mugen pass\u00f2 a collaborare con il Team Lotus al fine di motorizzare la vettura Lotus 109. Il team - coi piloti Johnny Herbert e Pedro Lamy (poi sostituito da Alex Zanardi) - aveva problemi di budget e il telaio giunse tardi all'appuntamento col mondiale. Il motore Mugen, denominato ZA5C, non venne messo nelle condizioni di provare appieno il suo potenziale. Con la chiusura della storica scuderia britannica la Mugen pass\u00f2 a collaborare col team Ligier, di propriet\u00e0 di Flavio Briatore, coi piloti Olivier Panis, Martin Brundle e Aguri Suzuki. Il motore 3.0 L, con cilindrata in conformit\u00e0 col nuovo regolamento, fu chiamato MF301H. Nella stagione la Mugen coglier\u00e0 la sua prima vittoria in Formula 1 nel prestigioso Gran Premio di Monaco, con al volante Panis.\nIl team, nel 1997 fu acquisito da Alain Prost, e ribattezzato col suo nome. Il propulsore MF301H-B spinse Jarno Trulli addirittura in testa al Gran Premio d'Austria per molti giri prima di costringere all'abbandono il pilota pescarese.\nNel '98 la Prost passer\u00e0 ai motori francesi Peugeot; la Mugen sar\u00e0 costretta perci\u00f2 a cercare un nuovo acquirente. Lo trover\u00e0 nella Jordan Grand Prix, che verr\u00e0 equipaggiata dal MF301H-C. A Spa, Damon Hill e Ralf Schumacher conquisteranno i primi due gradini del podio.\nLa stagione seguente sar\u00e0 ancora pi\u00f9 entusiasmante con Heinz-Harald Frentzen capace di imporsi due volte e anche di lottare per il titolo. L'avventura della Mugen nella massima serie motoristica si interromper\u00e0 nel 2001 quando la Honda decider\u00e0 di fornire anche la Jordan con i motori ufficiali. Sodalizio che durer\u00e0 per 2 stagioni, prima che questi passasero al motore Ford, e di conseguenza, portando il fornitore giapponese a concentrarsi unicamente sul team BAR, dal 2003.\nIn tutto, in Formula 1, 147 gran premi corsi, con 4 vittorie, 1 pole e 16 podi, conditi da 182 punti e il terzo posto sia nella classifica piloti con Frentzen che nella classifica costruttori con la Jordan nel 1999.\nVetture sport.\nIntensa l'attivit\u00e0 nel campionato giapponese granturismo. Nel 1998, la Mugen produsse la NSX, due per la partnership con la Dome, una per il Team Kunimitsu e una per la Nakajima Racing. All'inizio veloci ma poco affidabili, grazie al team Nakajima arriv\u00f2 la prima vittoria nella gara 4 al Circuito del Fuji. Venne seguita da altre tre vittorie (una proprio dal team costituito con la Dome), che port\u00f2 ad un secondo posto nel campionato grazie ai piloti Tom Coronel e Kouji Yamanishi. Nel 1999 altre tre vittorie, una con il team Mugen/Dome di Juichi Wakisaka e Katsutomo Kaneishi che fin\u00ec terzo in campionato. Nel 2000 arriva la vittoria in campionato per il team con Ryo Michigami. In tutto, nella stagione, 4 vittorie per la vettura, anche se, curiosamente, nessuna con il pilota campione.\nL'anno seguente, la NSX vinse due gare, conquistando il secondo (con la Mugen/Dome) e il terzo (team ARTA) nel campionato. In giugno dello stesso anno la Mugen annunci\u00f2 lo sviluppo del nuovo motore 4000cc L V8, denominato MF408S, pensato per i prototipi partecipanti alla 24 Ore di Le Mans e al campionato American Le Mans Series. L'obiettivo del nuovo propulsore era coniugare la potenza con la compattezza e l'affidabilit\u00e0. La Mugen scelse un 4000cc L non sovralimentato anche a causa dell'esperienza maturata nella Formula 3 dove le misure ridotte sono la chiave per il successo. La Mugen escluse la possibilit\u00e0 di ricorrere ad un motore turbo vista la necessit\u00e0 di utilizzare i dispositivi intercooler, per estrarre il massimo della potenza, che incidono negativamente su peso e performance.\nAnche il 2002 fu per la Mugen una buona stagione di corse. La NSX vinse cinque gare, due con il team Mugen/Dome, che si aggiudic\u00f2 nuovamente il titolo per scuderie. Il debutto del MF408S fu su una Panoz nell'edizione di quell'anno della 12 Ore di Sebring, prima gara del campionato ALMS."}
{"id": "886729", "revid": "1682155", "url": "https://it.wikipedia.org/wiki?curid=886729", "title": "Fudbalski klub Be\u017eanija", "text": "Il Fudbalski klub Be\u017eanija (serbo: \"\u0424\u041a \u0411\u0435\u0436\u0430\u043d\u0438\u0458\u0430\") \u00e8 una societ\u00e0 calcistica serba con sede nella citt\u00e0 di Belgrado, nella municipalit\u00e0 di Novi Beograd. Nella stagione 2021-2022 milita nella Me\u0111uop\u0161tinska liga Beograd, il sesto livello del campionato serbo.\nStoria.\nFondato nel 1921 con il nome \"Soko\", poco tempo dopo cambia nome in \"BSK\" (\"Be\u017eanijski sportski klub\"), in quegli anni la squadra disputa solo partite amichevoli. Dopo la seconda guerra mondiale, il club modifica nuovamente il nome in \"FK Jedinstvo\", disputando le gare nel campionato regionale di Sremska. Dal 1952, invece, la squadra inizia a giocare le gare del campionato di Belgrado. Al termine della stagione 1955-1956 il club assume la denominazione attuale.\nDal 1965 al 1989 il Be\u017eanija gioca nella Beogradska Liga, poi con una doppia promozione raggiunge la Sprska Liga, la terza divisione del calcio jugoslavo, risultato di tutto rispetto per quello che \u00e8 allora il livello del calcio federale.\nLa svolta per il piccolo club avviene con l'avvento di Goran Mijatovic \"Mita\" alla presidenza, il campionato 2004/05 \u00e8 vinto con la promozione in Prva Liga, seguita dall'immediata vittoria nella stagione seguente che porta il Be\u017eanija nella Meridijan Super Liga, la massima divisione del calcio serbo.\nLa prima stagione in Super Liga inizia con la morte del presidente, ucciso in un attentato il 2 ottobre, ma nonostante ci\u00f2 vede il club terminare al quarto posto finale, che vale l'accesso ai preliminari di Coppa UEFA.\nIl sorteggio vede il Be\u017eanija accoppiato agli albanesi del KS Besa Kavaj\u00eb. Il 19 luglio 2007 il primo match a Belgrado finisce 2-2, il ritorno in Albania, il 2 agosto, 0-0, il Be\u017eanija \u00e8 eliminato.\nGli effetti della perdita del principale finanziatore si avvertono nella stagione 2007/08, quando il club, malgrado l'ottimo campionato di Predrag Ran\u0111elovi\u0107 non riesce ad evitare l'ultimo posto in classifica e la conseguente retrocessione.\nDa allora il club partecipa alla Prva Liga, fino al fallimento avvenuto al termine della stagione 2018-2019 che costringe il Be\u017eanija a ricominciare dalla 6 serie, la Me\u0111uop\u0161tinska liga Beograd (Lega Intercomunale)\nStadio.\nLo Stadion Be\u017eanije, inaugurato nel 2001, ha una capacit\u00e0 di 2.000 spettatori. Si trova a Novi Beograd in Vojvo\u0111anska bb, lungo la strada che conduce a Zemun, per il futuro si prevede di costruire una nuova tribuna per portare la capienza a 4.000 posti."}
{"id": "886736", "revid": "2051852", "url": "https://it.wikipedia.org/wiki?curid=886736", "title": "Lisbeth Trickett", "text": "Ritiratasi inizialmente dalle competizioni nel dicembre 2009, \u00e8 successivamente rientrata alle gare.\nSpecializzata nello stile libero, ha vinto una medaglia d'oro nella staffetta 4x100\u00a0m sl e una di bronzo nei 50\u00a0m sl ai Giochi olimpici di Atene 2004. Detiene inoltre i record del mondo dei 50\u00a0m sl (23\"97) e dei 100\u00a0m sl (52\"88), tempi ottenuti entrambi nei trials olimpici svoltisi a Sydney nel marzo 2008."}
{"id": "886738", "revid": "6923", "url": "https://it.wikipedia.org/wiki?curid=886738", "title": "Joseph Licklider", "text": "Biografia.\nDopo la laurea in psicologia, si dedic\u00f2 alla psicoacustica, settore in cui fu impegnato per 25 anni. Dal 1951 al 1962 lavor\u00f2 al Laboratorio Lincoln del Massachusetts Institute of Technology (MIT) facendo esperimenti sulle capacit\u00e0 uditive del cervello umano.\nVerso la fine degli anni cinquanta cominci\u00f2 ad interessarsi al computer come mezzo di comunicazione. Nel 1960 scrisse l'articolo \"Man-Computer Symbiosis\", in cui teorizz\u00f2 la possibilit\u00e0 che il computer fosse uno strumento con cui tutti potevano interagire.\nGrazie all'articolo fu notato dal governo federale, che gli affid\u00f2 l'incarico di direttore dell'\"Information Processing Techniques Office\" (\"Ufficio delle tecniche di elaborazione delle informazioni\"), la sezione informatica di Arpa (\"Advanced Research Projects Agency\", \"Agenzia per i progetti di ricerca avanzata\"), fondata appena due anni prima. Si trasfer\u00ec a Washington nel 1962.\nLicklider fu protagonista dello sviluppo di Arpa fino alla creazione della prima rete di computer multi-piattaforma, avvenuta nel 1969.\nEredit\u00e0 culturale.\nCome Vannevar Bush, il contributo di Licklider allo sviluppo di Internet consiste pi\u00f9 di idee che non di invenzioni. Ha previsto l'esigenza di calcolatori in rete con interfacce utente facili da usare. Le sue idee prevedevano computazione grafica, interfacce punta-e-clicca, biblioteche digitali, commercio elettronico, operazioni bancarie on-line e software che esiste su una rete e migra laddove necessario.\nLicklider \u00e8 stato determinante nel concepire, finanziare e gestire la ricerca che ha portato ai moderni personal computer e a Internet. Il suo articolo sulla \"Simbiosi Uomo - Computer\" preannunciava la computazione interattiva, e fu alla base dei primi sforzi compiuti nello sviluppo di applicazioni, in particolare i lavori di Douglas Engelbart, che ha fondato l'Augmentation Research Center della Stanford Research Institute e ha creato il famoso On-Line System. Ha svolto un ruolo simile nell'ideazione e nel finanziamento delle prime ricerche sulle reti, a cominciare da Arpanet. Il suo articolo del 1968 sul \"calcolatore come dispositivo di comunicazione\" predice l'uso delle reti di calcolatori a sostegno delle comunit\u00e0 di interesse e di collaborazione indipendentemente dalla loro localizzazione.\nNel 1963, per scherzo, invia un documento ai suoi colleghi intitolato \"Memorandum for members and affiliates of the Intergalactic Computer Networks\" dove teorizza la possibilit\u00e0 di una Internet interplanetaria. In suo onore fu dato il nome \"Licklider Transmission Protocol\" a un protocollo delle IPN."}
{"id": "886744", "revid": "767487", "url": "https://it.wikipedia.org/wiki?curid=886744", "title": "30 anni in 1 secondo", "text": "30 anni in 1 secondo (\"13 Going on 30\") \u00e8 un film del 2004 diretto da Gary Winick.\nIl film \u00e8 una commedia romantica fantastica incentrata sul viaggio nel tempo della protagonista, interpretata da Jennifer Garner.\nTrama.\n1987. Jenna Rink \u00e8 una ragazzina insoddisfatta della propria vita. Infatti \u00e8 sfruttata dalle ragazze del \"sestetto\", di cui vorrebbe fare parte, e ha una cotta non corrisposta per Chris Grandy, il ragazzo pi\u00f9 carino della scuola. L'unico che le d\u00e0 conforto \u00e8 il suo migliore amico Matt Flamhaff, impacciato, allegro, appassionato di fotografia e segretamente innamorato di Jenna. Il giorno in cui compie 13 anni Jenna invita il \"sestetto\" a casa sua per una festa, ma la capobanda Lucy \"Tom-Tom\" Wyman le dice che n\u00e9 Chris Grandy n\u00e9 loro sei possono venire perch\u00e9 devono ancora scrivere una tesina per la scuola. Jenna, felice alla notizia che anche Chris voglia andare a casa sua, promette di scrivere le tesine per tutti loro, cos\u00ec che abbiano tempo per la festa.\nIl pomeriggio, prima che arrivino gli invitati, Matt d\u00e0 all'amica il suo regalo di compleanno: la casa di Barbie che ha sempre voluto da bambina, ma arredata come casa di Jenna. Sparge poi della \"polvere magica dei desideri\" sul tetto della casa. All'arrivo del sestetto, Tom-Tom propone a Jenna di giocare a \"sette minuti in paradiso\". Mentre, nello stanzino, la festeggiata aspetta bendata che arrivi il ragazzo per cui ha una cotta, le ragazze e i loro amici se ne vanno con il cibo e le tesine scritte da Jenna. Quando Matt apre la porta dello sgabuzzino ci trova Jenna prova a baciarla ma lei, accorgendosi di essere stata presa in giro, lo spinge via e si rinchiude nello stanzino, piangendo e desiderando di essere una trentenne \"vincente e seducente\", mentre la polvere magica di Matt si sparge su di lei cadendo dalla casa delle bambole.\nCos\u00ec, la mattina seguente, Jenna si sveglia in un lussuoso appartamento di New York con il corpo di una bella trentenne. Il suo sogno si \u00e8 avverato: \u00e8 il 2004 e Jenna, all'inizio sconvolta e sconcertata - in particolare dall'uomo nudo nella sua doccia -, capisce che sono trascorsi 17 anni senza che lei ricordi nulla di quanto accaduto dopo aver espresso il desiderio. Jenna scopre di essere, insieme alla migliore amica Lucy (Tom-Tom), la caporedattrice della sua rivista preferita \"Poise\". Ma l'azienda \u00e8 in crisi, costantemente in ombra della rivale \"Sparkle\" che, probabilmente grazie ad un infiltrato a \"Poise\", copia tutti i suoi scoop. Jenna, mentalmente rimasta la tredicenne del giorno prima, sempre confusa e impaurita, vuole solo trovare Matty, il suo migliore amico.\nOttenuto l'indirizzo, bussa alla porta dell'amico, ormai adulto, e oltre a scoprire che Matt si paga da vivere facendo il fotografo, nota che ora lui le parla in modo molto distaccato. Infatti le dice di non poterla aiutare a ricordare la sua vita perch\u00e9 sono anni che loro due non sono pi\u00f9 amici. Cos\u00ec Jenna, grazie all'album del liceo, capisce di aver ottenuto tutto ci\u00f2 che desiderava (era diventata la capobanda del sestetto e la ragazza di Chris Grandy), e comincia a godersi il suo nuovo presente, tra tantissimi bei vestiti e una nuova libert\u00e0, facendo anche amicizia con la sua vicina di casa di 13 anni. Vivendo la sua attuale vita da trentenne di successo, per\u00f2, si rende presto conto di essere diventata una persona spregevole: tradisce il suo ragazzo con il marito di una collega, non vuole pi\u00f9 avere contatti con i genitori, tratta male i suoi colleghi, rubando le loro idee e licenziandoli, e anche la sua presunta amica Lucy la odia.\nDopo aver saputo da Matt, l'unico suo vero amico, di essersi comportata malissimo anche con lui, ignorandolo non appena entrata a far parte del sestetto, Jenna si rifugia nella sua vecchia casa nel New Jersey, dove vivono i genitori, e si chiude nello stanzino a piangere, esattamente come nel giorno del suo tredicesimo compleanno. I suoi genitori la trovano e la confortano e Jenna, grazie ai consigli della madre, decide di poter ancora cambiare la sua vita e torna a New York. Qui fa rinascere la sua amicizia con Matt, assumendolo per le fotografie del suo nuovo progetto per far risollevare \"Poise\" dalla crisi. Nonostante lui abbia una fidanzata a Chicago, Wendy, e si stia per sposare tra poche settimane, Jenna e Matt passano felicemente molto tempo insieme e finiscono per innamorarsi. Il progetto e le foto riscuotono successo tra i colleghi e il capo di Jenna, ma Lucy, scoperto che la causa del successo di \"Sparkle\" erano proprio delle lettere spedite in segreto da Jenna, manda a monte il suo progetto vendendolo all'azienda nemica in cambio di un incarico migliore.\nJenna \u00e8 disperata, il piano per la rivista \u00e8 fallito e il suo migliore amico di cui \u00e8 innamorata si sta per sposare. Per cercare di parlare con Matt, decide di raggiungerlo anche se si sta preparando per il matrimonio. Piomba a casa sua, ma \u00e8 troppo tardi anche se Matt le dice di essere sempre stato innamorato di lei e di esserlo ancora. Jenna, piangendo, esce dalla stanza e si rifugia dietro la casa desiderando di poter tornare a 13 anni per riparare quello che ora non \u00e8 pi\u00f9 riparabile. Dalla vecchia casa di bambole, che Matt ancora conservava, si sparge un po' della polvere magica che vi era rimasta e cos\u00ec, magicamente, Jenna ritorna ai suoi 13 anni, chiusa dentro lo stanzino. Questa volta, quando Matt apre la porta, invece di spingerlo via, lo bacia. Poi insulta Tom-Tom, riprendendosi la tesina e uscendo dalla casa mano nella mano con il suo migliore amico. Un'ellissi ci mostra quindi com'\u00e8 diventata la vita di Jenna trentenne ora che ha cambiato la propria storia: con Matt ha messo su una vera casa, uguale a quella delle bambole, nella quale vivere insieme, sposati.\nColonna sonora.\nLa colonna sonora contiene canzoni appartenenti agli anni ottanta di Michael Jackson, di Madonna, di Vanilla Ice, di Liz Phair e altri artisti rappresentativi di quel decennio."}
{"id": "886754", "revid": "228587", "url": "https://it.wikipedia.org/wiki?curid=886754", "title": "Metal Camp", "text": "Il Metal Camp \u00e8 stato un festival heavy metal organizzato annualmente in estate.\nNato nel 2002 a Vienna e che, dal 2004, si svolge a Tolmino, Slovenia, sul fiume Isonzo presso il confine con l'Italia.\nIl Magic Circle Festival 2010, con headliner i Manowar e HolyHell e Metalforce come band di supporto, si terr\u00e0 all'edizione 2010 del Metalcamp, l'11 luglio 2010. Subito prima dell'esibizione dei Manowar verr\u00e0 trasmessa la finale del campionato mondiale di calcio.\n2002.\n24 agosto\nNightwish, After Forever, Hypocrisy, Sodom, Tiamat, Visions of Atlantis, Edguy, Darkwell, Vanitas, Dew-Scented, Charon, Tanqeray, Vargskriket, Seeds Of Sorrow, Sanguis, Hollenthon, Impurity, Prospect\n2003.\n23-24 agosto\nBlind Guardian, Saxon, Paradise Lost, In Flames, Napalm Death, Destruction, Amon Amarth, Within Temptation, Die Apokalyptischen Reiter, Finntroll, Amorphis, Graveworm, Naglfar, Mystic Circle, God Dethroned\n2004.\n20-21 agosto\nDanzig, Apocalyptica, Hypocrisy, Sentenced, Primal Fear, Destruction, Katatonia, Brainstorm, Dew-Scented, Dark Funeral, Dead Soul Tribe, Vintersorg, Fleshcrawl, Finntroll, Mnemic, Green Carnation, Prospect, Ektomorf, Belphegor, Ancient, Noctiferia.\n2005.\n24-26 giugno\nNel secondo stage Thunderstorm, Possession, Endless Pain, Arkenemy, Amnesia, Chaoswave, Irreverence, Reapers e tanti altri. Gli \"Exciter\" non hanno suonato l'ultimo giorno come annunciato dal tabellone ma il 25 giugno come headliner del secondo stage.\n2006.\n21-23 luglio\n2007.\n16-20 luglio\n2008.\n4-8 luglio\nPrimo palco\nGli Eluveitie registrano la data dell'8 luglio nell'album \"Live @ Metalcamp 2008\".\nSecondo palco\n2009.\n2-8 luglio\nMain Stage\nSecond stage\n2010.\n05-11 luglio\n\"In grassetto gli headliner\"\nMain stage\nSecond stage\n2011.\n11 - 17 luglio\n\"Ordine in scaletta da annunciare\"\nN.B.: il Second stage sar\u00e0 un palco dedicato interamente alle band emergenti."}
{"id": "886755", "revid": "124453261", "url": "https://it.wikipedia.org/wiki?curid=886755", "title": "Mario Pani (architetto)", "text": "Biografia.\nPani nacque da una famiglia di italo-messicani emigrati nel Messico a fine Ottocento. Si laure\u00f2 a pieni voti in Francia e prese come suo modello in architettura lo svizzero-francese Le Corbusier. Mor\u00ec a 82 anni, dopo avere ottenuto i massimi traguardi nell'architettura messicana.\nOpere.\nPani fu un grande innovatore della morfologia urbana di Citt\u00e0 del Messico, promuovendo e disegnando 136 progetti fra i quali si possono ricordare:\nAltre opere importanti di Pani - come urbanista - sono lo sviluppo del Progetto Generale della Citt\u00e0 Universitaria dell'UNAM, le sue residenze per gli insegnanti e l'edificio per il rettore, tutto in collaborazione con l'architetto Enrique del Moral.\nDurante molti anni fu socio dell'architetto Salvador Ortega.\nPani fond\u00f2 la rivista \"Arquitectura\" la quale pubblic\u00f2 le opere di architetti come Augusto H. \u00c1lvarez, Juan O'Gorman, Jos\u00e8 Villagr\u00e1n Garc\u00eda, Vladimir Kasp\u00e8, Matias Goeritz e Franco d'Ayala Valva.\nLa rivista venne pubblicata per pi\u00f9 di quarant'anni con 119 numeri, esercitando una grande influenza sull'architettura messicana del XX secolo.\nPani fu anche il fondatore dell'Accademia Nazionale di Architettura in Messico nel 1978.\nNel 1985 fu nominato \"accademico\" onorario dell'Accademia delle Arti del Messico."}
{"id": "886758", "revid": "1318658", "url": "https://it.wikipedia.org/wiki?curid=886758", "title": "Regia nave", "text": "Regia nave fu il prefisso delle unit\u00e0 navali da guerra di superficie del Regno d'Italia nel periodo che va dal 1861 al 1946, solitamente abbreviata con la sigla R.N. o pi\u00f9 semplicemente RN, se citate in forma plurale diveniva RRNN.\nIl prefisso ebbe applicazione esclusiva per le corazzate, mentre per altre tipologie di naviglio furono in uso altri prefissi specifici, come \"R.Inc.\" per gli incrociatori, \"R.Ct.\" per i cacciatorpediniere, \"R.Tp.\" per le torpediniere ecc., e \"R.Smg.\" per i sommergibili.\nDurante il periodo velico era usato anche il prefisso di \"regio legno\", al plurale \"regi legni\".\nCaduta la monarchia nel 1946, con l'avvento della republica il prefisso mut\u00f2 perdento l'appellativo \"regia\" e lasciando solo quello di \"nave\" seguito dal nome della stessa."}
{"id": "886769", "revid": "767487", "url": "https://it.wikipedia.org/wiki?curid=886769", "title": "Erse (astronomia)", "text": "Erse (o Herse) o Giove L \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003. In attesa della promulgazione di un nome definitivo da parte dell'Unione Astronomica Internazionale l'oggetto era noto mediante la designazione provvisoria S/2003 J 17.\nIl satellite \u00e8 caratterizzato da un movimento retrogrado ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0.\nPrende il nome da Ersa, chiamata anche Erse, figlia di Zeus ed Eos."}
{"id": "886773", "revid": "767487", "url": "https://it.wikipedia.org/wiki?curid=886773", "title": "Icarosaurus", "text": "L'icarosauro (gen. Icarosaurus) \u00e8 un rettile diapside vissuto nel Triassico superiore in Nordamerica.\nSimile a una lucertola, questo rettile di piccole dimensioni era dotato di una sorta di \"paracadute\" naturale formato da espansioni delle costole, ricoperte da una membrana di pelle. Questa struttura, probabilmente, veniva tenuta ripiegata quando l'animale correva o si muoveva nei boschi, ma veniva distesa in tutta la sua ampiezza quando doveva lanciarsi da un ramo all'altro a caccia degli insetti di cui si cibava o per sfuggire ai predatori. L'icarosauro (il cui nome significa naturalmente \"lucertola Icaro\") era affine a un'altra lucertola alata del periodo, \"Kuehneosaurus\" della Gran Bretagna. Entrambe queste lucertole possedevano una struttura \"alare\" ben pi\u00f9 specializzata di quella dell'odierno drago volante."}
{"id": "886774", "revid": "4506", "url": "https://it.wikipedia.org/wiki?curid=886774", "title": "Gi\u00f6eubia", "text": ""}
{"id": "886782", "revid": "1305772", "url": "https://it.wikipedia.org/wiki?curid=886782", "title": "Antipapa Benedetto XIV", "text": ""}
{"id": "886788", "revid": "15296828", "url": "https://it.wikipedia.org/wiki?curid=886788", "title": "Ten Bears", "text": ""}
{"id": "886792", "revid": "729019", "url": "https://it.wikipedia.org/wiki?curid=886792", "title": "Radio (anatomia)", "text": "Il radio \u00e8 l'osso laterale dell'avambraccio in posizione anatomica; si colloca, assieme all'ulna, tra il polso e il gomito.\nL'epifisi distale si articola lateralmente con lo scafoide del carpo e medialmente con il semilunare, mentre l'epifisi prossimale si articola con il condilo dell'omero e con l'incisura radiale dell'ulna.\nAnatomia.\nIl radio si pu\u00f2 classificare come un osso lungo.\nCome ogni osso lungo dunque, presenta tre parti: epifisi prossimale, epifisi distale e diafisi (corpo).\nEpifisi prossimale.\nL'epifisi prossimale \u00e8 caratterizzata dalla presenza di una grossa testa del radio, o \"capitello\", a forma cilindrica, che poggia su un collo. Il capitello \u00e8 rivestito di cartilagine articolare, per le \"articolazioni omero-radiale\" e \"radio-ulnare prossimale\" (la prima \u00e8 una condilartrosi, la seconda \u00e8 un ginglimo laterale o trocoide). Al confine con la regione metafisiaria \u00e8 presente una \"tuberosit\u00e0 radiale\", per l'inserzione del muscolo bicipite brachiale.\nEpifisi distale.\n\u00c8 pi\u00f9 voluminosa di quella prossimale (il radio aumenta di diametro procedendo prossimo-distalmente). Presenta una faccia articolare bipartita, per l'articolazione radio-carpica (polso). La parte laterale della superficie articolare si articola con lo scafoide, mentre quella mediale con il semilunare.\nLateralmente \u00e8 presente un processo osseo, il \"processo stiloideo\", in rapporto diretto con l'arteria radiale. In questa sede \u00e8 dunque possibile apprezzare le pulsazioni del cuore, in quanto l'arteria passa vicino al piano cutaneo.\nDiafisi.\nA forma di prisma triangolare, si riconoscono tre facce (anteriore, posteriore, laterale) separate da tre margini (il pi\u00f9 cospicuo \u00e8 il \"margine interosseo\", su cui prende inserzione la membrana omonima, per l'adesione tra radio e ulna)."}
{"id": "886812", "revid": "121639276", "url": "https://it.wikipedia.org/wiki?curid=886812", "title": "HMS Bounty", "text": "HMS \"Bounty, in italiano Nave di Sua Maest\u00e0 \"Bounty, era un piccolo vascello mercantile acquistato dalla Royal Navy ed armato con 4 cannoni per una missione botanica nel Pacifico.\nStoria.\nLa nave fu inviata nell'Oceano Pacifico per acquistare esemplari dell'albero del pane e portarli in Giamaica, possedimento britannico. La missione non venne mai portata a termine a causa di dissapori tra il capitano William Bligh ed il suo secondo, Fletcher Christian, che portarono alla rivolta di met\u00e0 dell'equipaggio il 28 aprile 1789 e causarono il famoso ammutinamento del Bounty..\nIl capitano Bligh e i marinai rimastigli fedeli vennero messi su una scialuppa che percorse 4000 miglia fino alle Indie Olandesi dove vennero salvati e rimandati in patria. Con le notizie portate da Bligh venne inviata una spedizione di ricerca della nave e dei rivoltosi, con la HMS \"Pandora\". Nel frattempo i rivoltosi si erano spostati su altre isole ed avevano affondato il \"Bounty\". Il \"Pandora\" trov\u00f2 parte dei rivoltosi, e il suo capitano li mise in una gabbia sul cassero per il viaggio di rientro; questo determin\u00f2 la morte di gran parte di loro quando la HMS \"Pandora\" affond\u00f2, urtando una barriera corallina.\nRepliche.\nUna replica del brigantino \u00e8 affondata nel 2012 al largo della Carolina del Nord a causa dell'uragano Sandy.\nNella cultura di massa.\nNel film \"Star trek IV: Rotta verso la Terra\", il dottor Leonard McCoy attribuisce il nome \"HMS Bounty\" a un'astronave klingon che l'equipaggio dell'Enterprise ha rubato."}
{"id": "886816", "revid": "301422", "url": "https://it.wikipedia.org/wiki?curid=886816", "title": "Her Majesty's Ship", "text": "HMS (abbreviazione per \"Her/His Majesty's Ship,\" ovvero \"Nave di Sua Maest\u00e0\") \u00e8 il prefisso navale utilizzato per le imbarcazioni della Royal Navy, la marina britannica. \u00c8 seguito dal nome proprio della nave, come ad esempio per la HMS Victory. \nIl medesimo acronimo \u00e8 utilizzato per sommergibili e sottomarini, dove muta tuttavia il suo significato in \"Her/His Majesty's Submarine\".\nIn altre nazioni del Commonwealth si trovavano invece:"}
{"id": "886818", "revid": "20090", "url": "https://it.wikipedia.org/wiki?curid=886818", "title": "Sommergibili", "text": ""}
{"id": "886833", "revid": "44638", "url": "https://it.wikipedia.org/wiki?curid=886833", "title": "Campionato Italiano di Dama Internazionale", "text": ""}
{"id": "886836", "revid": "1605525", "url": "https://it.wikipedia.org/wiki?curid=886836", "title": "Gente di rispetto", "text": "Gente di rispetto \u00e8 un romanzo scritto da Giuseppe Fava e pubblicato dalla Bompiani nel 1975. Si tratta della storia di una maestra del nord Italia che viene trasferita ad insegnare in un paese siciliano. L\u00ec finisce in mezzo ad una faida tra cosche mafiose locali.\nNello stesso anno, Fava ha collaborato con il regista Luigi Zampa alla realizzazione del film omonimo, interpretato da Jennifer O'Neill, Franco Nero e James Mason."}
{"id": "886851", "revid": "75447", "url": "https://it.wikipedia.org/wiki?curid=886851", "title": "Aerotropical", "text": ""}
{"id": "886880", "revid": "122573171", "url": "https://it.wikipedia.org/wiki?curid=886880", "title": "Cinemeccanica", "text": "Cinemeccanica \u00e8 un'azienda produttrice di proiettori e altre apparecchiature cinematografiche. \u00c8 stata fondata nel maggio 1920 e i suoi proiettori, analogici o digitali, si possono trovare nelle cabine di proiezione dei cinematografi di tutto il mondo.\nStoria.\nDalla fondazione l'azienda si \u00e8 occupata della produzione di motori per motociclette e pezzi di fusione. Dal 1924, vengono abbandonate tutte le produzioni accessorie e l'azienda si dedica esclusivamente alla produzione di apparecchiature e attrezzature per sale cinematografiche. Successivamente entrano in produzione le prime cineprese leggere con pellicole a 35 millimetri. Dagli anni '40 cominciano le esportazioni europee, dagli anni '60 quelle destinate al mercato cinematografico americano.\nLa societ\u00e0 \u00e8 diventata negli anni '70 leader a livello mondiale per la produzione di apparecchiature per il cinema (proiettori, sistemi audio, moviole..) e a partire dal 2004 ha affrontato il cambiamento dalle tradizionali proiezioni in pellicola a quelle digitali.\nAncora oggi il brand \u00e8 conosciuto a livello internazionale e continua a fornire prodotti e servizi per il cinema digitale.\nProdotti.\nI prodotti storici della produzione Cinemeccanica sono i proiettori cinematografici \"Victoria\"\nIl Proiettore Victoria X per pellicole 70-35mm.\nCon l\u2019avvento della pellicola a 70mm, introdotta a partire dal sistema Todd-AO creato dal produttore di Broadway Michael Todd (1955-56), la Cinemeccanica progetta e costruisce alcuni prototipi di quello che \u00e8 il suo primo proiettore 35/70 mm, ovvero il Victoria X.\nNato dalla volont\u00e0 di creare un proiettore che fosse compatibile con pellicole 35 mm e 70 mm, e in questo senso rapidamente adattabile a seconda delle esigenze, il Victoria X far\u00e0 il suo debutto alla Mostra del Cinema di Venezia del 1957.\nLa collaborazione con la Rank Organisation.\nNel 1959 la Cinemeccanica firma un accordo con l'inglese Rank Organisation con il quale la Rank smette di produrre la sua gamma Gaumont Kalee e incomincia a installare le apparecchiature della Cinemeccanica in tutti i suoi cinema e a commercializzarli in 33 paesi.\nIl Proiettore Victoria 8: la Rolls-Royce dei proiettori.\nDal 1960 \u00e8 in produzione il modello \"Victoria 8\", un proiettore poco versatile ma molto resistente da molti considerato \"la Rolls-Royce dei proiettori\".\nIl Victoria 8 \u00e8 considerato il proiettore di pi\u00f9 alto livello qualitativo prodotto dall'azienda.\nDal 1975 entra in produzione il \"Victoria 5\": pi\u00f9 versatile del Victoria 8, si impone sui mercati di settore. Entrambi i proiettori sono tutt'oggi in produzione e molto diffusi e utilizzati.\nDopo i proiettori analogici la produzione della societ\u00e0 \u00e8 passata a quelli digitali e ai server cinema, creando una linea completa di apparecchiature denominata Cinecloud.\nNel 2015 \u00e8 avvenuto anche il lancio ufficiale nel mercato internazionale della prima sorgente di luce laser applicabile a qualsiasi proiettore DLP dotato di lampada Xenon. Il prodotto \u00e8 conosciuto sul mercato con il nome di LUX\nNegli anni Trenta compaiono i primi modelli di cinefurgoni sonori basati su telai FIAT. Essi sono delle autentiche cabine cinematografiche mobili per la proiezione di film e la diffusione di programmi radiofonici e riproduzione di dischi con messaggi di propaganda e pubblicit\u00e0. In questi complessi veniva di solito utilizzato il proiettore Victoria III.\nTecnologie.\nNel 1992, Cinemeccanica grazie ad una partnership con Dolby Laboratories, l'azienda \"madre\" del sistema Dolby Digital, mette a punto un sistema per la lettura del suono digitale, che ben presto si diffonde come standard.\nNel 2003 Cinemeccanica firma un accordo OEM con Barco, per la produzione di proiettori digitali."}
{"id": "886882", "revid": "53669", "url": "https://it.wikipedia.org/wiki?curid=886882", "title": "Semaforo rosso", "text": ""}
{"id": "886884", "revid": "1714743", "url": "https://it.wikipedia.org/wiki?curid=886884", "title": "Costanza d'Arles", "text": "Origine.\nEra figlia, secondo \"Hugonis Floriacensis, Liber qui Modernorum Regum Francorum continet Actus 9\", del conte d'Avignone, conte di Provenza e marchese di Provenza, Guglielmo I e di Adelaide d'Angi\u00f2 (947 - 1026), figlia del Conte d'Angi\u00f2 e poi, conte di Nantes e duca di Bretagna, Folco II (secondo \"Hugonis Floriacensis, Liber qui Modernorum Regum Francorum continet Actus 9\", Adelaide era la sorella del conte d'Angi\u00f2, Goffredo detto Grisegonelle, figlio di Folco II secondo la \"Chronica de Gesta Consulum Andegavorum, Chroniques d'Anjou\") e di Gerberga (secondo lo storico Maurice Chaume era figlia del Visconte Goffredo d'Orleans).Guglielmo I di Provenza era figlio del conte d'Arles, conte di Avignone e conte di Provenza, Bosone II di Provenza (come ci viene confermato dal documento n\u00ba 29 del \"Cartoulaire de l'abbaye de Saint-Victor de Marseille\" e di Costanza (come ci conferma il monaco e storico benedettino dell'Abbazia di Montmajour, Dom Chantelou, nel suo \"Histoire de Monmajour, Revue Historique de Provence, 1\u00e8re ann\u00e9e\", a pag. 37), che per numerosi storici era Constanza di Provenza (920/30-dopo il 963), la figlia del conte di Vienne, Carlo Costantino. Che Costanza sia la figlia di Carlo Costantino non v'\u00e8 certezza. Secondo alcuni storici che sia la figlia di Carlo Costantino solo per il fatto di avere tale nome che in precedenza nella Provenza non era usato, mentre per altri che hanno confutato tale tesi in quanto in vari documento dell'abbazia di Cluny, si trovano donne con tale nome (il n\u00ba 45, il n\u00ba 390, il n\u00ba 530, il n\u00ba 582 e il n\u00ba 683), Costanza di Provenza era sorellastra di Carlo Costantino, figlia di suo padre Ludovico e la seconda moglie Adelaide.\nBiografia.\nNel 1003, Costanza divenne regina di Francia, come ci viene confermato sia dalla \"Chronica Albrici Monachi Trium Fontium\" che dal \"Chronicon Hugonis, monachi Virdunensis et divionensis abbatis Flaviniacensis I\", sposando il re di Francia Roberto II il Pio (972-1031).Costanza era la terza moglie di Roberto, che, in prime nozze, aveva sposato Rozala d'Ivrea, per la dote che portava, e poi ripudiata. In seconde nozze, nel 996, aveva sposato la cugina, Berta di Borgogna, contro il volere di papa Gregorio V, che, nel 999, aveva scomunicato sia lui che Berta, e, l'anno dopo (1000) il papa Silvestro II aveva annullato il matrimonio per consanguineit\u00e0, ritenendo ancora valido il primo matrimonio con Rosala. Nel 1003, Rosala era morta e Roberto, rimasto vedovo, in quello stesso anno aveva sposato Costanza. Secondo il monaco cluniacense e cronista, Rodolfo il Glabro il matrimonio avvenne all'incirca nell'anno 1000, e, sempre secondo Rodolfo il Glabro, Costanza, alla corte di Francia, fu poco amata, sia per i suoi costumi, sia per la condotta che per l'abbigliamento, pi\u00f9 liberi, tipici delle corti degli stati meridionali, considerati poco virtuosi dai benpensanti (tanto che intervenne Guglielmo da Volpiano a redarguire il re e tutta la corte), sia per il suo carattere intrigante e crudele (sembra che Costanza avesse fatto accecare il suo confessore accusato di eresia). Sempre secondo Rodolfo il Glabro, Costanza era stata calunniata da un certo Ugo di Beauvais, che conquistata la fiducia del re era stato nominato conte palatino ed era riuscito a farla allontanare da corte. Non molto tempo dopo, nel 1008, sempre secondo Rodolfo il Glabro, il conte d'Angi\u00f2, Folco III Nerra, parente della regina invi\u00f2 venti cavalieri ad assassinare Ugo di Beauvais, mentre era a caccia con re Roberto. Il conte d'Angi\u00f2 poi dette rifugio e protezione ai cavalieri, ma alla fine dovette consegnarli a re Roberto.\nIn questo periodo, mentre tentava di liberarsi di lei, il re aveva ripreso a frequentare, Berta, la precedente moglie e si era recato anche a Roma da papa Sergio IV per ottenere l'annullamento, ma tutto fu invano Costanza continu\u00f2 ad essere formalmente regina di Francia.\nDopo questi avvenimenti, Patrick van Kerrebrouck, nel suo \"Les Cap\u00e9tiens, 987-1328\" (Villeneuve d'Asq), a pag. 57 sostiene che, nel 1009, Costanza era rientrata a corte e nelle grazie del re. \nNel 1017 Roberto II associ\u00f2 al trono il figlio maggiore Ugo, di dieci anni d'et\u00e0, e lo fece incoronare nel palazzo reale di Compi\u00e8gne; per\u00f2 Ugo, spinto dalla madre, Costanza, tra il 1024 ed il 1025, si ribell\u00f2; infine si sottomise ed ottenne di avere un reale potere, che esercit\u00f2 molto bene tanto che fu chiamato Ugo il Grande. Ma, dopo pochi mesi, mor\u00ec e fu inumato nella chiesa del beato martire Cornelio, dove era stato incoronato a Compi\u00e8gne.\nDopo la morte, di Ugo, Roberto II il Pio, avrebbe voluto associare al trono il maschio secondogenito, Enrico mentre Costanza d'Arles avrebbe preferito incoronare il fratello minore, Roberto, in quanto Enrico era gi\u00e0 duca di Borgogna. Alla fine prevalse la volont\u00e0 del padre ed Enrico venne incoronato re di Francia nella cattedrale di Reims il 14 maggio 1027.\nNel 1030, Roberto ed il fratello Enrico, sempre spinti da Costanza, si ribellarono al loro padre, il re Roberto II, conquistando alcuni castelli; Roberto II reag\u00ec, raccolse un esercito e and\u00f2 in Borgogna, dove ne segu\u00ec una guerra civile, che arrec\u00f2 grandi devastazioni; dopo aver consultato Guglielmo da Volpiano, che gli ricord\u00f2 le sue ribellioni contro il padre, re Roberto ammise le sue colpe e i tre fecero la pace.\nAlla morte del padre, nel 1031, la regina madre Costanza, spalleggiata dal conte Oddone II di Blois, capeggi\u00f2 una rivolta per poter mettere sul trono Roberto al posto dell'altro figlio, Enrico, gi\u00e0 incoronato quattro anni prima. La regina madre si impossess\u00f2 di Senlis, Dammartin, Le Puiset, Poissy e Sens, donata per met\u00e0 a Oddone II (come compenso per l'appoggio ricevuto). Enrico, con il sostegno decisivo del duca di Normandia, Roberto I il Magnifico, si difese con vigore, riprese alcune citt\u00e0, costrinse la madre e il fratello alla pace (secondo Rodolfo il Glabro il merito degli accordi di pace and\u00f2 soprattutto al conte d'Angi\u00f2, Folco III Nerra, che redargu\u00ec la cugina e la condusse a pi\u00f9 miti consigli) e mantenne il trono, cedendo per\u00f2 al fratello, Roberto, il ducato di Borgogna, che ormai, da quasi trent'anni, era legato alla corona di Francia. Nel 1032, Roberto divenne il Duca di Borgogna Roberto I.\nDopo aver ottenuto il ducato per Roberto, Costanza fu allontanata dalla corte di Francia dal figlio, il re Enrico I e si ritir\u00f2 a Melun, dove mor\u00ec, tra il 22 luglio, secondo gli \"Obituaires de Sens Tome I.1, Abbaye de Saint-Germain-des-Pr\u00e9s\" (\"XI Kal Aug obiit...regina Constancia\" e 25 dello stesso mese, secondo gli \"Obituaires de Sens Tome I.1, Prieur\u00e9 d'Argenteuil\" (\"VIII Kal Aug...Constancia regina\") del 1032.Costanza fu sepolta nella Basilica di Saint-Denis accanto al marito, Roberto II.\nFigli.\nConstanza diede a Roberto II sette figli:"}
{"id": "886887", "revid": "767487", "url": "https://it.wikipedia.org/wiki?curid=886887", "title": "Monster Magnet", "text": "I Monster Magnet sono una band stoner rock/metal statunitense formatasi nel 1989 nel New Jersey (Stati Uniti), e sono considerati tra le band pi\u00f9 importanti ed influenti del genere. Fondato da Dave Wyndorf (voce e chitarra), John McBain (chitarra), Tom Diello (batteria), e Tim Cronin (voce e basso) il gruppo si present\u00f2 prima col nome \"Dog of Mystery\" e successivamente con il nome \"Airport 75\", prima di scegliere definitivamente \"Monster Magnet\". Il loro brano \"Live For The Moment\" \u00e8 usato dal wrestler Matt Hardy nei suoi ingressi sul ring.\nBiografia.\nNel 1989, I Monster Magnet pubblicarono due demo: \"Forget About Life, I'm High on Dope\" e \"I'm Stoned, What Ya Gonna Do About It?\". Il primo lavoro \"ufficiale\" del gruppo fu il singolo \"Monster Magnet\" pubblicato dalla casa discografica tedesca Glitterhouse Records. Nel 1991 la band firm\u00f2 con la Caroline Records e pubblic\u00f2 il primo album di culto, \"Spine of God\".\nSuccessivamente venne prodotto il bizzarro singolo \"Tab\" contenente 4 brani di cui uno, \"Tab...\" lungo ben 32 minuti. McBain fu espulso dal gruppo subito dopo, per conflitti personali con Dave Wyndorf. Al suo posto subentr\u00f2 il chitarrista e fondatore degli Atomic Bitchwax, Ed Mundell.\nDurante il 1993 venne pubblicato l'album \"Superjudge\". Nonostante fosse stato prodotto da un'etichetta importante (la A&amp;M Records) e fosse considerato un cult tra i fan del gruppo, l'album non riscosse un gran successo di vendite. In seguito la band produsse un album molto pi\u00f9 pop, \"Dopes to Infinity\" da cui se ne trasse il singolo \"Negasonic Teenage Warhead\", affiancato da un video promosso da MTV, in cui si vedeva Dave Wyndorf vagare nello spazio. Ma gli altri pezzi contenuti nel disco non vennero diffusi molto nelle radio in quanto considerati sorpassati dall'ormai sempre pi\u00f9 diffuso \"sound di Seattle\". Cos\u00ec gli altri brani innovativi del disco, come \"All Friends And Kingdom Come\", \"Blow 'Em Off\", \"King Of Mars\", e \"Dead Christmas\" non raggiunsero mai il pubblico. \"Dopes to Infinity\" vendette pi\u00f9 di \"Superjudge\", ma non consegn\u00f2 ai Monster Magnet il successo desiderato.\nWyndorf si trasfer\u00ec a Las Vegas, Nevada per iniziare a lavorare a \"Powertrip\" (1998), che raggiunse la certificazione di \"Disco d'oro\". \"Powertrip\" vide lo stile del gruppo allontanarsi dal solito lo-fi, stoner rock, per avvicinarsi sempre pi\u00f9 ad uno stile con una forte presenza di chitarre unita ad una batteria pi\u00f9 pesante.\nNel 1998 al gruppo si aggiunse il chitarrista Phil Caivano. \"Space Lord\", il primo singolo, ottenne un grande successo in radio e la band inizi\u00f2 un tour accanto a nomi quali Aerosmith, Metallica e Marilyn Manson. Il loro ultimo album edito dalla A&amp;M Records fu \"God Says No\" (2000). Dopo questo lavoro, Joe Calandra e Jon Kleiman abbandonarono il gruppo per incomprensioni con Wyndorf, e furono sostituiti rispettivamente da Jim Baglino e Bob Pantella. Nel 2003, i Monster Magnet firmarono un contratto con l'etichetta tedesca SPV, e agli inizi del 2004 pubblicarono \"Monolithic Baby!\" in tutta Europa. La versione per gli Stati Uniti venne pubblicata nel mese di maggio con la SPV America. Nel marzo 2005 Phil Caivano lasci\u00f2 il gruppo dopo 7 anni a causa di uno screzio giudicato amichevole da Wyndorf. Un seguito per \"Monolithic Baby!\" era atteso per il mese di marzo 2006 che avrebbe coinciso con il tour in Europa, e con le ristampe di \"Spine of God\" e \"Tab\", entrambi con delle aggiunte, anche se n\u00e9 il tour n\u00e9 l'album videro la luce.\nIl 27 febbraio 2006 Dave Wyndorf ebbe un'overdose. Venne rilasciata la seguente dichiarazione:\n\u00abLa lotta con i propri demoni interiori \u00e8 la lotta pi\u00f9 personale che ognuno possa intraprendere. La battaglia \u00e8 un viaggio solitario e confuso. Nella serata del 27 febbraio, Dave Wyndorf \u00e8 stato ostacolato nella sua lotta personale ed \u00e8 stato ricoverato a causa di un'overdose. Ci aspettiamo la sua completa guarigione. Chiediamo a tutti coloro che l'abbiano incontrato in questi anni o che siano stati semplicemente colpiti dalla sua musica di prendersi un momento per fare un pensiero buono su e per lui. Con la grazia di Dio e di chi lo ama crediamo tutti che Dave possa affrontare questo problema e che possa continuare a fare del gran Rock and Roll.\u00bb\nFinalmente nel 2007 hanno dato alle stampe l'atteso nuovo album \"4 Way Diablo\". A inizio 2010 il gruppo ha iniziato le registrazioni del nuovo album che dovrebbe uscire a giugno, per la nuova etichetta Napalm Record.\nNel novembre 2010 il chitarrista Ed Mundell lascia la band per problemi personali.\nInfluenze.\nLo stile e la musica dei Monster Magnet \u00e8 fortemente influenzata dallo space rock degli anni settanta di gruppi quali Hawkwind e Captain Beyond. Oltre a riarrangiare cover come \"Brainstorm\" degli Hawkwind (\"Doremi Fasol Latido\", 1972), Wyndorf a volte incorpora nelle sue canzoni elementi dello space rock. Per esempio, il brano \"Dopes to Infinity\" dell'omonimo disco, prende in prestito alcune parti del testo da \"Lord of Light\" (\"ibid.\"), e il brano \"Twin Earth\" di \"Superjudge\" \u00e8 una reinterpretazione di \"Mesmerization Eclipse\" (\"Captain Beyond\", 1972). Wyndorf \u00e8 inoltre un fan dei fumetti degli anni sessanta, particolarmente di Jack Kirby. Cita Kirby nel brano \"Melt\" di \"God Says No\". Cita inoltre MODOK (in \"Baby G\u00f6tterd\u00e4merung\" dall'album \"Powertrip\") e Ego the Living Planet (in \"Ego, The Living Planet\" da \"Dopes to Infinity\"), entrambe creazioni della Marvel Comics.\nNei live dei Monster Magnet sono a volte presenti ballerini nudi ispirati a Stacia Page, fatto che a volte gli ha causato problemi legali in alcune citt\u00e0 degli Stati Uniti.\nWorld Wrestling Entertainment.\nI Monster Magnet hanno collaborato con la World Wrestling Entertainment. La loro \"Live For The Moment\", \u00e8 la canzone ufficiale di Matt Hardy e \"Powertrip\" dall'album \"Powertrip\" \u00e8 la canzone ufficiale dei \"No Way Out 2007\"."}
{"id": "886892", "revid": "14691", "url": "https://it.wikipedia.org/wiki?curid=886892", "title": "Monster magnet", "text": ""}
{"id": "886899", "revid": "108906970", "url": "https://it.wikipedia.org/wiki?curid=886899", "title": "Badminton ai Giochi della XXV Olimpiade", "text": ""}
{"id": "886915", "revid": "1948203", "url": "https://it.wikipedia.org/wiki?curid=886915", "title": "Mariottide", "text": "Mariottide \u00e8 una serie televisiva italiana diretta e ideata da Marcello Macchia, alias Maccio Capatonda. La serie \u00e8 stata resa disponibile in streaming on demand su Infinity TV il 26 ottobre 2016. I primi due episodi sono stati mandati in onda su Italia 1 in seconda serata il 26 ottobre 2016.\nIl protagonista della sitcom \u00e8 Mariottide, che Maccio Capatonda fece esordire sul piccolo schermo nel 2007, quando era nel cast di \"Mai dire luned\u00ec\".\nTrama.\nMariottide \u00e8 un pessimo cantautore fallito caratterizzato da un'improbabile sfortuna. Vive in condizioni di estrema povert\u00e0 insieme a Fernandello, suo figlio trentacinquenne con evidenti problemi psicologici che sogna di diventare uno scienziato. In ogni episodio, Mariottide cerca, attraverso lo svolgimento di lavori assurdi e talvolta illegali mediante i quali viene spesso umiliato o truffato, di racimolare un po' di denaro, per impedire che suo figlio si renda conto della situazione economica agghiacciante in cui versano; per quest'ultima ragione, Mariottide si trova spesso a inventare improbabili bugie per rassicurare il figlio. Tra i personaggi che ruotano nell'ambiente di vita del protagonista vi sono Crusca, un amico ricco di Fernandello che ostenta beni di lusso e, in qualche modo, svela sempre a quest'ultimo le bugie di Mariottide; Lele Mosina, l'\"agente\" di Mariottide che lo raggira costantemente, e il barista Rambaldi, che elargisce al protagonista dei consigli dalla moralit\u00e0 discutibile. Ogni episodio si conclude con Fernandello che si appresta a dormire mentre Mariottide gli racconta una favoletta macabra e cinica.\nOspiti.\nNumerosi sono i personaggi del mondo dello spettacolo che hanno preso parte alla sitcom in qualit\u00e0 di ospiti; tra questi Francesco Mandelli, Ale e Franz, Giuliano Sangiorgi, Jake La Furia, Bebo Storti, Pierluigi Pardo, Federico Russo, Tony Sperandeo, Raul Cremona, Daniele Battaglia e altri."}
{"id": "886918", "revid": "287204", "url": "https://it.wikipedia.org/wiki?curid=886918", "title": "Christian Wolff (disambigua)", "text": ""}
{"id": "886921", "revid": "712828", "url": "https://it.wikipedia.org/wiki?curid=886921", "title": "Basilica di San Barnaba", "text": "La basilica collegiata di San Barnaba Apostolo \u00e8 il principale luogo di culto cattolico della citt\u00e0 di Marino in provincia di Roma, nella sede suburbicaria di Albano.\nLa basilica, costruita per devozione della famiglia Colonna, \u00e8 una delle chiese pi\u00f9 vaste della diocesi, nonch\u00e9 una delle pi\u00f9 importanti: fu sede della venerabile arciconfraternita del Gonfalone di Marino, fondata attorno al 1271 da Bonaventura da Bagnoregio; inoltre il capitolo di San Barnaba era il pi\u00f9 importante della diocesi insieme a quello della collegiata di Santa Maria Assunta in Ariccia, come fu stabilito nei sinodi diocesani del 1668 e del 1687.\nStoria.\nLa leggenda di San Barnaba.\nOriginariamente la santa patrona di Marino era santa Lucia, la cui festa si celebra tuttora in citt\u00e0 il 13 dicembre di ogni anno.\nA santa Lucia era dedicata una chiesa, situata nella parte basso-medioevale dell'abitato, ed eretta probabilmente nel XII secolo su una cisterna romana, ma rifatta agli inizi del XIII secolo per volere dell'allora signora di Marino beata Giacoma de Settesoli. Parte di questa chiesa, unico esempio dell'architettura gotica nei Castelli Romani, ospita il Museo Civico Umberto Mastroianni.\nSan Barnaba sarebbe divenuto patrono di Marino in seguito a una calamit\u00e0 naturale che colp\u00ec le campagne marinesi: l'11 giugno 1615 infatti una violenta grandinata devast\u00f2 i raccolti dei marinesi. L'anno seguente un'altra grandinata, lo stesso giorno, cadde sulle campagne marinesi. Infine nel 1617 una terza grandinata sconquass\u00f2 ancora, sempre nella giornata dell'11 giugno, i campi e le vigne locali. Per porre fine a questo flagello, venne convocata, il 2 febbraio 1618, un'assemblea popolare plenaria, che vot\u00f2 di scrivere una lettera al cardinal Francesco Sforza di Santa Fiora cardinale vescovo di Albano chiedendo di poter venerare san Barnaba, la cui festa ricorre proprio l'11 giugno, come santo patrono \u00abappresso Sua Divina Maest\u00e0\u00bb. Il 4 giugno 1619 il cardinal Sforza rispose affermativamente e da quella data si inizi\u00f2 a celebrare solennemente la festivit\u00e0 di San Barnaba.\nLa fondazione.\nAll'inizio del XVII secolo Marino era suddivisa in due parrocchie: la summenzionata parrocchia di Santa Lucia e la parrocchia di San Giovanni Battista, la cui parrocchiale era collocata nell'attuale rione \"Castelletto\", nella parte cio\u00e8 alto-medioevale dell'abitato, e di cui restano solo pochi resti inglobati dalle case. Quest'ultima parrocchia era la pi\u00f9 antica. Allora il duca di Marino Filippo I Colonna e suo figlio, il cardinal Girolamo Colonna, optarono per lo scioglimento delle due parrocchie e l'accorpamento delle stesse in un unico titolo parrocchiale la cui chiesa fosse intitolata a San Barnaba. Questa scelta, avallata dall'autorit\u00e0 ecclesiastica, fu anche ispirata da motivi di ragione pubblica, poich\u00e9 pare che scoppiassero continuamente liti e risse tra i residenti nelle due parrocchie.\nCos\u00ec, il 28 ottobre 1636 monsignor Giovanni Battista Altieri, vicario generale della sede suburbicaria di Albano, con atto di visitazione soppresse le due parrocchie marinesi di Santa Lucia e di San Giovanni Battista accorpando le loro rendite e benefici nella costituenda parrocchia di San Barnaba.\nIl duca Filippo I Colonna subito stanzi\u00f2 alcuni fondi per l'avvio dei lavori di costruzione, ai quali tuttavia attinsero, commettendo un reato quasi sacrilego, gli ufficiali tesorieri della Comunit\u00e0 di Marino che approfittarono di quel denaro per \u00abrecarsi a pazzeggiare all'hosterie\u00bb di Roma.\nNonostante il furto, la prima pietra della nuova parrocchiale venne solennemente posata il 10 giugno 1640 con la benedizione del cardinal Girolamo Colonna e alla presenza del duca Filippo I Colonna e degli altri membri di casa Colonna.\nPapa Urbano VIII il 3 dicembre 1643 eman\u00f2 la bolla \"Exclesa merita Sanctorum\", con la quale non solo confermava la soppressione delle due antiche parrocchie marinesi in favore della nuova parrocchiale in costruzione, ma elevava anche quest'ultima al titolo di Collegiata \"perinsigne\" ed alla dignit\u00e0 abbaziale \"nullius\", dunque dotata di un Capitolo di dodici canonici pi\u00f9 sei beneficiati con diritto all'abito corale presieduto da un arciprete abate parroco con privilegio di cappa magna: l'arciprete abate parroco doveva essere inoltre affiancato da due \u00abcoadiutori perpetui\u00bb per la cura delle anime dei parrocchiani. I privilegi di canonici e abate parroco vennero ampliati nei secoli seguenti dai Pontefici: nel 1748 papa Benedetto XIV concesse all'abate parroco l'uso dell'abito pontificale ed ai canonici l'uso del rocchetto e della mozzetta paonazza; il 12 agosto 1828 invece papa Leone XII autorizz\u00f2 i canonici ad indossare la cappa magna, in premio della fedelt\u00e0 del clero marinese alla Santa Sede surante le vicende dell'occupazione francese; infine il 17 novembre 1843 papa Gregorio XVI concesse sia all'abate parroco che ai canonici l'uso del collare di seta paonazza.\nTornando a parlare del procedere dei lavori, il 5 giugno 1642 l'ufficiale camerlengo del feudo di Marino comunicava al duca Filippo I Colonna che erano stati messi in opera tutti i pilastri dell'erigenda chiesa e le volte delle otto cappelle. Alcune misure dell'edificio: lunghezza alla facciata 58,75 metri; larghezza al transetto 24 metri; altezza della cupola alla lanterna 36 metri. Fino a quella data erano stati spesi 12.000 scudi per la costruzione, e altrettanti ne verranno spesi in seguito, fino al 1655, per un totale di circa 30.000 scudi.\nSi suppone che nel 1655 terminassero i lavori nella chiesa, durati quindici anni: tuttavia, non si pot\u00e9 procedere alla consacrazione del luogo di culto, a causa della devastante pestilenza che nel 1656 afflisse Marino e l'Agro Romano. La peste stermin\u00f2 molti marinesi, lasciando in ginocchio il feudo, che dovette essere ripopolato con i vassalli di casa Colonna provenienti dall'Abruzzo: la popolazione marinese, stimata prima delle pestilenze a 2000 abitanti circa, si ridusse in pochi mesi a poche centinaia di anime.\nIl XVII secolo.\nCos\u00ec la prima messa cantata fu celebrata nella nuova Collegiata solo il 22 ottobre 1662, da monsignor Carlo Tarugi vicario generale della sede suburbicaria di Albano e dal primo abate parroco, don Agostino Gagliardi. A quella data risale infatti la lapide apposta dal cardinal Girolamo Colonna sulla controfacciata, che ricorda come la chiesa sia sotto lo \"iuspatronatus\" perpetuo della famiglia Colonna. Tuttavia la consacrazione ufficiale della Collegiata venne celebrata solo il 14 maggio 1713 ad opera dell'arcivescovo di Napoli monsignor Antonio Sanfelice.\nIl 10 dicembre 1662 l'immagine della Madonna del Rosario \"nuncupatam de Populo\" venne traslata dalla vecchia chiesa di Santa Lucia alla nuova Collegiata.\nIl XVIII secolo.\nDopo le vicende della Repubblica Romana (1798-1799), a cui Marino aveva partecipato attivamente, nel 1799 le truppe napoletane di liberazione si accamparono ai Castelli Romani e anche a Marino, celebrando una solenne messa in suffragio dei loro caduti proprio nella Collegiata di San Barnaba.\nIl XIX secolo.\nL'elevazione a basilica minore risale al 1851, per volere di papa Pio IX, ferma restante l'aggregazione della citt\u00e0 alla sede suburbicaria di Albano, gi\u00e0 confermata da Gregorio XVI quando nel 1835 aveva elevato Marino al grado di citt\u00e0.\nDopo il 1870 a Marino esplose l'anticlericalismo della parte repubblicana maggioritaria della popolazione, che avversava fieramente la comunit\u00e0 parrocchiale con manifestazioni come il Carnevalone. Nel 1899 cos\u00ec l'allora abate parroco volle mostrare anch'egli la sua ostilit\u00e0 verso i repubblicani e verso la stessa Italia unitaria proibendo l'ingresso in basilica alla bandiera italiana, in occasione di una messa in suffragio per i morti nella battaglia di Adua.\nIl Novecento.\nDall'inizio del secolo alla seconda guerra mondiale.\nIl terremoto del 1902 caus\u00f2 alcune profonde crepe nella struttura della basilica, perci\u00f2 il Genio Civile di Roma nel 1909 port\u00f2 a compimento alcuni necessari lavori di consolidamento, tramite il rafforzamento degli architravi delle due navate laterali con archi a tutto sesto, il potenziamento dei pilastri ed il rinnovamento del pavimento e dell'intonaco.\nNei primi anni del Novecento, la parrocchia fu retta dall'abate parroco Attilio Pandozzi, sacerdote apertamente schierato con la forte maggioranza anti-clericale, che arriv\u00f2 al punto di scrivere un libello contro la Chiesa cattolica ed il Papa; perci\u00f2, fu sospeso \"a divinis\" ed allontanato dalla parrocchia. Il cardinale vescovo della diocesi suburbicaria di Albano Antonio Agliardi, per ricostruire una comunit\u00e0 \"avvilita e dispersa\" dopo la parentesi dell'\"infelice parroco apostata\", scelse don Guglielmo Grassi (1868 - 1954), combattivo sacerdote originario di Genzano di Roma, che rester\u00e0 alla guida della parrocchia fino alla morte, avvenuta nel 1954. Nel 1937 sar\u00e0 nominato vescovo di Damietta da papa Pio XII, tuttavia continuer\u00e0 la sua opera di pastore a Marino. A monsignor Grassi si devono la fondazione della congregazione delle Piccole Discepole di Ges\u00f9, la creazione di un asilo per i genitori bisognosi durante la prima guerra mondiale, l'apertura della \"sala-teatro Vittoria Colonna\" l'incentivo all'attivit\u00e0 teatrale, la fondazione dell'Oratorio Parrocchiale San Barnaba negli anni venti, la proficua collaborazione con il Servo di Dio Zaccaria Negroni che port\u00f2 alla crescita dell'oratorio parrocchiale ed alla fondazione della congregazione dei Piccoli Discepoli di Ges\u00f9 e della Tipografia Santa Lucia.\nNella notte tra venerd\u00ec 17 novembre e sabato 18 novembre 1911 la venerata immagine della \"Madonna del Popolo\" custodita nella seconda cappella di destra della basilica fu soggetta ad un furto sacrilego: i ladri entrarono da una porticina laterale nel coro e portarono via buona parte degli ornamenti pi\u00f9 preziosi e degli \"ex voto\". I colpevoli del furto furono identificati quasi immediatamente nelle persone di tre anarchici: due marinesi, Tullo Ostilio Ciaglia ed Enrico Testa, e un forestiero, Proietti Giovanni. Furono condannati a tre anni di reclusione. Un secondo furto sacilego si verific\u00f2 pochi anni dopo, nel 1914, ed i ladri penetrarono nella basilica sempre dalla stessa porticina, rimasta incustodita per \"insipienza del Clero\". Vennero trafugati i preziosi sopravvissuti alla prima rapina: i colpevoli stavolta non vennero identificati.\nDurante la seconda guerra mondiale, il 2 febbraio 1944 alle ore 12.30 circa, alcuni bombardieri North American B-25 Mitchell della 15\u00aa United States Army Air Forces, del tonnellaggio di 1360 chilogrammi di bombe ciascuno, bombardarono il centro storico di Marino. In questa occasione la basilica venne risparmiata; numerosi sfollati si rifugiarono nei sotterranei della basilica, nella \"sala-teatro Vittoria Colonna\" e nella chiesa della Coroncina, presso cui furono collocati anche alcuni uffici comunali, senza sede dopo il bombardamento di Palazzo Colonna. Alla Coroncina trovarono sede anche l'ufficio postale a la cassa di credito cooperativo San Barnaba, ed in un certo periodo anche un deposito di generi alimentari.Il 31 maggio 1944 quattro incursioni aeree anglo-americane colpirono la basilica: furono sfondati il tetto -gi\u00e0 cadente- e un arco di sostegno della cupola, causando gravi danni ai dipinti dell'interno.\nDalla seconda guerra mondiale alla fine del secolo.\nIl primo intervento di restauro alla basilica bombardata venne deliberato d'urgenza dall'amministrazione comunale \"pro tempore\" gi\u00e0 nell'agosto 1944. Venne ricostruito l'arco spezzato che sosteneva la cupola e furono restaurati i due dipinti del \"Martirio di San Barnaba\" attribuito a Bartolomeo Gennari conservato sulla parete di fondo del presbiterio e del \"Martirio di San Bartolomeo\" del Guercino conservato nel transetto sinistro. Venne anche restaurata l'icona della \"Madonna del Popolo\": Il restauro venne eseguito dal professor Giuseppe Grassi, fratello dell'abate parroco Guglielmo Grassi, a titolo completamente gratuito, mentre sarebbero costati oltre \u00a0\u00a3. Il 25 agosto 1948 la Madonna del Popolo torn\u00f2 trionfalmente nel suo altare. Il 2 febbraio 1948 il Comune di Marino inaugur\u00f2 le quattro steli di travertino collocate nell'altare del Crocifisso e dell'Addolorata -seconda campata a sinistra- su cui sono riportati i nomi dei 325 marinesi caduti nell'ultima guerra mondiale.\nNel 1950, il cardinale vescovo della diocesi suburbicaria di Albano Giuseppe Pizzardo nomin\u00f2 don Giovanni Eleuterio Lovrovich vicario coadiutore perpetuo dell'abate parroco Guglielmo Grassi con diritto di successione. Don Giovanni, originario di Sebenico in Dalmazia e fuggito da l\u00ec a causa delle persecuzioni jugoslave contro gli italiani, successe a monsignor Grassi alla morte di questi, il 14 settembre 1954.: rimase parroco fino al 1989. Si impegn\u00f2 attivamente -assieme al Servo di Dio Zaccaria Negroni, diventato senatore democristiano- nell'ampliamento dell'Oratorio Parrocchiale San Barnaba, che sotto la sua gestione pastorale arriv\u00f2 ad avere l'aspetto attuale; fu autore di opere storiche, come una preziosa monografia su Giacoma de Settesoli (1976) e l'importante opera di storiografia locale \"Lo vedi ecco Marino\", scritta assieme a Franco Negroni (1981). Sotto di lui venne inaugurato l\"auditorium monsignor Guglielmo Grassi\" nei locali della ex-chiesa della Coroncina, e l'attivit\u00e0 teatrale ebbe un forte e positivo incentivo.\nIl 31 agosto 1962 papa Giovanni XXIII piomb\u00f2 a sorpresa a Marino, venendo dal Palazzo Pontificio di Castel Gandolfo a visitare monsignor Alberto Canestri, suo compagno di studi, residente a Marino. Il Papa si ritir\u00f2 in preghiera nella basilica per alcuni minuti: \u00e8 l'ultima visita pontificia ricevuta dalla citt\u00e0 di Marino.\nNel 1962 la Curia Vescovile patrocin\u00f2 una serie di lavori di sistemazione e rinnovamento delle cappelle laterali: vennero risistemati il summenzionato altare del Crocifisso e dell'Addolorata, l'altare del Sacro Cuore -terza campata a sinistra-, arricchito con un dipinto raffigurante il defunto abate parroco Guglielmo Grassi che guida il popolo al Sacro Cuore di Ges\u00f9 Cristo, e la cripta -prima campata a destra-, dove trovarono sepoltura la Serva di Dio Barbara Costantini, monsignor Guglielmo Grassi ed il vicario generale della diocesi suburbicaria di Albano Giovanni Battista Trovalusci. Nel 1970 \u00e8 stata restaurata la statua in legno dorato di santa Lucia, conservata nella prima campata a sinistra ed esposta all'adorazione per il 13 dicembre. Tra il 1978 ed il 1979 furono eseguiti importanti lavori in basilica, soprattutto nell'area del presbiterio che fu messo a norma secondo le nuove disposizione del Concilio Vaticano II.\nPurtroppo, nel corso degli anni ottanta la basilica \u00e8 stata oggetto di almeno tre furti sacrileghi: scomparirono l'icona della \"Madonna del Popolo\" -quella venerata \u00e8 una copia moderna-, il reliquiario in argento del braccio di san Barnaba ed un crocifisso in stile berniniano. Non si hanno notizie sulla sorte di questi oggetti.\nDopo l'allontanamento dalla parrocchia di monsignor Giovanni Lovrovich, nel 1989 venne chiamato alla guida della parrocchia don Elio Abri. Quindi, nel 1997 il vescovo di Albano Dante Bernini affid\u00f2 la parrocchia a don Aldo Anfuso, precedentemente fondatore della parrocchia di San Bonifacio a Pomezia. Sotto la guida pastorale di don Aldo, l'attivit\u00e0 formativa data dall'Oratorio Parrocchiale San Barnaba ha ripreso vigore, \u00e8 stato restaurato l\"auditorium monsignor Guglielmo Grassi\" con una ripresa dell'attivit\u00e0 teatrale che aveva avuto tanta importanza a Marino, e si sono poste le basi per il restauro dell'adiacente \"sala-teatro Vittoria Colonna\".\nNegli novanta si sono condotti importanti lavori di restauro della facciata principale della basilica; nel 2006 \u00e8 stato completamente rinfrescato l'intonaco della monumentale parete orientale, su via Giuseppe Garibaldi.\nIl Duemila.\nIl 30 settembre 2008 monsignor Aldo Anfuso, trasferito alla guida della parrocchia della collegiata di Santa Maria Assunta e del santuario di Santa Maria di Galloro in Ariccia dopo undici anni di attivit\u00e0 pastorale a Marino, \u00e8 stato salutato ufficialmente con una santa messa in basilica. \nIl 6 ottobre \u00e8 subentrato al suo posto il parroco di Ariccia monsignor Pietro Massari, investito ufficialmente della guida della parrocchia dal vescovo di Albano monsignor Marcello Semeraro l'8 dicembre 2008.\nL'11 dicembre 2008 una delegazione di autorit\u00e0 della Sierra Leone, formata dal vescovo di Makeni monsignor Giorgio Biguzzi, dal sindaco di Makeni Alhaji Andrew Kanu e dal presidente della Provincia del Nord nonch\u00e9 ministro degli Affari Interni del governo in carica, \u00e8 stata ricevuta in basilica, dopo un ricevimento a Palazzo Colonna da parte dell'autorit\u00e0 civile, dal neo-insediato abate parroco della basilica di San Barnaba monsignor Pietro Massari, responsabile della missione della Diocesi suburbicaria di Albano nel territorio della diocesi di Makeni.\nDescrizione.\nL'interno della basilica, tanto ampio e disadorno quanto ben proporzionato, \u00e8 stato progettato da Antonio Del Grande, architetto di fiducia della famiglia Colonna, che lavor\u00f2 anche alla parrocchiale di Santa Maria Assunta a Rocca di Papa ed al Palazzo Colonna di Roma. I costruttori impegnati nella fabbrica furono Giovanni Maria Longhi, Vincenzo della Greca e Paolo Andreotti, con la soprintendenza ai lavori di Fabrizio Vannutelli.\nEsterno.\nLa facciata della basilica fu realizzata tra il 1652 ed il 1653, oltre dieci anni dopo l'inizio della fabbrica: a causa di questo ritardo nella costruzione il capo d'arte venne destituito dall'incarico e rimpiazzato, il 28 agosto 1651, da un tale Giacomo Alto fu Giovanni Battista, di Asti.\nIl prospetto \u00e8 scandito orizzontalmente in una parte inferiore ed in una superiore, mentre verticalmente si presenta tripartito da sei lesene giganti di ordine corinzio.Sulla facciata si aprono tre porte: sulle due porte laterali compare l'iscrizione:\nSul grande portale d'ingresso centrale invece \u00e8 collocata la seguente lapide:\nSopra le due porte laterali si trovano due nicchie sormontate da cornici triangolari occupate da due statue in peperino dipinto alte circa due metri: a sinistra \u00e8 raffigurato san Barnaba apostolo, santo patrono della citt\u00e0, recante in mano la palma del martirio, mentre a destra c'\u00e8 santa Lucia da Siracusa, santa compatrona della citt\u00e0, che tiene in mano anch'essa una palma del martirio oltre ad un piattino contenente gli occhi che le sono stati cavati durante il martirio.Sopra le nicchie, accanto alle volute della parte superiore della facciata, sono collocate altre due statue in peperino dipinto, della stessa altezza delle altre due sopra descritte, raffiguranti due angeli.Nel timpano \u00e8 collocato lo stemma del cardinale Girolamo Colonna, ovvero una colonna, simbolo araldico della famiglia Colonna, sormontata da un galero cardinalizio. Sopra al frontone, oltre ad una croce in ferro, sono poste sei fiaccole di peperino.\nInterno.\nL'interno \u00e8 a pianta basilicale a tre navate, lungo 58.75 metri e largo 24 metri al transetto, alto 36 metri alla lanterna della cupola. La navata centrale \u00e8 coperta da una volta a botte lunettata, mentre le due navate laterali, poste a sinistra e a destra di quella principale, sono coperte da volte a botte disposte ortogonalmente alla volta alla navata principale. L'illuminazione naturale \u00e8 garantita nella navata tramite sei lunette, tre per lato, mentre nella cupola dalle finestre della lanterna. La spesa per i lavori si aggir\u00f2 complessivamente tra i 12.000 ed i 24.000 scudi pontifici.\nLa controfacciata.\nSulla parte interna della facciata, sopra la porta principale d'accesso, \u00e8 collocata una lapide celebrativa che recita:\nAi lati del grande portale d'ingresso invece sono collocate altre due lapidi, una in latino apposta nel 1909 a celebrazione del consolidamento e della ripavimentazione della basilica resisi necessari dopo i danni seguiti al terremoto del 1902, e finanziati da papa Pio X, dal Comune di Marino e dalla cittadinanza e dal principe Marcantonio Colonna, l'altra in italiano apposta invece nel 1962, in corrispondenza peraltro del terzo centenario della consacrazione della chiesa, a memoria dell'inaspettata visita di papa Giovanni XXIII avvenuta il 31 agosto 1962. Le due lapidi recitano come segue:\nNavata destra.\nPrima campata.\nLa prima campata della navata destra non ospita alcun altare in particolare, tranne una statua lignea di sant'Antonio da Padova ed una tela anonima di grandi dimensioni raffigurante una \"Visione di sant'Antonio da Padova\".\nSul primo pilastro della chiesa, sopra un'acquasantiera in marmo bianco, \u00e8 conservata incastonata nel muro una croce di bronzo appartenente alla porta santa della basilica di San Giovanni in Laterano a Roma aperta nel Giubileo del 1650 dal cardinale Girolamo Colonna, e donata alla basilica dal cardinale stesso. Un'altra croce simile venne donata dallo stesso cardinale al convento di Santa Maria \"ad Nives\" di Palazzolo sul Lago Albano in comune di Rocca di Papa, presso cui il cardinale Colonna si fece costruire una villa. La reliquia \u00e8 accompagnata dalla seguente descrizione:\nDa questa parte della basilica si accede inoltre alla cripta sotterranea, restaurata negli anni sessanta dalla curia vescovile della diocesi suburbicaria di Albano per accogliere le spoglie di monsignor Guglielmo Grassi, abate parroco della basilica dal 1908 al 1954 e dal 1937 vescovo titolare di Damietta in Egitto, di monsignor Giovanni Battista Trovalusci, vicario generale della diocesi suburbicaria di Albano dal 1934 al 1961, e della Serva di Dio Barbara Costantini (1700-1773). Il sarcofago in granito e ferro a forma di croce di monsignor Trovalusci \u00e8 un'opera dell'architetto Sandro Benedetti, quello di monsignor Grassi invece \u00e8 un semplice parallelepipedo di marmo. Inoltre trovano sepoltura nella cripta anche altre persone comuni, tra cui quattro Zuavi pontifici francesi e belgi di stanza a Roma morti presso l'ospedale di Marino negli anni sessanta dell'Ottocento.\nSeconda campata.\nLa seconda campata della navata destra ospita l'altare di sant'Antonio abate o di san Giuseppe, ed era curato dalla confraternita della Carit\u00e0, il cui stemma (una croce potenziata rossa con la parola latina \"charitas\" in lettere dorate) campeggia nel frontone.\nLa statua marmorea di sant'Antonio Abate \u00e8 opera dello scultore Ercole Ferrata, mentre il sottostante quadro raffigurante san Giuseppe con il Bambino Ges\u00f9 \u00e8 stato dipinto nel 1871 dalla pittrice Anna Maria Meucci.\nPresso l'altare \u00e8 collocata una lapide che ricorda il luogo della sepoltura della Serva di Dio Barbara Costantini prima della sua traslazione nella cripta sotterranea. Sul secondo pilastro della basilica \u00e8 incastonato nel muro una lapide celebrativa dell'abate parroco Guglielmo Grassi, collocata il 14 settembre 1956. Il medaglione bronzeo raffigurante il parroco genzanese \u00e8 opera del medaglista ed incisore Tommaso Peccini. Il testo della lapide \u00e8 il seguente:\nTerza campata.\nLa terza campata della navata destra ospita l'altare della Madonna del Popolo, cos\u00ec denominato da un'icona miracolosa della Vergine Maria venerata dal popolo come Madonna del Popolo. Anche se la tradizione attribuisce l'icona a san Luca evangelista, il primo documento che si conosce al riguardo \u00e8 un atto notarile del 1280 in cui viene detto che l'immagine venne trasportata a Roma da un membro della famiglia Colonna che si era recato a Costantinopoli. Papa Martino V nella prima met\u00e0 del Quattrocento fece portare l'icona a Marino nella collegiata di Santa Lucia, dove le fu eretto un altare realizzato con marmi antichi, spoliati forse dal tempio di Diana ad \"Aricia\". L'icona venne solennemente traslata nella nuova basilica di San Barnaba il 10 dicembre 1662, e collocata in un altare ricavato dalla spoliazione dei marmi della vecchia collegiata: da notare le due colonne in marmo giallo antico. La Madonna del Popolo venne invocata dal popolo marinese in svariate occasioni, perch\u00e9 intercedesse in occasione di pestilenze, carestie, grandinate, siccit\u00e0. Tutti gli ornamenti e gli \"ex voto\" dell'icona furono rubati nei due furti sacrileghi del 1911 e del 1914: nel primo caso furono individuati e condannati come colpevoli tre anarchici, mentre non si conoscono i colpevoli del secondo furto.\nIntorno all'altare si trova una sequenza di riquadri in stucco settecenteschi di mano anonima all'interno dei quali sono dipinti episodi evangelici e biblici: alcune scene sono molto rovinate.\nNel secondo pilastro \u00e8 incastonata nel muro la teca che ospita uno scudo ottomano, riportato a Marino dopo la battaglia di Lepanto del 1571 contro l'Impero Ottomano vinta dalla flotta confederata della Lega Santa, in cui il signore di Marino Marcantonio II Colonna era l'ammiraglio del contingente pontificio. Sulla teca sono incise le seguenti parole:\nIl manufatto \u00e8 stato oggetto di recenti restauri, presentati al pubblico l'11 giugno 2020, in occasione dei quali \u00e8 stato possibile appurare che lo scudo non fu tolto alla flotta turca, come era erronea e diffusa convinzione, ma si tratta di un palvese appartenuto ad un soldato marinese che partecip\u00f2 alla battaglia di Lepanto, e don\u00f2 poi alla chiesa locale lo scudo.\nSulla parete opposta, cio\u00e8 sul terzo pilastro, \u00e8 incastonato nel muro una targa bronzea di Nino Lodi commemorativa del Concordato del 1929 tra la Chiesa cattolica e lo Stato italiano.Accanto, si trova una lapide apposta dal clero marinese a memoria dello scampato contagio del colera del 1837, che decim\u00f2 molti comuni vicini preservando Marino:\nLa balaustra dell'altare, in marmo, \u00e8 stata realizzata nel 1946 dal proprietario marinese Tito Bellucci in memoria della moglie Elena.\nNavata sinistra.\nPrima campata.\nLa prima campata della navata sinistra, come la campata parallela nella navata destra, non ospita nessun altare, ma solo una statua in legno dorato di anonimo raffigurante santa Lucia da Siracusa, compatrona della citt\u00e0, che viene venerata durante la festa compatronale di Santa Lucia (13 dicembre). Dietro alla statua \u00e8 stata collocata una tela di grandi dimensioni raffigurante l'Assunzione della Vergine Maria, opera di Pier Leone Ghezzi gi\u00e0 collocata nell'oratorio della Coroncina sottostante la chiesa, convertito negli anni venti del Novecento ad auditorium.\nSeconda campata.\nLa seconda campata della navata sinistra \u00e8 occupata dall'altare del Crocifisso o dell'Addolorata, che prende nome da un crocifisso ligneo di grandi dimensioni attribuibile ad una scuola umbra del Trecento. Ai piedi del crocifisso \u00e8 collocata un'\"Addolorata\" di piccole dimensioni di Carlo Maratta.\nAi quattro pilastri della cappella sono murate altrettante lapidi di marmo che ricordano i nomi dei caduti nei bombardamenti aerei anglo-americani del 2 e del 17 febbraio 1944 e nei seguenti spezzoni aerei.\nTerza campata.\nLa terza campata della navata sinistra ospita l'altare del Sacro Cuore, restaurato nel 1952 in occasione del cinquantesimo anniversario dell'ordinazione sacerdotale del marinese Giovanni Battista Trovalusci, all'epoca vicario generale della diocesi suburbicaria di Albano. Il quadro dell'altare, di grandi dimensioni, \u00e8 un'opera del pittore Giuseppe Ciotti realizzata nel 1966, raffigurante l'umanit\u00e0 sofferente che ricorre al Sacro Cuore di Ges\u00f9 sotto la guida appunto di monsignor Trovalusci.\nAl secondo pilastro \u00e8 incastonata una lapide funeraria di marmo che ricorda il sottoufficiale della Gendarmeria Pontificia Domenico Terribili, insignito dell'Ordine di San Silvestro Papa e morto il 10 gennaio 1859, con la seguente iscrizione:\nIl transetto.\nTransetto destro.\nNel transetto di destra \u00e8 ospitato l'altare del Santissimo Sacramento o della Madonna del Carmelo, edificato dal marinese Giovanni Battista Mochi utilizzando marmi colorati antichi come il marmo giallo antico, il marmo nero ed il marmo serpentino. La pala d'altare \u00e8 un dipinto anonimo di grandi dimensioni raffigurante la Madonna del Carmelo, il Bambino Ges\u00f9 ed i santi Teresa d'Avila e Giovanni della Croce. Il tabernacolo \u00e8 un'opera moderna di Luigi Gozzi.\nTransetto sinistro.\nNel transetto di sinistra \u00e8 collocato l'altare di san Bartolomeo, un altare \"privilegiatum\" edificato dal marinese Giulio Galantini e dalla sua famiglia nella seconda met\u00e0 del Seicento utilizzando marmi colorati antichi: notevole il paliotto d'altare intarsiato.\nLa pala d'altare \u00e8 un \"Martirio di san Bartolomeo\" di Giacinto Campana, copia contemporanea dell'originale di Giovanni Francesco Barbieri detto \"il Guercino\" eseguito e conservato nella chiesa di San Martino a Siena tra il 1635/1636, eseguita probabilmente su commissione del cardinale Girolamo Colonna. Una seconda copia, datata 1774, ad opera della pittrice Annunziata Verchiani \u00e8 custodita nella chiesa della Visitazione a Viterbo.\nLa cupola.\nLa cupola si presenta esternamente a padiglione, mentre all'interno \u00e8 tondeggiante: la lanterna \u00e8 situata a 31 metri d'altezza. Lungo la base della cupola stessa, all'interno, \u00e8 apposta la seguente iscrizione:\nGli ultimi restauri alla struttura della cupola sono stati eseguiti nel secondo dopoguerra, dopo che un'incursione aerea anglo-americana del maggio 1944 aveva in parte indebolito i quattro enormi pilastri di sostegno.\nIl presbiterio ed il coro d'estate.\nNel presbiterio, sulla parete di fondo dietro il tabernacolo, troneggia un grande quadro raffigurante il \"Martirio di San Barnaba\", attribuito a Bartolomeo Gennari (1594-1661), allievo della bottega del Guercino (1591-1666), se non al Guercino stesso. Pregevole \u00e8 anche la cornice del quadro, sotto la quale si legge l'iscrizione latina \"Divo Barnabae\" (\"A San Barnaba\").\nSempre dietro il tabernacolo, sulle pareti di destra e sinistra si aprono due nicchie marmoree, opera dei marmorai romani del XVII secolo Carlo Spagna e Gabriele Renzi. Nella nicchia di destra \u00e8 collocato il \"monumento al cardinal Girolamo Colonna\", opera dello scultore Alessandro Algardi (1595-1654), nel quale il cardinale appare orante e inginocchiato su un inginocchiatoio recante scolpito lo stemma dei Colonna. Il cardinale, secondo lo studioso Carlo Bartolomeo Piazza, sarebbe sepolto in basilica, ma viene convenzionalmente riconosciuto che, nonostante l'originaria intenzione di farsi seppellire a Marino, il cardinal Colonna sia poi stato tumulato presso la basilica di San Giovanni in Laterano in Roma. Sotto la nicchia, \u00e8 apposta la seguente iscrizione:\nIl tabernacolo \u00e8 realizzato in pregiato marmo fior di pesco e risale al XVII secolo: consiste in un baldacchino d'argento sorretto da quattro colonnine corinzie. Il ciborio in metallo argentato conservato all'interno \u00e8 un'opera moderna dello scultore Tommaso Merendoni.\nIl fonte battesimale, posto sulla destra dell'altar maggiore in una nicchia, invece \u00e8 opera di artisti romani del XVII secolo, in marmo nero e colonnine lignee.\nIl coro d'inverno.\nNella cappella del coro d'inverno, sono conservate alcune opere degne di nota: anzitutto un \"San Francesco d'Assisi\" attribuito a Girolamo Muziano (1528-1592) o a Giovan Battista Caracciolo (1578-1635), poi una \"Umanit\u00e0 di Cristo\" di Cherubino Alberti su disegno di Michelangelo Buonarroti, due ovali su due pareti contrapposte raffiguranti \"San Pietro\" e \"San Paolo\", attribuiti a Guido Reni. Inoltre c'\u00e8 anche un \"San Rocco\", copia del quadro conservato presso la chiesa di Santa Maria delle Grazie e attribuito al Domenichino o a Mattia Farnese (1631-1681), quadro destinato in origine alla cappella di San Rocco nell'omonima localit\u00e0, rasa al suolo nel 1944. Pregevoli sono anche gli affreschi sul soffitto, raffiguranti la \"Gloria dello Spirito Santo\" su un finto soffitto sfondato, e gli stalli in noce del coro, risalenti al 1747.\nLa parrocchia.\nLa parrocchia della basilica di San Barnaba \u00e8 la pi\u00f9 importante del comune di Marino e della vicar\u00eca omonima, ed il suo parroco dal 1731 ha la qualifica di abate mitrato \"nullius diocesios\". La parrocchia riveste anche grande importanza nella diocesi: \u00e8 l'unica basilica del territorio oltre alla basilica cattedrale di San Pancrazio ad Albano Laziale, ed il suo capitolo, come gi\u00e0 accennato, venne riconosciuto primo per importanza ed antichit\u00e0 assieme a quello della collegiata di Santa Maria Assunta ad Ariccia in seguito ai sinodi diocesani del 1668, del 1687 e del 1847.\nLa parrocchia \u00e8 popolata da circa 8500 anime e si estende per una parte del centro storico di Marino (occupando il rione Santa Lucia, il rione Castelletto, il quartiere Acquasanta, il quartiere Vascarelle, il quartiere Civitella ed il quartiere Villa Desideri) e in alcune localit\u00e0 del territorio comunale (Monte Crescenzo, Campofattore, Pascolari di Castel Gandolfo, Castagnole).\nFino ad alcuni anni fa erano incluse nel territorio parrocchiale anche le localit\u00e0 di Palazzolo, che amministrativamente \u00e8 compresa nel comune di Rocca di Papa, e Pozzo Carpino, che \u00e8 un'exclave del comune di Grottaferrata. L'autonomia delle altre parrocchie del centro storico, dove esistono chiese nate con funzione conventuale, \u00e8 piuttosto recente: la chiesa di Santa Maria delle Grazie si \u00e8 costituita parrocchia solo nel 1954, mentre la chiesa della Santissima Trinit\u00e0 \u00e8 nata alla fine degli anni cinquanta.\nNel territorio parrocchiale sono anche inclusi il santuario di Santa Maria dell'Acquasanta e la chiesa di Sant'Antonio di Padova al rione Castelletto. Nello stesso edificio della basilica, sono situati l'oratorio del Gonfalone e l'ex-oratorio della Coroncina."}
{"id": "886929", "revid": "104265", "url": "https://it.wikipedia.org/wiki?curid=886929", "title": "Pedregal de San \u00c1ngel", "text": "Il Pedregal de San \u00c1ngel si trova a sud della Valle del Messico. Si tratta di un ecosistema endemico formato da una colata di lava del vulcano Xitle, approssimativamente 5000 anni fa. La zona, per la sua particolarit\u00e0 e per il suo paesaggio unico, attrasse numerosi viaggiatori ed esploratori celebri, tra i quali: Alexander von Humboldt e Don Andr\u00e9s Manuel del R\u00edo che lo visitarono e descrissero alla fine del XIX secolo.\nLo strato di rocce vulcaniche attualmente nasconde i resti delle prime civilizzazioni conosciute nella Valle del Messico, si tratta dei resti archeologici di Cuicuilco e le piramidi periferiche che si trovano nella zona pi\u00f9 a sud del Pedregal (Citt\u00e0 Olimpica).\nDurante i secoli la zona del Pedregal de San \u00c1ngel fu vista come un luogo inaccessibile, adatto solo ad esploratori, curiosi e delinquenti. Di fatto si raccontano leggende che quella zona fosse usato dagli aztechi per far morire i condannati. L'urbanizzazione del luogo inizi\u00f2 negli anni cinquanta, con i progetti dei pi\u00f9 grandi architetti Messicani del tempo, tra loro Luis Barrag\u00e1n e Max Cetto, e anche diversi artisti che partecipavano all'opera pi\u00f9 ambiziosa dell'epoca: la costruzione della Citt\u00e0 Universitaria, tra gli artisti si possono ricordare Diego Rivera, Juan O'Gorman e David Alfaro Siqueiros. La prima casa costruita nel Pedregal si trova nell'attuale via dell'acqua e fu propriet\u00e0 di Max Cetto.\nLa riserva ecologica del Pedregal.\nIl Pedregal sub\u00ec un grande rimpicciolimento dovuto all'incontrollata espansione urbana di Citt\u00e0 del Messico. Oggi la zona rimasta \u00e8 protetta dalla \"Riserva Ecologica del Pedregal\" nei terreni dell'UNAM. La riserva fu decretata nel 1983, grazie a una grande spinta degli studenti raggruppati nel \"Comitato di difesa del Pedregal\", i quali si opponevano vigorosamente alla distruzione da parte delle autorit\u00e0 universitarie, a fini urbanistici. Inizialmente la riserva contava con una superficie di 172 ettari e 133 metri quadrati.\nLa roccia basaltica protetta nella Riserva ecologica del pedregal ricarica le falde acquifere e mantiene l'umidit\u00e0 e la qualit\u00e0 dell'aria e contribuisce ad ammortizzare il cambio di temperatura.\nAlla fine del 2005, ha avuto inizio un nuovo movimenti di difesa degli studenti, raggruppati nel \"Gruppo Universitario per la protezione della Riserva del Pedregal\", all'annuncio dalle autorit\u00e0 scolastiche che nei terreni dell'UNAM si intendeva costruire uno stadio di baseball. Inoltre durante l'amministrazione del rettore Juan Ram\u00f3n de la Fuentes sono state costruite nuove strade all'estremo sud del campus creando cos\u00ec un grave problema di congestionamento dentro la Riserva e dentro la citt\u00e0 universitaria. Queste nuove costruzioni contraddicono completamente lo spirito della riserva ecologica e paradossalmente sono le stesse che gli studenti avevano bloccato nel 1983."}
{"id": "886940", "revid": "1543377", "url": "https://it.wikipedia.org/wiki?curid=886940", "title": "Hinoi Team", "text": " \u00e8 un gruppo J-pop di 4 ragazze la cui leader \u00e8 Asuka Hinoi. Le altre componenti sono Keika Matsuoka, Hikaru Koyama, e Rina Takenaka. Molti dei loro singoli sono cover di canzoni Eurobeat.\nSingoli.\nIke Ike.\nLa canzone di debutto delle Hinoi Team \u00e8 \"Ike Ike\", uscita in commercio il 18 maggio del 2005 in Giappone. Il singolo contiene inoltre la canzone \"Sing Na Na Na\", una versione estesa di \"Ike Ike\" e versioni strumentali di entrambe le canzoni. La versione DVD ha PV, Para Para video e off-shot video di \"Ike Ike\". \"Ike Ike\" \u00e8 stata inoltre usata come sigla del cartone animato giapponese \"Ichigo 100%\" (conosciuto in Italia come \"100% Fragola\").\nLista Tracce:\n1. Ike Ike\n2. Sing Na Na Na\n3. Ike Ike (Extended version)\n4. Ike Ike (Instrumental)\n5. Sing Na Na Na (Instrumental)\nKing Kong.\nIl secondo singolo delle Hinoi Team esce in commercio il 27 luglio del 2005 in Giappone. Il singolo contiene, tra le altre tracce, la canzone \"Super Euro Flash\" e un New Generation Mix del primo singolo, Ike Ike. C'\u00e8 anche una versione Eurobeat di \"King Kong\". La versione DVD contiene la versione per Para Para Paradisedi King Kong, una versione di Korikki di Ike Ike e un backstage.\nLista Tracce:\n1. King Kong\n2. Super Euro Flash\n3. Ike Ike (New Generation Mix)\n4. King Kong (TV Mix)\n5. Super Euro Flash (TV Mix)\nNight of Fire/Play With The Numbers.\nIl terzo singolo in collaborazione con il personaggio della tv giapponese Korikki Choshu (un wrestler molto famoso in Giappone) esce in commercio il 14 dicembre del 2005 in Giappone. Questa canzone \u00e8 la versione giapponese di un singolo gi\u00e0 esistente, \"Night Of Fire\", del dj italiano Niko. Il DVD contiene inoltre le versioni per Para Para di NIGHT OF FIRE (eseguita con la collaborazione di Korikki) e PLAY WITH THE NUMBERS.\nLista Tracce:\n1. Night Of Fire\n2. Play With the Numbers\n3. Yeah!\n4. Night Of Fire (Hinoi Team Version)\n5. Night Of Fire (Korikki Version - English)\n6. Night Of Fire (Instrumental)\n7. Play With The Numbers (Instrumental)\n8. Yeah! (Instrumental)\nContenuti DVD:\n1. Night Of Fire (PV)\n2. Night Of Fire (Para Para Version)\n3. Play With The Numbers (Para Para Version)\nSticky Tricky And Bang.\nIl quarto singolo delle Hinoi Team fatto con la collaborazione di Korikki e uscito sul mercato l'8 marzo del 2006. Sul CD sono presenti la canzone che d\u00e0 il nome all'album, un remix di Night Of Fire, una versione alternativa di Sticky, Tricky and Bang e le versioni strumentali.\nTrack listing:\n1. Sticky Tricky And Bang\n2. On My Own (Special version)\n3. Night Of Fire ft. Koriki (DJ Gun Mix)\n4. Yeah! (Koriki MAJI Version)\n5. Sticky Tricky And Bang (Hinoi Team Version)\n6. Sticky Tricky And Bang (Instrumental)\n7. On My Own (Special Version Instrumental)\nDVD features!!:\n1. Sticky Tricky And Bang (PV)\n2. Sticky Tricky And Bang (Para Para Version)\n3. Offshot\nSuper Euro Party.\nIl primo, vero album delle Hinoi Team, lanciato sul mercato il 15 marzo del 2006. Contiene le versioni strumentali di tutte le loro canzoni meno quelle delle canzoni \"in stile Hinoi\" e \"in stile Korikki\". Si possono ascoltare inoltre 6 brani inediti e un megamix. L'album \u00e8 uscito una settimana dopo STICKY, TRICKY AND BANG.\nLista tracce:\n1. Ike Ike\n2. Night Of Fire (With Korriki)\n3. Yeah!\n4. Hey Mr. DJ \"(New song)\"\n5. Sing Na Na Na\n6. Play With the Numbers\n7. Super Euro Flash\n8. Everybody Dance \"(New song)\"\n9. Emoticons \"(New song)\"\n10. Sticky Tricky And Bang\n11. Jam Jam Jam \"(New Song)\"\n12. On My Own (Album Version)\n13. Aishiteru \"(New song; Hinoi Team original)\"\n14. Just For Me \"(New song)\"\n15. King Kong\n16. Hinoi Team Megamix Vol.1 (Long Version) \"(First press only, CD-only version)\"\n16. Hinoi Team Megamix Vol.1 \"(First Press Only, CD+DVD Version)\"\nDVD features:\n1.IKE IKE (Video Clip)\n2.KING KONG (Video Clip)\n3.NIGHT OF FIRE (Video Clip)\n4.STICKY TRICKY AND BANG (Video Clip)\n5.IKE IKE (Parapara Version)\n6.KING KONG (Parapara Version)\n7.NIGHT OF FIRE (Parapara Version)\n8.PLAY WITH THE NUMBERS (Parapara Version)\n9.SING NA NA NA (Parapara Version)\n10.SUPER EURO FLASH (Parapara Version)\n11.YEAH! (Parapara Version)\n12.IKE IKE (Koriki Version)\n13.Offshot\nNow And Forever.\nUscito il 9 agosto del 2006. \u00c8 il quinto singolo delle ragazze, che offre una serie di cover di canzoni in stile Eurobeat.\nLista tracce:\n1. Now and Forever\n2. Summertime\n3. I'm gonna carry on \"(New song)\"\n4. Now and Forever (Instrumental)\n5. Summertime (Instrumental)\n6. I'm gonna carry on (instrumental)\nContenuti DVD:\n1. Now And Forever (PV)\n2. Now And Forever (Dance Version)\n3. Offshot\nDancin' &amp; Dreamin'.\nIl sesto e per ora ultimo singolo delle Hinoi, uscito nel febbraio del 2007.\nLista tracce:\n1. Dancin' &amp; Dreamin'\n2. Please Forgive Me\n3. Merry X'mas to the World\n4. Dancin' &amp; Dreamin' (TRANCE remix)\n5. Dancin' &amp; Dreamin' (Instrumental)\n6. Please Forgive Me (Instrumental)\n7. Merry X'mas to the World (Instrumental)\nDVD features:\n1. Dancin' &amp; Dreamin' (PV)\n2. Dancin' &amp; Dreamin' (Dance Version)\n3. Offshot"}
