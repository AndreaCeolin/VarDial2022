{"id": "917645", "revid": "125734608", "url": "https://it.wikipedia.org/wiki?curid=917645", "title": "Inuyasha", "text": " \u00e8 un manga \"sh\u014dnen\" scritto e disegnato da Rumiko Takahashi, pubblicato in Giappone sulla rivista \"Weekly Sh\u014dnen Sunday\" di Shogakukan dal 13 novembre 1996 al 18 giugno 2008.\nLa serie deve il suo titolo al protagonista, il mezzodemone cane Inuyasha, che assieme alla coprotagonista Kagome Higurashi e al suo gruppo dovr\u00e0 trovare tutti i frammenti della Sfera dei Quattro Spiriti, un potente gioiello che rende estremamente potente chi lo possiede, prima di Naraku, mezzodemone nemico, responsabile di numerosi soprusi nei confronti di Inuyasha e di altri personaggi della serie.\nDal manga sono state tratte due serie televisive anime, spesso inserite nelle liste dei migliori e pi\u00f9 apprezzati anime di tutti i tempi. Sono state prodotte dallo studio Sunrise e trasmesse in Giappone su Yomiuri TV, la prima dall'ottobre 2000 al settembre 2004 composta da 167 episodi divisi in sei stagioni, la seconda dall'ottobre 2009 al marzo 2010 composta da 26 episodi, nonch\u00e9 quattro lungometraggi d'animazione e un OAV.\nIn Italia il manga \u00e8 stato pubblicato dalla casa editrice Star Comics in due versioni, la prima delle quali \u00e8 stata distribuita dal febbraio 2001 al maggio 2009. Le serie animate sono state acquistate e distribuite da Dynit, e andate in onda in prima visione su MTV dal novembre 2001 al febbraio 2011.\nTrama.\nGiappone, epoca Sengoku. Inuyasha, un mezzo-demone (\"han'y\u014d\"), ruba da un villaggio la Sfera dei Quattro Spiriti, un oggetto che pu\u00f2 accrescere enormemente i poteri di un individuo (demoni o uomini dallo spirito maligno). Inuyasha non va troppo lontano: Kikyo, la giovane sacerdotessa del villaggio, lo trafigge con una freccia sacra che, attraverso il corpo di Inuyasha, si conficca al Goshinboku, un albero sacro nella foresta vicina. Per il potere della freccia sacra, Inuyasha rimane come congelato in un sonno magico sospeso nel tempo. Ferita a morte, forse dallo stesso Inuyasha, Kikyo raccomanda alla sorella minore Kaede di bruciare la sfera insieme al suo corpo, affinch\u00e9 non possa cadere in mani sbagliate.\nGiappone, tempo presente, citt\u00e0 di Shibuya. Kagome Higurashi \u00e8 una studentessa di scuola media e abita nell'antico tempio shintoista di famiglia. Nel giorno del suo quindicesimo compleanno sta uscendo di casa per andare a scuola, quando sorprende il suo fratellino Sota intento nel cercare il suo gatto Buyo nel santuario del tempio. Improvvisamente Kagome \u00e8 risucchiata all'interno dell'antico pozzo annesso al santuario da un enorme demone, il Millepiedi Joro, risvegliatosi grazie al potere spirituale di Kagome, e si ritrova trasportata nell'epoca Sengoku.\nDisorientata, la ragazza gironzola all'esterno del pozzo: nota il dio albero Goshinboku, a lei familiare, e vi si dirige. Vi trova Inuyasha, ancora sigillato in un sonno magico di cinquant'anni. Gli abitanti del villaggio la catturano e la portano alla vecchia sacerdotessa Kaede. Essa capisce subito che Kagome \u00e8 la reincarnazione di sua sorella Kikyo. Intanto il millepiedi attacca il villaggio. Kagome \u00e8 costretta a liberare Inuyasha dal suo lungo sonno, affinch\u00e9 possa affrontare il demone. Dopo averlo sconfitto, Inuyasha assale Kagome per impadronirsi della Sfera dei Quattro Spiriti, che la giovane nasconde dentro di s\u00e9, per poter diventare un demone completo. Kaede, per\u00f2, infila ad Inuyasha un rosario magico, che lo costringe a ubbidire al comando di Kagome \u00abA cuccia!\u00bb e a restare temporaneamente immobile. Nel tentativo di sconfiggere un altro demone che si era impossessato della Sfera, Kagome la frantuma e i suoi frammenti si sparpagliano per tutto il Giappone. La ragazza e Inuyasha devono unire le loro forze per recuperare tutti i frammenti e riformare la gemma. Ai due, tra cui dopo un inizio turbolento si sviluppa un forte legame, ben presto si aggiungono nuovi compagni di viaggio: Shippo, piccolo cucciolo di demone volpe; Miroku, giovane monaco buddista depravato, vittima di una maledizione di Naraku; Sango, risoluta sterminatrice di demoni alla ricerca del fratello Kohaku, che Naraku ha reso suo schiavo; Kirara, demone gatto (\"nekomata\"), compagna in battaglia di Sango. I sei amici sono legati tra loro dall'odio comune verso Naraku, il grande antagonista della storia, un mezzodemone che aspira a impadronirsi della Sfera per aumentare il proprio potere demoniaco.\nKagome, Inuyasha e i loro compagni incontrano sul loro cammino molti amici e altrettante minacce: il fratellastro di Inuyasha, Sesshomaru; Kikyo che, morta 50 anni prima, \u00e8 riportata in vita grazie a una parte dell'anima di Kagome; lo stesso Naraku, che ingann\u00f2 Kikyo e Inuyasha, affinch\u00e9 per odio si uccidessero a vicenda; le corrispettive \"aiutanti\" di Naraku: Kanna e Kagura; infine un demone lupo chiamato Koga che, innamorato di Kagome, suscita la gelosia di Inuyasha, tanto che ogni incontro tra lui e Inuyasha \u00e8 una nuova occasione di scontro.\nManga.\nEdizione originale giapponese.\nIl manga di \"Inuyasha\" \u00e8 stato pubblicato in 558 capitoli sul settimanale \"Shonen Sunday\" di Shogakukan dal 13 novembre 1996 al 18 giugno 2008. I capitoli sono stati poi raccolti in \"tank\u014dbon\" di circa 180 pagine, composti ciascuno da dieci capitoli tranne il primo, pubblicati dal maggio 1997 al 12 febbraio 2009 per un totale di 56 volumi. La lunga serializzazione del fumetto, durata all'incirca 12 anni, fa di \"Inuyasha\" la serie pi\u00f9 longeva di Rumiko Takahashi. Nel 2013, per celebrare i 35 anni di attivit\u00e0 dell'autrice, fu realizzata un'edizione wideban del manga. I 30 volumi avevano un formato pi\u00f9 grande, nuove copertine e pi\u00f9 capitoli per ogni volume (circa 20). Inoltre, chi ordinava la serie completa, aveva in omaggio il drama-CD dell'opera. La serie, con cadenza mensile, si \u00e8 conclusa il 18 giugno 2015.\nSpeciale.\n, \u00e8 un capitolo speciale di circa trentaquattro pagine, ambientato sei mesi dopo la fine della serie. Fu disegnato da Rumiko Takahashi per raccogliere fondi per le vittime del maremoto del T\u014dhoku del 2011 e pubblicato in Giappone da \"Sh\u014dnen Sunday\" nel febbraio del 2013. Il capitolo \u00e8 stato incluso nel volume \"Heroes Come Back\", assieme ad altre storie autoconclusive di altri autori.\nMentre la vita scorre tranquilla, Inuyasha e Miroku finiscono sulle tracce di un demone che, sigillato da Kikyo prima che ella incontrasse il mezzodemone, si \u00e8 risvegliato. La creatura si nutre della linfa vitale degli umani, espandendosi con le radici sotto il terreno, ed \u00e8 alla ricerca della sacerdotessa e della Sfera dei quattro spiriti, ignorando che entrambe non esistono pi\u00f9. Inuyasha e Kagome (che il Testa di radici scambia per Kikyo), insieme a Sango, Kaede e al resto del gruppo, sterminano il demone, mentre Sesshomaru si assicura che la sua protetta Rin sia in salvo al villaggio.\nIl capitolo \u00e8 stato adattato in anime, con alcune piccole differenze, tra l'inizio e la fine dell'episodio introduttivo del sequel animato \"Yashahime: Princess Half-Demon\", andato in onda il 3 ottobre 2020 in Giappone.\nGuide e romanzi.\nAl manga si aggiungono quattro guide, pubblicate da Shogakukan nella collana \"Sh\u014dnen Sunday Comics Special\". Il primo, \"Zusetsutaizen \u014dgikaiden\", \u00e8 l'enciclopedia ufficiale dell'opera e porta alla luce aspetti inediti come l'et\u00e0 approssimativa dei personaggi. Il quarto, \"Sh\u014dsetsu Inuyasha\", narra sotto forma di romanzo l'inizio della storia, con l'unico accenno al padre di Kagome e alla sua scomparsa.\nArt book.\nRumiko Takahashi \u00e8 anche autrice di due art book basati sull'anime e sulle illustrazioni originali dell'autrice, tra le quali quelle per il primo film, pubblicati sempre da Shogakukan nella collana \"Sh\u014dnen Sunday Graphic\". Il primo, intitolato , \u00e8 uscito a gennaio 2001, e il secondo, intitolato , \u00e8 uscito a marzo 2002.\nEdizione italiana.\nIn Italia il manga \u00e8 stato pubblicato da Star Comics sul mensile \"Neverland\" dal febbraio 2001 al maggio 2009 per 67 numeri. Questa prima edizione italiana differisce dalla serializzazione originale perch\u00e9 Star Comics ha riadattato il numero delle pagine dei primi 34 tankobon (corrispondenti ai primi 23 giapponesi) da 192 a 128. Dal volume 35 il numero delle pagine segue l'originale giapponese.\nDal marzo 2008, in concomitanza con la conclusione della serie e della prima edizione del manga, Star Comics ha iniziato la sua ristampa mensile, intitolata \"Inuyasha New Edition\", con stesse cover, senso di lettura e numero di pagine dei volumi giapponesi, per poi interromperla provvisoriamente dopo 4 numeri e annunciarne la ripresa per novembre 2009 dal primo numero, con ulteriori variazioni ai primi 4 numeri gi\u00e0 usciti e mantenendo la periodicit\u00e0 mensile. Star Comics ha spiegato di essere stata all'oscuro dell'incombente conclusione della serie in Giappone al momento della pianificazione della ristampa e di aver preferito aspettare che anche in Italia la serie giungesse al termine. Sono arrivati anche in Italia gli anime comics distribuiti sempre da Star Comics sulla testata \"Anime comics\".\nAnime.\nSerie TV.\nL'anime di \"Inuyasha\", prodotto da Sunrise, \u00e8 composto da due serie, suddivise in sette stagioni (rispettivamente sei e una) di 26 episodi ciascuna, a eccezione della sesta composta di 37 episodi, per un totale di 193 episodi.\nLa prima serie, prodotta nel formato in sei stagioni per 167 episodi, copre la sceneggiatura del manga originale fino al volume 36, ed \u00e8 stata trasmessa in Giappone dal 16 ottobre 2000 al 13 settembre 2004 su Yomiuri TV. I primi 44 episodi sono stati diretti da Masashi Ikeda, mentre i restanti 123 da Yasunao Aoki. Katsuyuki Sumisawa, sceneggiatore principale, si \u00e8 occupato della composizione della serie, Yoshihito Hishinuma dell'animazione e del character design, e Shigemi Ikeda della direzione artistica. Le musiche sono di Kaoru Wada. Fino all'episodio 89 \u00e8 stata usata l'animazione tradizionale, dal 90 si \u00e8 passati a quella digitale. Nella prima serie vi sono quattro speciali di puntata doppia (che per\u00f2 mantengono comunque la numerazione divisa). Il primo \u00e8 l'episodio 21-22, \"L'incombente verit\u00e0 su Naraku, l'anima di Kikyo\", della prima stagione, in cui si narra il primo incontro tra il gruppo di Inuyasha e il malvagio Naraku. In occidente fu distribuito e trasmesso diviso in due episodi distinti, di cui il primo conserva il titolo originale, mentre il secondo \u00e8 stato reintitolato \"Il sorriso malvagio, Kikyo tra la vita e la morte\". Gli altri tre speciali sono presenti nella sesta stagione. L'episodio 133-134, \"La donna che am\u00f2 Sesshomaru\", non \u00e8 tratto dal manga e vi si narra di una donna che vende la sua anima ai demoni per aiutare Sesshomaru a prendersi Tessaiga. L'episodio 147-148, \"La canzone del destino\", rivela il passato di Inuyasha e Kikyo e ha come sigla di chiusura \"Change the world\". Infine gli episodi 166-167, \"Duplice vincolo\", conclude la prima serie animata e reca come sigla di chiusura \"My Will\".\nSe le prime due stagioni si mantennero fedeli alla trama del manga, dalla terza stagione furono sceneggiati degli episodi riempitivi (\"filler\") per compensare la carenza di materiale originale, che causarono un notevole calo di ascolti. Completata la produzione della sesta stagione con un'audience media del 10% di share ed esaurita la trama del manga, la Sunrise annunci\u00f2 l'interruzione della serie, senza specificare se la sospensione fosse temporanea o definitiva. Nell'estate del 2008, a pochi mesi dalla conclusione del manga, la Sunrise realizz\u00f2 un cortometraggio per il festival di Rumiko Takahashi, intitolato \"Kuroi Tessaiga\", proiettato il 30 luglio, che riaccese le speranze di una ripresa dell'anime. L'11 luglio 2009, nelle anticipazioni del numero 34, la rivista \"Sh\u014dnen Sunday\" ventil\u00f2 la tanto attesa produzione della seconda serie dopo 5 anni di sospensione dal punto in cui si era interrotto, confermata il seguente 22 luglio.\nLa settima stagione, prodotta come i lungometraggi nel formato per soli 26 episodi e intitolata , copre la sceneggiatura del manga originale dei volumi restanti (dal 37 al 56), ed \u00e8 andata in onda in Giappone sui canali NTV e Yomiuri TV rispettivamente dal 3 e dal 5 ottobre 2009 per concludersi il 29 marzo 2010. Diretta da Yasunao Aoki con la conferma della produzione e dei doppiatori della serie precedente, ha un nuovo opening theme cantato da i Do As Infinity, gi\u00e0 autori di altre sigle dell'anime.\nUn nuovo progetto animato, , spin-off di Inuyasha, \u00e8 iniziato il 3 ottobre 2020. L'autrice ha fornito solo il character design per le tre protagoniste.\nEdizione italiana.\nIn Italia la serie \u00e8 stata licenziata da Dynamic Italia (poi Dynit), che ne ha curato anche l'adattamento e il doppiaggio. Il doppiaggio della prima serie \u00e8 stato diretto da Melina Martello (prima stagione), Fabrizio Mazzotta (stagioni dalla seconda alla quinta) e Giorgio Favretto (sesta stagione). Antongiulio Castagna ha diretto il doppiaggio della seconda serie. Nel passaggio dalla prima alla seconda stagione, con il cambiamento della societ\u00e0 di doppiaggio dalla C.V.D. alla E.T.S., sono state cambiate le voci di quasi tutti i personaggi, che sono rimaste tali fino alla fine della prima serie. Per \"The Final Act\" Dynit ha allestito sul proprio sito internet un sondaggio rivolto ai fan, non vincolante, per conoscere la loro preferenza fra Massimiliano Alto (prima stagione) e Francesco Pezzulli (stagioni successive) come voce di Inuyasha. Il sondaggio si \u00e8 concluso con il 62,64% di preferenze per Alto contro il 37,36% per Pezzulli su un totale di 522 voti. Dynit ha scelto poi Alto, assieme al reintegro di quasi tutto il cast della prima stagione della prima serie. Federica De Bortoli, voce di Kagome Higurashi nella prima stagione, ha vinto il premio \"Romics DD 2002\" come miglior doppiatrice dell'anno. Lo staff di doppiatori delle stagioni successive alla prima della prima serie ha vinto il premio \"Romics 2006\" per il miglior doppiaggio di un cartone animato giapponese.\nIl primo episodio \u00e8 andato in onda su MTV il 6 novembre 2001, ma la seconda stagione solo dal 30 marzo 2004, interrompendo uno iato di quasi tre anni. MTV ha poi proposto con regolarit\u00e0 una nuova stagione all'anno fino al 2007, quando si \u00e8 conclusa la trasmissione della sesta stagione, facendo di \"Inuyasha\" il suo titolo di punta della programmazione dedicata alle serie animate giapponesi (\"MTV Anime Night\") e di conseguenza del distributore italiano Dynit. Oltre alle repliche su MTV, \"Inuyasha\" \u00e8 stato trasmesso con cadenza giornaliera da Sky sul canale Cooltoon e da emittenti locali come Telenova, Telenapoli 34 ed RTV 38. La serie conclusiva \"Inuyasha The Final Act\" \u00e8 andata in onda su MTV dal 13 novembre 2010 al 5 febbraio 2011 al di fuori dall'usuale collocazione dell'Anime Night con due episodi alla settimana.\nTranne la prima stagione pubblicata anche in VHS, l'intera prima serie di \"Inuyasha\" \u00e8 stata distribuita in DVD dal 31 ottobre 2001 al 16 gennaio 2008, con 8 uscite per la prima stagione, 6 per le stagioni dalla seconda alla quinta e 9 dischi per la sesta. Le stagioni sono state poi vendute separatamente con il titolo \"Inuyasha Collector's Box\", per essere in seguito raccolte in cofanetti dal 26 settembre 2006 all'8 dicembre 2010, con il titolo \"Inuyasha The Complete Series\", uno per ogni stagione contenente 4 dischi, ad eccezione della sesta suddivisa in due box da 3 dischi ciascuno, con 19 episodi il primo e 18 il secondo. La seconda serie, \"Inuyasha The Final Act\", \u00e8 stata distribuita in due cofanetti contenenti 3 DVD da 13 episodi ciascuno, dal 23 marzo 2011 al 22 giugno 2011. Il 19 settembre 2012 \u00e8 stata distribuita in un unico box da 4 dischi.\nEdizione americana.\nLe serie animate di \"Inuyasha\" sono state edite da VIZ Media e trasmesse su YTV in Canada e Cartoon Network negli Stati Uniti. La seconda serie \u00e8 stata offerta in \"streaming\" per i soli residenti in USA su Hulu, Starz, da VIZ Media sul sito ufficiale della Shonen Sunday con sottotitoli in inglese.\nFilm.\nGrazie alla crescente fama della serie, sono stati diretti quattro lungometraggi animati, distribuiti in Giappone tra il 2001 e il 2004 e trasmessi in Italia sul MTV. Il design degli antagonisti del primo film \u00e8 di Rumiko Takahashi:\nIn Italia i film sono distribuiti da Dynit in DVD e pubblicati anche in box: \"Inuyasha Movies Collection\", che contiene i primi due lungometraggi, \u00e8 uscito il 4 dicembre 2007, mentre \"Inuyasha The Complete Movies Collection\", che raccoglie tutti i quattro film, \u00e8 uscito il 5 maggio 2010. Il quarto film \u00e8 distribuito con un disco supplementare dedicato agli extra, che contiene un video-manga di Inuyasha sottotitolato in italiano, con le vicende salienti del fumetto successive all'episodio 167 dell'anime, che in quel momento l\u00e0 si era interrotto, con le voci dei doppiatori originali della serie.\nOAV.\nUn episodio speciale intitolato \u00e8 stato proiettato il 30 luglio 2008 presso i grandi magazzini Matsuya Ginza nel distretto commerciale di Tokyo, in occasione dell'evento \"It's a Rumic World\", festival dedicato all'autrice Rumiko Takahashi e legato alle celebrazioni del 50\u00ba anniversario del settimanale \"Weekly Sh\u014dnen Sunday\". L'OAV riprende una parte del manga che a quel tempo non era mai stata trasposta in anime, ovvero i capitoli dal 500 al 504 presenti nel volume \"tankobon\" 51, il numero 62 secondo la prima edizione italiana di Star Comics. \"Kuroi Tessaiga\" \u00e8 stato distribuito per il mercato home video giapponese il 29 gennaio 2010 ed \u00e8 stato riutilizzato come episodio 15 (o 182) dell'ultima stagione dell'anime televisivo, con alcuni ritocchi e varie sequenze tagliate per rientrare negli ordinari 20 minuti. L'OAV non \u00e8 mai stato distribuito in italiano.\nDrama CD.\nNel 2013 insieme all'edizione wideban di 30 volumi, \u00e8 stato distribuito anche un drama CD dal tono demenziale intitolato , recitato dalle voci dei doppiatori giapponesi, ed ambientato dopo il finale della serie.\nColonna sonora.\nLa maggior parte delle colonne sonore provengono dalla serie animata e dai film d'animazione, e quelle in sottofondo sono tutte state composte da Kaoru Wada.\nAnime.\nPur facendo solo due brevi apparizioni negli episodi finali della quinta serie, il personaggio di Mimisenri compare nella sigla d'apertura \"One Day, One Dream\". A partire dalla quarta serie, con la canzone d'apertura \"Grip!\" \u00e8 aggiunto un intro all'inizio di ogni episodio, che mostra un'anticipazione della puntata, mentre il promo dell'episodio seguente \u00e8 preceduto da un indovinello di Shippo, che sostituisce la scheda dei personaggi. Queste aggiunte non ci saranno nella settima e ultima stagione. Tackey &amp; Tsubasa hanno eseguito una canzone interna usata nell'episodio 124 intitolata \"Sotsugyou - Sayonara wa ashita no tame ni\".\nNella prima edizione televisiva trasmessa su MTV e distribuita in VHS, le sigle della prima stagione sono state cantate in inglese: quella di apertura, \"Change the World\", da Max Alto (doppiatore italiano di Inuyasha nella prima e settima stagione) e quelle di chiusura, \"My Will\" e \"Fukai Mori\" (reintitolata \"Deep Forest\"), dai Name.\nLive action.\nInuyasha \u00e8 stato adattato in uno stage musical nel 2000 in Giappone.\nLa serie sovrannaturale cinese \"Nu wa chuanshuo zhi ling zhu\" (\"The Holy Pearl\") del 2010 nasce come live action ispirato a Inuyasha, ma ambientato nell'antica Cina con differenze nella trama rispetto al manga e all'anime, e soprattutto con protagonista la ragazza del mondo moderno invece che il mezzodemone del passato.\nVideogiochi.\nDurante il corso della serie, in Giappone sono stati pubblicati diversi videogiochi, fatta eccezione per il nono.\nAccoglienza.\nManga.\nA detta di Starbright, l'agenzia di licensing della serie in Italia, il manga di Inuyasha ha venduto oltre 30 milioni di copie in tutto il mondo. Tuttavia secondo Viz Media, dopo l'uscita del 32\u00ba volume (2003/04), aveva gi\u00e0 accumulato pi\u00f9 di 31,3 milioni di copie vendute solo nel Sol Levante e oltre 418.000 negli Stati Uniti. La testata giornalistica giapponese \"Mainichi\" ha scritto che all'uscit\u00e0 del 53\u00ba e quart'ultimo volume, il manga di Inuyasha aveva raggiunto 43.000.000 di copie vendute soltanto in Giappone.\nNel 2013, Weekly Sh\u014dnen Sunday pubblica una classifica con i 15 best seller di tutti i tempi della rivista, in cui Inuyasha si piazza in 6\u00aa posizione (preceduto da \"MAJOR\" e seguito da \"Due come noi\") con 45 milioni di copie vendute totalizzati dai suoi 56 volumi. L'ultimo volume, il 56, uscito nel febbraio 2009, si posizion\u00f2 nella prima settimana di uscita, in 4\u00aa posizione tra i manga pi\u00f9 venduti del periodo con un iniziale riscontro di 141.899 copie In totale il volume vendette circa 266.570 copie. A partire da settembre 2020, il manga ha oltre 50 milioni di copie in circolazione.\nSempre il manga vinse nel 2002 la 47\u00ba edizione dello Shogakukan Manga Award come miglior titolo sh\u014dnen dell'anno. Nello stesso anno Inuyasha vinse la 24\u00ba edizione dell'Anime Grand Prix come \"Miglior personaggio maschile\" dell'anno.\nIl volume 19, inoltre, si \u00e8 classificato terzo nella classifica Nielsen dei 50 migliori albi manga nella settimana del 3 ottobre 2004, mentre il volume 1 \u00e8 rimasto in classifica per 77 settimane consecutive.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Inuyasha\" si \u00e8 classificata al 28\u00ba posto.\nAnime.\nSecondo Bandai, in Giappone la serie televisiva animata superava abitualmente il 15% di \"share\". Inuyasha si \u00e8 piazzato al 20\u00ba posto nella classifica dei \"100 migliori anime\" emessa da TV Asahi nel 2006 (basato su un sondaggio online in Giappone). VIZ, che produce la serie animata negli Stati Uniti, nel 2003 comunic\u00f2 che il DVD del primo film di Inuyasha, \"Un sentimento che trascende il tempo\", vendette oltre 30.000 copie, restando per 3 settimane al primo posto nella classifica Nielsen relativa agli anime.\nNegli Stati Uniti le vendite dei DVD della serie TV, iniziate nel 2002 da parte di Viz Media, superarono 1 milione di copie nel 2004 con il 28\u00ba disco, con una media di 35.500 copie vendute per ogni singolo DVD.\nGoogle Canada ha segnalato \"Inuyasha\" come il termine pi\u00f9 ricercato nel mese di aprile 2004 e il terzo termine pi\u00f9 ricercato di tutto il 2003. In occasione del lancio dell'ultima serie, \u00e8 stato aperto \"Inuyasha Premium Shop\", un grande negozio situato nel \"Parco Kichijoji\" di Tokyo dal 16 dicembre 2009 al 4 gennaio 2010, limitato alla sola vendita di gadget e DVD di Inuyasha. Il 23 dicembre Kappei Yamaguchi (il doppiatore originale di Inuyasha) \u00e8 apparso al negozio per incontrare i fan.\nIn Italia, il 1\u00ba maggio 2010 al \"Napoli Comicon\" \u00e8 stato presentato, in collaborazione con Dynit e MTV, il primo episodio dell'ultima stagione in versione originale sottotitolata in italiano. Inoltre \u00e8 stato dedicato alla serie un evento a Lucca Comics il 30 ottobre 2010, intitolato \"Inuyasha Day\" organizzato da Dynit e Starbright in collaborazione con MTV, la casa editrice del manga StarComics e Viz Media Europe. Un evento simile dedicato alla serie e con lo stesso nome era gi\u00e0 stato realizzato il 21 gennaio 2006 a Bologna, organizzato sempre da Dynit con la collaborazione di MTV e Future Film Festival.\nTrasmissioni nel mondo.\nL'anime \u00e8 stato trasmesso in numerosi paesi dell'Asia, dell'Europa e degli Stati Uniti."}
{"id": "917647", "revid": "2056951", "url": "https://it.wikipedia.org/wiki?curid=917647", "title": "Taxa camarae", "text": "La Taxa Camarae o Taxa Camerae \u00e8 un presunto elenco tariffario risalente al 1517 e dovuto a papa Leone X, redatto allo scopo di vendere assoluzioni sacramentali per peccati gravi gi\u00e0 commessi o da commettersi in futuro. Il documento \u00e8 stato e viene tuttora diffuso in seguito alla sua pubblicazione in calce al libro anticlericale dello spagnolo Pepe Rodr\u00edguez, intitolato \"Mentiras Fundamentales de la Iglesia Cat\u00f3lica\" (tradotto in italiano: \"Verit\u00e0 e menzogne della Chiesa cattolica\") \nIl testo.\nEcco la traduzione italiana dei 35 articoli di cui il documento sarebbe composto:\n1. L'ecclesiastico che incorresse in peccato carnale, sia con suore, sia con cugine, nipoti o figliocce, sia, infine, con un'altra qualsiasi donna, sar\u00e0 assolto, mediante il pagamento di 67 libbre, 12 soldi.\n2. Se l'ecclesiastico, oltre al peccato di fornicazione chiedesse d'essere assolto dal peccato contro natura o di bestialit\u00e0, dovr\u00e0 pagare 219 libbre, 15 soldi. Ma se avesse commesso peccato contro natura con bambini o bestie e non con una donna, pagher\u00e0 solamente 131 libbre, 15 soldi.\n3. Il sacerdote che deflorasse una vergine, pagher\u00e0 2 libbre, 8 soldi.\n4. La religiosa che ambisse la dignit\u00e0 di abbadessa dopo essersi data a uno o pi\u00f9 uomini simultaneamente o successivamente, all'interno o fuori del convento, pagher\u00e0 131 libre, 15 soldi.\n5. I sacerdoti che volessero vivere in concubinato con i loro parenti, pagheranno 76 libbre, 1 soldo.\n6. Per ogni peccato di lussuria commesso da un laico, l'assoluzione coster\u00e0 27 libbre, 1 soldo; per gli incesti si aggiunger\u00e0 a coscienza 4 libbre.\n7. La donna adultera che chieda l'assoluzione per restare libera da ogni processo e avere ampie dispense per proseguire i propri rapporti illeciti, pagher\u00e0 al Papa 87 libbre, 3 soldi. In un caso analogo, il marito pagher\u00e0 uguale somma; se avessero commesso incesto con i propri figli aggiungeranno a coscienza 6 libbre.\n8. L'assoluzione e la sicurezza di non essere perseguiti per i crimini di rapina, furto o incendio, coster\u00e0 ai colpevoli 131 libbre, 7 soldi.\n9. L'assoluzione dell'assassinio semplice commesso sulla persona di un laico si stabilisce in 15 libbre, 4 soldi, 3 denari.\n10. Se l'assassino avesse dato la morte a due o pi\u00f9 uomini in uno stesso giorno, pagher\u00e0 come se ne avesse assassinato uno solo.\n11. Il marito che infliggesse maltrattamenti a sua moglie, pagher\u00e0 alle casse della cancelleria 3 libbre, 4 soldi; se fosse uccisa, pagher\u00e0 17 libbre, 15 soldi, e se le avesse dato morte per sposarsi con un'altra, pagher\u00e0, inoltre, 32 libbre, 9 soldi. Coloro che avessero aiutato il marito a perpetrare il crimine saranno assolti mediante il pagamento di 2 libbre a testa.\n12. Chi affogasse suo figlio, pagher\u00e0 17 libbre, 15 soldi (o sia 2 libbre in pi\u00f9 che per uccidere uno sconosciuto), e se a uccidere fossero il padre e la madre di comune accordo, pagheranno 27 libbre, 1 soldo per l'assoluzione.\n13. La donna che distruggesse il figlio che porta nel suo ventre, e il padre che avesse contribuito alla realizzazione del crimine, pagheranno 17 libbre, 15 soldi ognuno. Colui che facilitasse l'aborto di una creatura che non fosse suo figlio, pagher\u00e0 1 libbra di meno.\n14. Per l'assassinio di un fratello, una sorella, una madre o un padre, si pagher\u00e0 17 libbre, 5 soldi.\n15. Colui che uccidesse un vescovo o un prelato di gerarchia superiore, pagher\u00e0 131 libbre, 14 soldi, 6 denari.\n16. Se l'assassino avesse dato morte a pi\u00f9 sacerdoti in varie occasioni, pagher\u00e0 137 libbre, 6 soldi, per la prima uccisione, e la met\u00e0 per quelle successive.\n17. Il vescovo o abate che commettesse omicidio per imboscata, incidente o per necessit\u00e0, pagher\u00e0, per raggiungere l'assoluzione, 179 libbre, 14 soldi.\n18. Colui che in anticipo volesse comperare l'assoluzione di ogni omicidio incidentale che potesse perpetrare in futuro, pagher\u00e0 168 libbre, 15 soldi.\n19. L'eretico che si convertisse, pagher\u00e0 per l'assoluzione 269 libbre. Il figlio dell'eretico arso, impiccato o giustiziato in qualsiasi altra forma potr\u00e0 essere riabilitato solo mediante il pagamento di 218 libbre, 16 soldi, 9 denari.\n20. L'ecclesiastico che non potendo pagare i propri debiti volesse liberarsi dall'essere processato dai creditori, consegner\u00e0 al Pontefice 17 libbre, 8 soldi, 6 denari, e gli sar\u00e0 perdonato il debito.\n21. Sar\u00e0 concessa la licenza per installare posti di vendita di vari generi sotto i portici delle chiese, sar\u00e0 concesso mediante il pagamento di 45 libbre, 19 soldi, 3 denari.\n22. Il delitto di contrabbando e frode ai diritti del principe coster\u00e0 87 libbre, 3 denari.\n23. La citt\u00e0 che ambisse per i suoi abitanti o per i suoi sacerdoti, frati o monache, la licenza di mangiare carne e latticini in epoche in cui \u00e8 proibito, pagher\u00e0 781 libbre, 10 soldi.\n24. Il monastero che volesse variare la regola e vivere con minore astinenza di quella prescritta, pagher\u00e0 146 libbre, 5 soldi.\n25. Il frate che per migliore convenienza o gusto volesse passare la vita in un eremo con una donna, consegner\u00e0 al tesoro pontificio 45 libbre, 19 soldi.\n26. L'apostata vagabondo che volesse vivere senza ostacoli, pagher\u00e0 uguale quantit\u00e0 per l'assoluzione.\n27. Uguale quantit\u00e0 pagheranno i religiosi, siano questi secolari o regolari, che volessero viaggiare in abiti da laico.\n28. Il figlio bastardo di un sacerdote che volesse essere preferito per succedere nella cura al padre, pagher\u00e0 27 libbre, 1 soldo.\n29. Il bastardo che volesse ricevere ordini sacri e goderne i benefici, pagher\u00e0 15 libbre, 18 soldi, 6 denari.\n30. Il figlio di genitori sconosciuti che voglia entrare negli ordini, pagher\u00e0 al tesoro pontificio 27 libbre, 1 soldo.\n31.1 laici contraffatti o deformi che vogliano ricevere ordini sacri e possedere benefici, pagheranno alla cancelleria apostolica 58 libbre, 2 soldi.\n32. Uguale somma pagher\u00e0 il guercio dell'occhio destro, mentre il guercio dell'occhio sinistro pagher\u00e0 al Papa 10 libbre, 7 soldi. Gli strabici pagheranno 45 libbre, 3 soldi.\n33. Gli eunuchi che volessero entrare negli ordini, pagheranno la quantit\u00e0 di 310 libbre, 15 soldi.\n34. Colui che per simonia volesse acquistare uno o molti benefici, s'indirizzer\u00e0 ai tesorieri del Papa, che gli venderanno il diritto a un prezzo modico.\n35. Colui che per avere mancato un giuramento volesse evitare ogni persecuzione e liberarsi di ogni tipo d'infamia, pagher\u00e0 al Papa 131 libbre, 15 soldi. Inoltre consegner\u00e0 3 libbre per ognuno di coloro che erano stati garantiti.\nDiscussione intorno alla veridicit\u00e0 dell'elenco.\nFin dalla pubblicazione del libro vi furono numerose reazioni, specialmente da parte di tutte quelle persone che non erano a conoscenza di questo documento e desideravano avere maggiori informazioni in merito. La lista, infatti, \u00e8 stata edita senza nessun necessario riferimento bibliografico. Occorre premettere che tutti gli atti dei pontefici (per lo meno in epoca moderna) sono noti e pubblicati in raccolte ed edizioni a stampa (il \"Bullarium romanum\", anzitutto) e di tutti siamo a disposizione dell'originale. Ogni documento infatti veniva pubblicato ufficialmente e ricopiato in centinaia di esemplari che venivano inviati in ogni regione del mondo cristiano sottoposto all'autorit\u00e0 del Papa. Per questo motivo tutte le bolle dei pontefici e gli atti pubblici di governo sono disponibili in diverse copie dell'epoca, regolarmente sottoscritte e bollate dalla curia romana.\nOra, il documento sopra riprodotto non \u00e8 riportato in nessuna delle edizioni degli atti pontifici, non \u00e8 noto in forma originale e non se ne dispone di alcuna copia coeva che abbia un valore documentale accertato. Alcuni storici, per questo motivo, si sono affrettati a domandare al signor Rodr\u00edguez le necessarie referenze che egli aveva omesso di indicare, per verificare la provenienza del documento che egli aveva pubblicato, e che ad una prima lettura sembra chiaramente un falso denigratorio. Rodr\u00edguez non \u00e8 fino ad oggi stato in grado di mostrare alcun documento papale originale; ha per\u00f2 solamente acconsentito a qualificarlo come \"dubbioso\". \nRimane sullo sfondo il principio metodologico secondo cui un documento non esiste fino che non viene dimostrata prova accettabile della sua esistenza, e che \u00e8 colui che produce documento che \u00e8 tenuto a dimostrarne l'autenticit\u00e0, e non coloro che il documento non conoscono. Diversamente chiunque potrebbe fabbricare un documento e presentarlo come autentico, e chiedere ad altri di dimostrare la sua falsit\u00e0. Non si pu\u00f2 dimostrare la falsit\u00e0 di una cosa che documentariamente non esiste.\nBen poco valore ha l'idea secondo cui il documento sarebbe nascosto in Vaticano. Ci\u00f2 significherebbe che di quel documento esiste una sola copia, il che renderebbe immediatamente incredibile la dichiarazione secondo cui le tariffe sarebbero state realmente applicate e divulgate tra i fedeli. Un atto pontificio ufficiale non pubblicato con ogni mezzo \u00e8 semplicemente un atto pontificio che non esiste. Peraltro, gli archivi vaticani che contengono la documentazione di quell'epoca sono aperti agli studiosi. Infine, se un documento \u00e8 nascosto in una biblioteca, non si capisce come qualcuno sia in grado di pubblicarlo ma non sia in grado di chiarire nessuna delle circostanze in cui tale documento fu per lui accessibile.\nUn gruppo di ricercatori ha raccolto una serie di documentazione in proposito, riprodotta nel loro sito internet. Anzitutto fu domandato al Rodr\u00edguez di produrre la documentazione su cui egli si era basato; egli rispose che il testo era stato ricavato da alcune fotocopie di pagine in lingua francese, ora sbiadite. Non forn\u00ec copie di quelle pagine n\u00e9 si dimostr\u00f2 in grado di dare una referenza di qualche valore storico. La corrispondenza tra Rodr\u00edguez e questi ricercatori \u00e8 stata resa pubblica nel sito di questi ultimi.\nAlcuni sostengono l'autenticit\u00e0 del documento pur senza essere in grado di produrre alcuna referenza verificabile da uno storico. La discussione procede quindi - ma esclusivamente in questo campo dei non addetti ai lavori - sul piano inverificabile della personale inclinazione clericale o anticlericale.\nProbabile modello su cui il falso \u00e8 stato costruito.\n\u00c8 ben noto che in et\u00e0 rinascimentale sono realmente esistiti alcuni tariffari della curia romana, le cui copie autentiche sono attualmente consultabili. Essi per\u00f2 regolavano semplicemente il compenso da versarsi alla curia per la redazione materiale di qualche documento canonico, come tassa dovuta all'ufficio, a seconda dell'impegno che la preparazione e la scrittura in bella copia del documento richiedeva. Oggi tali elenchi di prezzi non esistono pi\u00f9, in quanto i dipendenti degli uffici vaticani sono stipendiati mensilmente, indipendentemente dalla quantit\u00e0 di documenti che producono. L'elenco di prezzi, perci\u00f2, non \u00e8 altro che un tariffario di un ufficio, e non ha nulla a che fare con l'assoluzione dei peccati.\nCertamente all'epoca di Leone X fu pubblicata una lista di tariffe per la curia romana, che fu in vigore durante il suo pontificato. Ma \u00e8 altrettanto certo che questa ed altre simili liste \"soffrirono gravi interpolazioni per opera dei protestanti, che alterarono abilmente la fraseologia e le cifre, di modo da fornire un aspetto esclusivamente venale e simoniaco alle concessioni del pontefice, per cui i poveri erano spietatamente esclusi, mentre i ricchi potevano ottenere con il denaro tutto ci\u00f2 che desideravano\"\nEsistono numerose pubblicazioni di tariffari alterati, stampati nei paesi protestanti con intenzione di screditare la Chiesa romana. Oggi gli storici di ogni orientamento ne riconoscono l'evidente falsit\u00e0, e li considerano documentazione utile per studiare i rapporti tra il protestantesimo e il cattolicesimo nei secoli delle controversie. Nessuna di queste liste alterate coincide per\u00f2 con il testo pubblicato da Rodr\u00edguez, e nessuna di esse giunge ad un tale grado di corruzione; probabilmente i falsari dell'epoca erano ben consapevoli che un carattere eccessivamente simoniaco del documento avrebbe immediatamente fatto dubitare della sua autenticit\u00e0. Se sono dunque noti i modelli, rimane da accertare a chi sia dovuta la redazione del testo pubblicato da Rodr\u00edguez.\nBibliografia.\nStudi:\nRaccolta di fonti:"}
{"id": "917651", "revid": "834", "url": "https://it.wikipedia.org/wiki?curid=917651", "title": "Ccn", "text": ""}
{"id": "917652", "revid": "124808", "url": "https://it.wikipedia.org/wiki?curid=917652", "title": "La dodicesima notte (disambigua)", "text": ""}
{"id": "917660", "revid": "1592097", "url": "https://it.wikipedia.org/wiki?curid=917660", "title": "Molto rumore per nulla (disambigua)", "text": "I titoli \"Much Ado About Nothing\" o \"Molto rumore per nulla\" possono riferirsi a diverse opere creative."}
{"id": "917661", "revid": "228587", "url": "https://it.wikipedia.org/wiki?curid=917661", "title": "La commedia degli errori (disambigua)", "text": ""}
{"id": "917675", "revid": "224230", "url": "https://it.wikipedia.org/wiki?curid=917675", "title": "Bmw", "text": ""}
{"id": "917686", "revid": "48479", "url": "https://it.wikipedia.org/wiki?curid=917686", "title": "Via del Cielo Primordiale", "text": ""}
{"id": "917688", "revid": "2014155", "url": "https://it.wikipedia.org/wiki?curid=917688", "title": "Richilde di Provenza", "text": "Origine.\nFiglia del conte delle Ardenne, Bivin de Gorze, e della moglie che era la figlia di Bosone di Arles. Era inoltre la sorella di Bosone I di Provenza, parente inoltre di Teutberga (o Teoberga, figlia del conte di Valois Bosone il Vecchio, capostipite della dinastia Bosonide, e legittima moglie del re di Lotaringia, Lotario II).\nBiografia.\nAlla morte della moglie del re dei Franchi occidentali, Carlo il Calvo, Ermentrude, che secondo gli Annales Bertiniani, mor\u00ec nel convento di San Dionigi, il 6 ottobre 869, il figlio di Bivin di Vienne, Bosone I di Provenza, conte della Borgogna Cisgiurana, partecip\u00f2 al corteo funebre ed invi\u00f2 un messaggio alla madre affinch\u00e9 la sorella, Richilde, raggiungesse subito Carlo, per diventarne la concubina. Richilde divenne la concubina del re.Gi\u00e0 nello stesso mese di ottobre fu concordato il matrimonio che venne celebrato l'anno dopo (870), il 22 gennaio, come riportato dagli Annales Bertiniani.In quello stesso tempo, dopo la morte di Lotario II di Lotaringia (869), Carlo il Calvo si impossessava della Lotaringia.\nDurante le assenze del marito impegnato a combattere i Vichinghi ed i Saraceni, amministr\u00f2 il regno.\nL'imperatore, Ludovico II mor\u00ec nell'875 senza eredi maschi, lasciando solo una figlia e, in quel momento, Carlo il Calvo e Ludovico II il Germanico, re dei Franchi orientali, erano gli ultimi figli di Ludovico il Pio ancora viventi e i pi\u00f9 alti in grado nella successione al trono imperiale. Inizi\u00f2 una disputa tra i due fratellastri, e alla fine, il re dei Franchi occidentali, Carlo, che aveva l'appoggio di papa Giovanni VIII, riusc\u00ec ad imporsi nella lotta e si fece incoronare imperatore il 29 dicembre dell'875 e poi l'anno dopo, re d'Italia a Pavia\nNell'877, Richilde segu\u00ec il marito nella campagna d'Italia, assieme ad un drappello di nobili cavalieri; la maggior parte della nobilt\u00e0, tra cui suo fratello Bosone, con l'esercito, avrebbero raggiunto l'imperatore, in un secondo tempo. Dato che l'esercito non arrivava, Carlo, a Tortona, fece incoronare imperatrice Richilde dal papa Giovanni VIII e poi la invi\u00f2 in Gallia a sollecitare la partenza dell'esercito, che per\u00f2 non part\u00ec mai. Allora Carlo il Calvo, temendo uno scontro con il figlio di Lodovico il Germanico, Carlomanno, che era successo al padre e, nel frattempo, era sceso in Italia con un imponente esercito, passando dal Brennero, dovette rientrare in Gallia. Ma sulla via del ritorno, mor\u00ec, forse avvelenato.Alla morte del marito, Richilde si trovava al governo del regno e appoggi\u00f2 la ribellione dei maggiorenti del regno che rifiutavano di prestare giuramento di fedelt\u00e0 all'erede al trono, al figlio di Carlo ed Ermentrude, Luigi il Balbo. Con l'intermediazione del vescovo di Reims, Incmaro, Luigi il Balbo riusc\u00ec a raggiungere un compromesso con la nobilt\u00e0 e a riconciliarsi con Richilde che gli consegn\u00f2 le insegne reali e l'atto in cui Carlo il Calvo prima di morire aveva nominato Luigi suo erede. L'otto dicembre, dopo che i maggiorenti gli avevano giurato fedelt\u00e0, Luigi fu incoronato, da Incmaro, re dei Franchi occidentali, a Compi\u00e8gne, e Richilde gli cedette il potere.\nAlla morte di Luigi il Balbo, nell'879, data la giovane et\u00e0 dei due successori, Luigi III e Carlomanno II, Richilde ritorn\u00f2 al potere, cullando il progetto di portare sul trono il fratello Bosone. I nobili si opposero, l'accusarono d'incesto col fratello e rifiutarono la sua autorit\u00e0.\nAllora aiut\u00f2 Bosone a sottrarre (ed a diventarne re) la Provenza ai nipoti del marito.\nNell'884, alla morte di Carlomanno III (Luigi III era morto nell'882), Richilde torn\u00f2 ancora una volta al potere, ma i grandi del regno, dato lo stato di confusione e la costante minaccia dei Normanni, nominarono re di Francia e d'Aquitania Carlo il Grosso e la costrinsero a ritirarsi in Provenza, presso il fratello.\nMor\u00ec in Provenza tra il 910 ed il 914. Il necrologio dell'Abbazia di Saint-Remi, a Reims certifica che la regina Richilde mor\u00ec il 30 gennaio, senza precisare l'anno.\nFigli.\nRichilde diede a Carlo il Calvo cinque figli:"}
{"id": "917690", "revid": "713714", "url": "https://it.wikipedia.org/wiki?curid=917690", "title": "Forme", "text": "Forme (\"Le Forme\" in dialetto marsicano) \u00e8 una frazione di circa 500 abitanti del comune di Massa d'Albe (AQ), in Abruzzo.\nGeografia fisica.\nIl paese \u00e8 situato alle pendici del massiccio del monte Velino, a , al centro della Marsica, regione storico-geografica abruzzese, tra il sito archeologico di Alba Fucens e la stazione sciistica di Ovindoli-Monte Magnola.\nDista circa 4,4 chilometri dal capoluogo comunale.\nStoria.\nLa prima citazione storica del centro di Forme risale al 1768, in un manoscritto redatto da Giustino De Andreis, parroco del paese, su commissione del vescovo dei Marsi, il quale chiedeva notizie riguardo ad Albe, alle sue ville e alle sue chiese.\nA quell'epoca Forme era, infatti, una villa dipendente da Albe, insieme ai centri limitrofi di Massa (detta \"Massa Sottana\"), Massa Corona (detta \"Massa Soprana\"), San Pelino, Antrosano e Castelnuovo. I primi due centri furono di fatto riuniti con la ricostruzione del post terremoto del 1915 assumendo la denominazione di Massa d'Albe, mentre gli altri paesi sono passati tra il 1939 e il 1960 sotto l'amministrazione comunale di Avezzano.\nIl documento ecclesiastico contiene notizie anche pi\u00f9 datate, relative alla chiesa e al paese di Forme e del suo territorio. A cominciare dal primo scavo operato presso la collina di Albe, nelle adiacenze della chiesa di Santa Maria, con il quale si tentava di far luce sugli albori della cristianit\u00e0 nei territori contesi in epoca italica da Equi e Marsi.\nSecondo De Andreis fu San Marco Galileo, ordinato vescovo da San Pietro, ad essere stato incaricato di evangelizzare gli equicoli presso il territorio di Alba Fucens a partire dal 46 d.C., lo stesso periodo in cui avvenne la predicazione nella Marsica dei santi Rufino e Cesidio. Altre notizie riportate in un documento ecclesiastico riguardano la collegiata di Albe, intesa come raggruppamento di chiese. Nel 1700 Forme era uno dei centri della zona pi\u00f9 importanti come si poteva constatare dalla grandezza della sua chiesa, pi\u00f9 piccola solamente di quella della collegiata albense, ovvero la chiesa di Santa Maria in Albe, andata distrutta a seguito del terremoto del 1915. Nel territorio di Forme erano presenti altre due chiese ora scomparse, una intitolata a san Clemente era situata in localit\u00e0 San Chiumento, l'altra invece era situata lungo la strada per Castelnuovo.\nL'antica chiesa di Santa Maria in Albe risult\u00f2 essere gi\u00e0 attiva negli anni 975-984, periodo in cui si contarono dieci canonici che gi\u00e0 nel 1575 scesero a sei. Questi furono obbligati a servire messa nei centri limitrofi almeno fino al 1602, anno in cui Albe perse il controllo sui paesi limitrofi e cadde in decadenza, tanto che si dovette provvedere alla ricerca di un prete per officiare le messe.\nIn particolare Castelnuovo e San Pelino continuarono a dipendere dalla collegiata di Albe per almeno cent'anni ma con il passare del tempo formarono un proprio catasto, traendo cos\u00ec il nome di \"universit\u00e0\", servendosi di uno stemma ed una propria autonomia.\nAlla separazione dei centri da Albe ed alla inevitabile decadenza cerc\u00f2 di opporsi Marcantonio Colonna che la riteneva una cittadina strategica su un piano militare perch\u00e9 fornita di mura e di una fortezza.\nTuttavia le ville che intendevano separarsi acquisirono dal camerario di Napoli l'autorizzazione a separarsi da Albe mediante il pagamento di una tassa detta \"colletta\", simile al focatico, in quanto regolata dal numero di fuochi censiti. Forme cont\u00f2 79 fuochi che, secondo alcuni calcoli, corrispondevano a circa 1.500 abitanti. Nelle \"Cronache Cassinesi\" di Leone Marsicano non vengono descritti i luoghi di Forme, mentre stando allo storico Pietro Antonio Corsignani, vengono nominate le chiese di Sant'Antimo, San Benedetto, San Donato e di San Pietro in Forme.\nCorsignani, vescovo di Venosa e insigne storico marsicano, vissuto tra il Seicento e il Settecento, riporta in uno dei suoi libri che il luogo risult\u00f2 noto per il martirio di tre cristiani di nome Vittore, Giovanni e Stefano avvenuto intorno all'anno 164 per ordine di Lucio Vero. Secondo altri studiosi, per\u00f2, il luogo del martirio \u00e8 da ricercarsi tra Luco dei Marsi e l'Incile del Fucino, a sud di Avezzano.\nMuzio Febonio, altro insigne religioso e storico abruzzese, nella sua opera \"Historiae Marsorum\", segnala Forme narrando della improduttivit\u00e0 della campagna dei dintorni di Albe. Tuttavia raccont\u00f2 come il colle di Albe fosse ricco di alberi da frutto, tra cui meli, peri e noci e come il clima, temperato dalla presenza del lago Fucino, fosse piuttosto mite. Del 1881 \u00e8, invece, la relazione in cui viene descritto lo stemma di Forme che consta di cinque monti con al centro una croce e ai lati due stelle. Fino agli inizi del Novecento risultarono possessori di alcuni terreni nei dintorni di Forme e di alcuni pascoli nei pressi del monte Magnola, i Colonna, gi\u00e0 feudatari della contea di Albe e di gran parte della Marsica fino al 1806, anno dell'eversione feudale e della perdita dei diritti feudali.\nA Forme tra la fine dell'Ottocento e i primi anni del XX secolo visse in giovent\u00f9 Domenico Pacini, fisico e meteorologo italiano, pioniere dello studio dei raggi cosmici che condusse i suoi primi esperimenti sul monte Velino.\nLa transumanza.\nLa pastorizia transumante ha rappresentato per secoli l'unica risorsa economica degli abitanti del borgo che in inverno si spostavano periodicamente dalle montagne, che costituivano degli ottimi pascoli estivi per le greggi, alle pianure del centro Italia, lungo i tratturi. L'economia del paese si basava principalmente sulla pastorizia e la produzione di latte, latticini e prodotti caseari.\nTra la prima e la seconda guerra mondiale il bestiame, in zona, raggiunse i 15.000 capi, che nel periodo invernale venivano trasferiti nell'agro romano, ripercorrendo in piccola parte gli antichi sentieri della transumanza. In epoca moderna il trasporto avveniva invece per lo pi\u00f9 in treno tramite la stazione di Cappelle dei Marsi. Dopo la seconda guerra mondiale anche il centro di Forme si spopol\u00f2, subendo il fenomeno dell'emigrazione, con una buona parte della popolazione che si trasfer\u00ec verso le grandi citt\u00e0 italiane e all'estero.\nSport.\nCalcio.\nLa societ\u00e0 calcistica \"A.S.D. Forme\", che ha militato nei tornei dilettantistici regionali, si \u00e8 fusa con la societ\u00e0 sportiva di Massa d'Albe."}
{"id": "917691", "revid": "1463849", "url": "https://it.wikipedia.org/wiki?curid=917691", "title": "Cimbelino (disambigua)", "text": ""}
{"id": "917693", "revid": "307923", "url": "https://it.wikipedia.org/wiki?curid=917693", "title": "Convesso", "text": ""}
{"id": "917697", "revid": "74801", "url": "https://it.wikipedia.org/wiki?curid=917697", "title": "Merseburg", "text": "Merseburg \u00e8 una citt\u00e0 della Germania di abitanti situata nel Land della Sassonia-Anhalt. \u00c8 stata sede dell'omonima diocesi fondata nel 968 dall'arcivescovo Adalberto di Magdeburgo e soppressa nel 1565.\nGeografia fisica.\nPosta sulla riva sinistra del fiume Saale, circa a sud di Halle. Fino al 1\u00ba luglio 2007 \u00e8 stato capoluogo del circondario di Merseburg-Querfurt, successivamente confluito nel Saalekreis. Anche di quest'ultimo circondario \u00e8 divenuta capoluogo, oltre ad esserne il centro maggiore.\nStoria.\nMerseburg \u00e8 una citt\u00e0 molto antica, menzionata per la prima volta nell'850. Re Enrico I di Sassonia vi costru\u00ec il palazzo reale; nei pressi della citt\u00e0 nel 934 ottenne una vittoria sugli Ungari.\nDal 968 e fino alla Riforma protestante (XVI secolo) Merseburg fu governata dai propri vescovi.\nDal 1657 al 1738 fu residenza dei duchi della linea collaterale di Sassonia-Merseburg.\nDurante la seconda guerra mondiale Merseburg fu distrutta quasi completamente a causa dei pesanti bombardamenti alleati per la presenza di stabilimenti bellici come la Junkers GmbH, nel corso dei quali quasi due terzi della popolazione rimase uccisa. Dal 1949 al 1990, fu citt\u00e0 della Repubblica Democratica Tedesca.\nGeografia antropica.\nAppartengono alla citt\u00e0 di Merseburg le frazioni di Atzendorf, Beuna (Geiseltal), Bl\u00f6sien, Geusa, Meuschau, Trebnitz e Zscherben."}
{"id": "917704", "revid": "1543377", "url": "https://it.wikipedia.org/wiki?curid=917704", "title": "Robert Jay Lifton", "text": "\u00c8 conosciuto per gli studi sulle cause e sugli effetti psicologici della guerra e della violenza politica, nonch\u00e9 per la sua teoria della riforma del pensiero. \u00c8 stato tra i primi proponenti della disciplina della psicostoria, discussa branca della scienza che esplora le cause psicologiche degli eventi storici. \nBiografia.\nLifton nasce a Brooklyn da Harold A. Lifton, uomo d'affari, e Ciel Roth in Lifton. Conclusi gli studi in Medicina alla Cornell University e al New York Medical College nel 1948, svolge il tirocinio presso l'Ospedale Ebraico di Brooklyn tra il 1948 ed il 1949, dopodich\u00e9 tra il 1949 ed il 1951 approfondisce lo studio della psicologia al Downstate Medical Centre di Brooklyn. \nTra il 1951 ed il 1953 presta servizio militare come psichiatra nell'aviazione militare americana in Giappone e in Corea. In seguito, Lifton avrebbe attribuito il proprio interesse per la guerra e la politica al periodo trascorso al fronte. \nLifton ha insegnato alla \"Washington School of Psychiatry\", all'Universit\u00e0 Harvard e al \"John Jay College of Criminal Justice\" ove ha fondato il Centro di Studi della Violenza Umana (\"Center for the Study of Human Violence\"). \u00c8 inoltre membro di Collegium International, un'organizzazione che promuove la sostenibilit\u00e0 ambientale, la giustizia sociale, la pace formata da leader con esperienze nei campi della politica, della scienza e dell'etica. \nLifton sposa la scrittrice Betty Jean Kirschner, dalla quale ha due figli, nel 1952. Nel tempo libero si dedica al disegno a fumetti, ed ha pubblicato due volumi di fumetti sugli uccelli.\nIl Gruppo Wellfleet di psicostoria.\nNegli anni Sessanta Lifton, insieme al suo mentore Erik Erikson ed allo storico del MIT Bruce Mazlish, forma un gruppo per applicare le tecniche psicologiche e psicoanalitiche allo studio della storia. Il gruppo diverr\u00e0 noto come Gruppo Weelfleet, poich\u00e9 i suoi incontri si svolgevano presso la residenza di Lifton a Wellfleet, in Massachusetts. Le ricerche del gruppo si concentravano sulle motivazioni psicologiche della guerra, del terrorismo e del genocidio nella storia moderna. Nel 1965 l'Accademia Americana delle Arti e delle Scienze (\"American Academy of Arts and Sciences\") finanzi\u00f2 la creazione della psicostoria come disciplina autonoma, e nel 1975 un volume collettaneo di lavori del gruppo fu pubblicato con il titolo Explorations in Psychohistory: The Wellfleet Papers (\"Esplorazioni psicostoriche: lavori di Wellfleet\"). Questo filone del lavoro di Lifton \u00e8 stato fortemente influenzato dagli studi di Erikson su Hitler e altre figure politiche, nonch\u00e9 dall'interesse di Sigmund Freud verso gli effetti di alcune pulsioni profonde, in particolare l'atteggiamento nei riguardi della morte, sulle masse.\nGli studi di Lifton.\nStudi sulla guerra e sui sopravvissuti alle atrocit\u00e0.\n\u00c8 questo il filone di ricerca per cui Lifton \u00e8 maggiormente noto. Gli studi sulla guerra e sui sopravvissuti alle atrocit\u00e0 sono contenuti nei libri Vita nella morte: \"I Sopravvissuti del Bombardamenti di Hiroshima e Nagasaki\" (\"Death in Life: Survivors of Atomic bombings of Hiroshima and Nagasaki\", 1967); Ritorno a casa: I Veterani del Vietnam. N\u00e9 Vittime n\u00e9 Carnefici (\"Vietnam Veterans; Neither Victims nor Executioners\" 1973); ed I Medici Nazisti. La Psicologia del Genocidio (\"The Nazi Doctors: Medical Killing and the Psychology of Genocide\" 1986).\nGli studi sono incentrati sull'adattamento mentale operato in ambienti estremi sia dai sopravvissuti alle atrocit\u00e0 che dai loro perpetratori. In ogni caso, Lifton ritiene che la frammentazione psichica subita dai soggetti era una forma estrema delle patologie che possono emergere in tempi di pace, a causa delle pressioni e delle paure della societ\u00e0 contemporanea. \nGli studi condotti sul comportamento degli autorit\u00e0 di crimini di guerra, commessi sia individualmente che in gruppo, concludono che se la natura umana non \u00e8 necessariamente cattiva, e solo raramente uno psicopatico pu\u00f2 prendere parte ad atrocit\u00e0 senza subire un durevole danno emotivo, la commissione di questi crimini non richiede una particolare cattiveria o l'esistenza di patologie menatali. Piuttosto, simili crimini possono essere realizzati in presenza di alcune condizioni, sia fortuite che programmate. Tali condizioni sono chiamate da Lifton \"situazioni produttive di atrocit\u00e0\". \n\"I medici nazisti\" \u00e8 il primo libro in cui Lifton studia come la partecipazione all'Olocausto, dai primi momenti dello Aktion T4 fino ai campi di sterminio, fu razionalizzata dai suoi esecutori. Negli studi su Hiroshima ed il Vietnam Lifton conclude che il senso di disintegrazione personale sperimentato dopo aver assistito alla morte ed alla distruzione di massa pu\u00f2 indurre una nuova resistenza emotiva anche se, in assenza di assistenza psicologica, molti tra i sopravvissuti restarono imprigionati dai propri sentimenti di dissociazione e colpa. Nel suo lavoro con i veterani del Vietnam Lifton fu tra i primi ad organizzare sedute di terapia di gruppo, il cui gli psichiatri si incontravano con i veterani. Lifton \u00e8 stato inoltre un accesso sostenitore dell'inclusione del Disturbo post-traumatico da stress nel Diagnostic and Statistical Manual of Mental Disorders.\nIl modello del controllo del pensiero.\nIl modello del controllo del pensiero \u00e8 il secondo contributo che ha maggiormente contribuito alla notoriet\u00e0 di Lifton. Il modello nasce da una serie di 40 interviste che Lifton condusse ad Hong Kong su militari americani fatti prigionieri durante la Guerra di Corea, come parte della loro valutazione psichiatrica. I risultati del suo studio furono pubblicati nel 1961 nel libro \"Riforma del Pensiero e Psicologia del Totalismo in Cina\" (\"Thought Reform and the Psychology of Totalism: A Study of \"Brainwashing\" in China\"). Il libro \u00e8 uno studio su tecniche di coercizione cui Lifton si riferisce con il nome di riforma del pensiero, adottando il termine usato dai cinesi.\n, anzich\u00e9 come \"lavaggio del cervello\". La \"riforma del pensiero\" viene inquadrata come una tecnica pi\u00f9 sottile del \"lavaggio del cervello\", perch\u00e9 il nemico \u00e8 invisibile, ignoto. \nLifton descrisse il processo di \"riforma del pensiero\" come un insieme di metodi che possono essere usati per cambiare gli atteggiamenti mentali delle persone senza il loro consenso. La riforma del pensiero si fonda sulla combinazione di una coercizione proveniente dall'esterno, ed un'esortazione interiore che sfrutti i sensi di colpa e di vergogna, rinforzata dalla speranza in una guarigione terapeuta|terapeutica dell'ostaggio-malato. \nLifton suddivise il processo di riforma del pensiero in otto fasi, che possono svolgersi contemporaneamente o in sequenza:\nContrariamente alle vedute popolari sul \"lavaggio del cervello\", Lifton ha dimostrato che gli effetti della coercizione sono temporanei, ed anche se in grado di indurre una nevrosi, in genere reversibili. Storicamente, la tecnica \u00e8 stata usata dai Cinesi per porre rimedio alle deviazioni ideologiche, trovando in seguito la sua applicazione anche sui prigionieri di guerra americani. In tempi pi\u00f9 recenti, essa pu\u00f2 essere impiegata da nuovi movimenti religiosi aventi carattere settario. Gli autori di quest'applicazione del modello di Lifton sono gli psicologi Margaret Singer e Steven Hassan. Rispettivamente, Singer \u00e8 autrice del libro \"Le Sette tra Noi\" (\"Cults in our Midst\"), mentre Hassan \u00e8 autore di Mentalmente Liberi (\"Combating Cult Mind Control\").\nTeoria del totalismo ed identit\u00e0 protea.\nCon totalismo, espressione che Lifton usa per la prima volta in Thought Reform (\"Riforma del Pensiero\"), si intendono le caratteristiche delle organizzazioni e delle correnti ideologiche che desiderano esercitare il controllo totale sul comportamento e sul pensiero umano. Il termine \u00e8 diverso da totalitarianismo. Se totalitarianismo si applica a gruppi che godono del potere politico, totalismo si riferisce alle ideologie di gruppi che non godono di potere politico. Secondo Lifton, i tentativi di acquisire il controllo totale sugli individui sono sempre destinati al fallimento, tuttavia si attuano secondo uno schema comune, ed i danni psicologici che inducono negli individui e nelle societ\u00e0 sono facilmente prevedibili.\nLifton individua due componenti comuni ai movimenti totalisti: la paura della morte e la sua negazione. La paura della morte \u00e8 sublimata nella violenza esercitata verso capri espiatori, i quali sono rappresentati come una metaforica minaccia alla sopravvivenza. Il secondo componente consiste in una paura reazionaria del cambiamento sociale. \nNel suoi lavori pi\u00f9 recenti Lifton ha cercato di definire il tipo di cambiamento cui il totalismo si oppone, coniando il termine identit\u00e0 protea. Nell'omonimo libro, Lifton riscontra che lo sviluppo di una personalit\u00e0 fluida e dai molti lati \u00e8 una tendenza positiva delle societ\u00e0 moderne, e che la salute mentale richiede una continua esplorazione e sperimentazione personale, cui i movimenti totalisti e fondamentalisti si oppongono.\nCritiche della guerra moderna e del terrorismo.\nDopo il suo lavoro sui sopravvissuti di Hiroshima, Lifton divenne un deciso oppositore delle armi nucleari, sostenendo che la strategia e la dottrina della guerra nucleare rendevano il genocidio come qualcosa di banale e di accettabile. Anche se Lifton non \u00e8 strettamente parlando un pacifista, si \u00e8 scagliato contro azioni militari americani quali la Guerra del Vietnam e la Guerra d'Iraq, ritenendo che entrambe le azioni siano sorte dagli aspetti irrazionali ed aggressivi della politica americana, motivati dalla paura. Lifton ha inoltre criticato la Guerra al terrorismo come un maldiretto e pericoloso di distruggere ogni vulnerabilit\u00e0. Lifton considera il terrorismo come una seria minaccia, resa peggiore dalla proliferazione di armi chimiche e nucleari, e dalle ideologie totaliste. Nel suo studio del 1999, \"Destroying the World to Save It\" (\"Distruggere il Mondo per Salvare il Mondo\"), Lifton descrive la setta millenarista Aum Shinriky\u014d come il prototipo dei movimenti terroristi globali."}
{"id": "917711", "revid": "486946", "url": "https://it.wikipedia.org/wiki?curid=917711", "title": "Clasto", "text": ""}
{"id": "917713", "revid": "281901", "url": "https://it.wikipedia.org/wiki?curid=917713", "title": "Barbus plebejus", "text": "Il barbo italico o barbo padano (Barbus plebejus) \u00e8 un pesce d'acqua dolce appartenente alla famiglia dei Ciprinidi, dell'ordine \"Cypriniformes\".\nDistribuzione e habitat.\nDiffuso nell'Italia settentrionale; L'habitat in cui questo organismo acquatico svolge le proprie funzioni biologiche \u00e8 principalmente caratterizzato da acque correnti, limpide e ben ossigenate. Il fondale prediletto da questo ciprinide \"\u00e8 ghiaioso-roccioso.\" \nIn seguito ad immissioni \u00e8 ora presente anche in Italia centrale e meridionale.\nDescrizione.\nCome tutti i pesci della famiglia dei Ciprinidi possiede un corpo allungato ed affusolato. L'apparato boccale \u00e8 infero ed \u00e8 costituito da diversi tessuti membranosi; costituito due paia di barbigli, rispettivamente al lato del labbro superiore e agli angoli della bocca da cui deriva il nome della specie. Possiede una livrea dorsale che varia a seconda del tipo di fondale: principalmente pu\u00f2 assumere colorazioni che virano tra il grigio-verde-marrone; inoltre \u00e8 caratterizzata da una fine punteggiatura grigio-nera. La livrea laterale vira generalmente sul marrone partendo dalla porzione dorsale del corpo e si schiarisce giungendo verso la porzione ventrale dove assume una colorazione che vira sul bianco-perla; come la porzione dorsale, anche le porzioni laterali possiedono fini punteggiature scure che permettono al ciprinide di mimetizzarsi adeguatamente con il fondale ghiaioso.\nLa pinna dorsale \u00e8 di colore marrone-verde \u00e8 presenta punteggiatura.\nLa pinna caudale \u00e8 anch'essa tendente al marrone.\nLa pinna anale possiede una livrea che vira tra il rosa-rosso.\nLe pinne ventrali possiedono una livrea tendente al rosa chiaro negli individui giovani.\nLe pinne toraciche presentano la tipica conformazione strutturale appartenente all'ordine dei Cipriniformi.\nL'opercolo \u00e8 accentuato e presenta una colorazione tendente all'oro.Tranne casi eccezionali in cui pu\u00f2 raggiungere i 60\u00a0cm di lunghezza ed i 4\u00a0kg di peso, le misure medie del pesce adulto sono di 30\u00a0cm di lunghezza e 2\u00a0kg di peso.\nRiproduzione.\nIl periodo riproduttivo si localizza tra fine maggio e met\u00e0 giugno. L'organismo femminile espelle centinaia di uova possedenti genoma aploide di circa 2\u00a0mm di diametro. Non passa lungo tempo prima che un organismo di sesso maschile attui una forma di fecondazione esterna. A fecondazione ultimata, le uova presentano un genoma diploide. La fase di maturazione dura circa 10-15 giorni e avviene sul fondo ghiaioso-sabbioso. \nIl barbo comune possiede un metabolismo sessuale estremamente lento, la maturit\u00e0 sessuale \u00e8 raggiunta a 4-5 anni di et\u00e0.\nLe uova sono potenzialmente tossiche se ingerite; possono provocare nausea e vomito.\nAlimentazione.\nIl Barbus Plebejus possiede una dieta onnivora: si nutre principalmente di invertebrati, vegetali, tricotteri, larve adagiate sul fondo e non raramente di piccoli pesci.\nPesca.\nViene pescato soprattutto con la tecnica della passata, della pesca a fondo o a ledgering (con pasturatore).\nL'esca migliore \u00e8 il bigattino ma si possono usare anche i lombrichi, pane o molti altri tipi di esca trattandosi di una specie onnivora.\nIn inverno \u00e8 difficoltoso localizzarlo poich\u00e9 trascorre la stagione sfavorevole rintanato nelle buche pi\u00f9 profonde, durante la primavera e d'estate si muove molto e lo si incontra pi\u00f9 facilmente. \u00c8 una preda apprezzata per la sua strenua difesa (soprattutto gli esemplari pi\u00f9 grandi), le carni sono buone ma estremamente liscose.\nCuriosit\u00e0.\nLe ovaie sono velenose se ingerite. Nell'antichit\u00e0 venivano usate per procurare il vomito."}
{"id": "917714", "revid": "599", "url": "https://it.wikipedia.org/wiki?curid=917714", "title": "Domenico Maria Novara", "text": ""}
{"id": "917732", "revid": "889336", "url": "https://it.wikipedia.org/wiki?curid=917732", "title": "Coppa del Re", "text": "La Coppa del Re (in spagnolo \"Copa del Rey\", per esteso \"Campeonato de Espa\u00f1a - Copa de Su Majestad el Rey\"), nota anche come Coppa di Spagna, \u00e8 la coppa nazionale calcistica spagnola cui partecipano le squadre professionistiche e una selezione di quelle semiprofessionistiche e dilettantistiche.\nAl torneo partecipano tutte le 20 squadre della \"Primera Divisi\u00f3n\" e le 22 della \"Segunda Divisi\u00f3n\". Partecipano inoltre le prime 6 classificate dei quattro gironi della \"Segunda Divisi\u00f3n B\" ed i vincitori dei diciotto gironi della \"Tercera Divisi\u00f3n\".\nI turni sono otto, un preliminare locale, due eliminatorie e il tabellone principale dove entrano le squadre della Liga impegnate in Europa. Tutte le gare sono a eliminazione secca tranne le semifinali giocate in andata e ritorno, mentre la finale si disputa in campo neutro.\n\u00c8 stata disputata per la prima volta nel 1903 con il nome di \"Copa del Rey\", che ha mantenuto fino al 1931 quando divenne \"Copa de la Republica\". Dopo l'interruzione di due stagioni dovuta alla guerra civile spagnola, \u00e8 ripresa nel 1938-39 con il nome \"Copa del General\u00edsimo\", in onore di Francisco Franco. Mantenne tale dicitura fino al 1976.\nIl vincitore ottiene la qualificazione diretta alla UEFA Europa League per la stagione successiva e pu\u00f2 partecipare inoltre alla Supercoppa di Spagna. Se per\u00f2 la squadra vincente risulta qualificata per la Champions League, il posto in Europa League andr\u00e0 alla sesta classificata de La Liga."}
{"id": "917740", "revid": "287204", "url": "https://it.wikipedia.org/wiki?curid=917740", "title": "Emile Boirac", "text": ""}
{"id": "917762", "revid": "48479", "url": "https://it.wikipedia.org/wiki?curid=917762", "title": "Hsuanyuanchiao", "text": ""}
{"id": "917765", "revid": "33751", "url": "https://it.wikipedia.org/wiki?curid=917765", "title": "Tampere utd", "text": ""}
{"id": "917766", "revid": "1305772", "url": "https://it.wikipedia.org/wiki?curid=917766", "title": "Riccardo III", "text": ""}
{"id": "917773", "revid": "438678", "url": "https://it.wikipedia.org/wiki?curid=917773", "title": "Sindrome", "text": "Con il termine sindrome si intende, in medicina, un insieme di sintomi e segni clinici che costituiscono le manifestazioni cliniche di una o diverse malattie, indipendentemente dall'eziologia che le contraddistingue. Pertanto diverse malattie possono provocare lo sviluppo della medesima sindrome e, viceversa, la stessa malattia pu\u00f2 manifestarsi con pi\u00f9 sindromi differenti tra loro.\nIl termine sindromologia \u00e8 invece utilizzato per indicare, in particolare, lo studio delle malattie congenite e il sindromologo \u00e8 il medico che se ne occupa.\nCaratteristiche.\nLa parola deriva dal greco antico \"\u03c3\u03c5\u03bd\u03b4\u03c1\u03bf\u03bc\u03ae\", traducibile \"[sintomi] che concorrono insieme\", dal suffisso \"\u03c3\u03c5\u03bd\", ovvero \"con\", e da \"\u03b4\u03c1\u03cc\u03bc\u03bf\u03c2\", \"corsa\".\nMolte sindromi sono eponime, ovvero sono chiamate con il nome di colui o di coloro che per primi le hanno descritte. Altre vengono indicate con il nome del primo paziente al quale \u00e8 stata diagnosticata, oppure con riferimento alla geografia, alla storia o alla letteratura.\nSono inoltre diffuse due accezioni semanticamente sbagliate, ma di uso comune anche in ambito medico. Il termine viene sia utilizzato per definire un quadro clinico la cui eziologia non \u00e8 nota, sia per indicare una malattia rara, la cui eziologia \u00e8 per\u00f2 spesso ben precisa, perch\u00e9 il quadro sintomatologico risulta di difficile interpretazione."}
{"id": "917782", "revid": "121939298", "url": "https://it.wikipedia.org/wiki?curid=917782", "title": "Mario Benzing", "text": "Biografia.\nDopo aver terminato gli studi a Losanna e Londra, si trasfer\u00ec a Milano.\nAllo scoppio della Grande Guerra, venne arruolato nel corpo della Sanit\u00e0 del Regio Esercito. Pass\u00f2 poi, volontario, nel Corpo degli Arditi, per venire trasferito al 5\u00ba Reggimento Alpini. Ferito in battaglia, venne ricoverato nell'Ospedale militare di Milano, ove conobbe Ernest Hemingway. \u00c8 stato sepolto al Cimitero Maggiore di Milano, ove in seguito i resti sono stati posti in una celletta.\nOpere.\nTra le due guerre, Benzing scrisse alcuni romanzi (\"Il mago del Mottarone\") e biografie di personalit\u00e0 antiche, quali Messalina, Cleopatra e la regina Cristina di Svezia.\nQuale traduttore dall'inglese, dal tedesco e, talvolta, dal francese (spesso sotto lo pseudonimo Mario Benzi, italianizzato a causa delle leggi fasciste), Benzing lavor\u00f2 per varie case editrici, pubblicando oltre 80 volumi, di 55 autori di 7 nazionalit\u00e0.\nSi dedic\u00f2 soprattutto alle opere di Joseph Conrad (sua la prima traduzione italiana de \"La linea d'ombra\", 1929), Rudyard Kipling, Jack London, Pelham Grenville Wodehouse, ma anche di Ernst Theodor Amadeus Hoffmann (\"Schiaccianoci e il re dei topi\"), Lewis Carroll (\"Alice nel Paese delle Meraviglie\"), Edgar Allan Poe (\"Avventure di Gordon Pym\"), Herbert George Wells, Arthur Schnitzler (\"La signorina Elsa\"), Sigrid Undset, Jakob Wassermann, Eduard von Keyserling, Ehm Welk, Vicki Baum, Klabund, Gustav Meyrink, Compton Mackenzie e molti altri, con particolare cura nel rendere gli inserti poetici in versi italiani."}
{"id": "917788", "revid": "1543377", "url": "https://it.wikipedia.org/wiki?curid=917788", "title": "Goldman Sachs Commodity Index", "text": "Il Goldman Sachs Commodity Index (GSCI) \u00e8 un indice pesato della produzione mondiale composto da 24 contratti futures.\nDescrizione.\nL'indice GSCI serve principalmente come benchmark per investire sul mercato delle commodity e come indicatore delle performance delle commodity nel tempo.\n\u00c8 un indice realmente disponibile al Chicago Mercantile Exchange (CME)."}
{"id": "917790", "revid": "974994", "url": "https://it.wikipedia.org/wiki?curid=917790", "title": "Monumento a Emanuele Filiberto di Savoia", "text": "Il monumento a Emanuele Filiberto di Savoia, comunemente noto col nome piemontese di Caval \u00ebd Bronz (, cio\u00e8 \"cavallo di bronzo\"), \u00e8 un monumento equestre a Emanuele Filiberto di Savoia, opera di Carlo Marochetti, e collocato in piazza San Carlo a Torino nel 1838.\nQuesto monumento \u00e8 uno dei simboli della stessa citt\u00e0 di Torino. Dai contemporanei, per l'imponenza e la maestosit\u00e0, venne considerato degno di rivaleggiare con le pi\u00f9 famose sculture equestri di Bartolomeo Colleoni o del Gattamelata.\nIl soggetto.\nLa statua equestre del Duca si erge al centro della piazza con particolare imponenza. Ritrae Emanuele Filiberto nell'atto di ringuainare la spada dopo la gloriosa vittoria ottenuta nella Battaglia di San Quintino, alla quale alludono i sottostanti bassorilievi. La statua poggia su un piedistallo in granito rosso di Baveno, con intagli di bronzo che ornano la base e la cimasa; su ogni lato \u00e8 presente lo stemma sabaudo con la corona ducale.\nSe la statua \u00e8 stata fusa dal Marochetti a Parigi, il basamento \u00e8 invece stato curato a Torino, dal Bonsignore. I due bassorilievi che lo ornano raffigurano due atti delle guerre d'Italia a cui partecip\u00f2 il duca Testa di Ferro: quello ad ovest descrive la Battaglia di San Quintino, quello ad est la pace di Cateau-Cambr\u00e9sis.\nAlla sera il monumento \u00e8 illuminato da uno speciale impianto luci, progettato da Richi Ferrer\u00f2 e realizzato dai tecnici IRIDE.\nStoria.\n\u00c8 l'ottobre del 1831 quando Carlo Alberto decide di far costruire un monumento pubblico per celebrare Emanuele Filiberto: il personaggio pi\u00f9 rappresentativo della storia sabauda. Fu il sovrano stesso a scegliere Carlo Marochetti quale esecutore del suo progetto: esso rappresentava il primo esempio di monumento pubblico a Torino, sulla falsariga delle grandi \"places royales\" francesi; dopo il posizionamento del destriero di Marochetti, saranno molti altri monumenti ad ornare le piazze cittadine, a cominciare da Piazza Palazzo di Citt\u00e0, con il monumento al Conte Verde del 1853, o dalla Piazza Carlo Alberto, dove un bronzo del primo re dei Carignano \u00e8 concluso nel 1861.\nIl monumento venne fuso a Parigi ed esposto per due mesi nel cortile del Museo del Louvre, quindi trasportato a Torino e qui inaugurato il 4 novembre 1838.\nIl 21 e 22 settembre 1864 il monumento si trov\u00f2 al centro della Strage di Torino e ancora oggi alla base del monumento, specialmente sul lato che volge alla stazione di Torino Porta Nuova, si possono vedere i fori delle pallottole che furono sparate contro i manifestanti disarmati.\nDurante la seconda guerra mondiale il monumento fu smontato e portato a Santena, nel parco del castello dei Benso di Cavour.\nIl restauro del 1979.\nNel novembre del 1979 il monumento fu rimosso e trasferito nel laboratorio di un marmista in lungo Dora per una completa pulitura mediante sabbiatura. Cavallo e cavaliere tornarono sul piedistallo in piazza San Carlo nel giugno del 1980.\nIl restauro del 2007.\nIl restauro del monumento, durato undici mesi e terminato il 30 settembre 2007, \u00e8 frutto di una cooperazione tra pubblico e privato.\nL'Associazione Amici dei Beni Culturali Piemontesi, dopo aver reperito i fondi, ha dato incarico alla Compagnia Italiana di Conservazione di progettare ed effettuare tutti gli interventi di restauro. I restauri sono stati condotti sotto il controllo tecnico del Settore Edifici per la Cultura della Citt\u00e0 e sotto la direzione scientifica della Soprintendenza per il Patrimonio Storico, Artistico ed Etnoantropologico per il Piemonte e della Soprintendenza per i Beni Architettonici e il Paesaggio del Piemonte.\nIl monumento \u00e8 stato infine restituito alla citt\u00e0 il 13 ottobre 2007 con una partecipata cerimonia sulle note dell'aria \"Va, pensiero\" dal \"Nabucco\" di Giuseppe Verdi."}
{"id": "917792", "revid": "137185", "url": "https://it.wikipedia.org/wiki?curid=917792", "title": "Nivo morene", "text": ""}
{"id": "917793", "revid": "1711941", "url": "https://it.wikipedia.org/wiki?curid=917793", "title": "\u00c9mile Boirac", "text": "Biografia.\nNel 1898 divent\u00f2 presidente dell'Universit\u00e0 di Grenoble, e nel 1902 dell'Universit\u00e0 di Digione.\nHa presieduto il primo Congresso Universale di Esperanto (tenutosi a Boulogne-sur-Mer, in Francia, dal 7 al 12 agosto 1905) e ha diretto l'Accademia dell'esperanto.\n\u00c8 anche noto soprattutto per aver coniato il termine \"d\u00e9j\u00e0 vu\" nel suo libro \"L'Avenir des Sciences Psychiques\", dove chiam\u00f2 la chiaroveggenza con il termine \"metagnomia\" dandone questa descrizione: conoscenza ottenuta fuori dai sensi, nota comunemente come percezione extrasensoriale."}
{"id": "917800", "revid": "599013", "url": "https://it.wikipedia.org/wiki?curid=917800", "title": "Perdita (astronomia)", "text": "Perdita (: ) o Urano XXV \u00e8 un satellite naturale del pianeta Urano, fu scoperto durante una comparazione di immagini fatte dalla sonda spaziale Voyager 2 e quelle effettuate tramite il telescopio spaziale Hubble.\nPorta il nome della figlia di Leonte ed Ermione protagonisti della commedia \"Il racconto d'inverno\" di William Shakespeare.\nStoria.\nLe prime riprese furono fatte dalla sonda \"Voyager 2\" nel 1986, ma non \u00e8 stato riconosciuto nelle fotografie; \u00e8 dovuta passare pi\u00f9 di una decade, fino al 1999 prima che il satellite fosse riconosciuto e segnalato da Erich Karkoschka. Tuttavia solo nel 2003 grazie al contributo del \"telescopio Hubble\" la sua scoperta fu definitivamente confermata.\nAl satellite venne data la designazione provvisoria S/1986 U 10.\nParametri orbitali.\nLe misure fatte con l\"'Hubble\" misero in risalto che \"Perdita\" non segue un movimento diretto Kepleriano intorno ad \"Urano\", perch\u00e9 c'\u00e8 un'interferenza di risonanza orbitale di 43:44 con il vicino satellite Belinda; inoltre \u00e8 vicino alla risonanza 8:7 con Rosalinda."}
{"id": "917806", "revid": "1433186", "url": "https://it.wikipedia.org/wiki?curid=917806", "title": "Luquillo", "text": "Luquillo \u00e8 una citt\u00e0 di Porto Rico situata sulla costa nord-orientale dell'isola. L'area comunale confina a est e a sud con Fajardo e a ovest con R\u00edo Grande. \u00c8 bagnata a nord dalle acque dell'oceano Atlantico. Il comune, che fu fondato nel 1797, oggi conta una popolazione di quasi 10.000 abitanti ed \u00e8 suddiviso in sei circoscrizioni (\"barrios\")."}
{"id": "917815", "revid": "767487", "url": "https://it.wikipedia.org/wiki?curid=917815", "title": "Eric Sardinas", "text": "Biografia.\nNato nel 1970 a Fort Lauderdale, in Florida, inizia a suonare la chitarra alla tenera et\u00e0 di sei anni. Anche se mancino di natura, comincia subito a impugnare lo strumento da destro, approccio che presenta chiaramente maggiori difficolt\u00e0 iniziali, ma che non ha mai rappresentato un impedimento per Sardinas ed \u00e8 stato anzi un grande contributo alla formazione della sua originale tecnica e del suo stile.\nNel 1999 esce il suo album di debutto \"Treat Me Right\", seguito da \"Devil's Train\", nel 2001.\nNel 2002 Sardinas partecipa all'album di tributo al chitarrista blues Bo Diddley, \"Hey Bo Diddley - A Tribute!\", con una cover del brano \"Ride on Josephine\".\nNel 2003 esce l'album \"Black Pearls\", pubblicato dalla Favored Nations, etichetta discografica fondata dal chitarrista Steve Vai. Sardinas \u00e8 inoltre stato l'artista di supporto di quest'ultimo durante il \"The Real Illusions Tour\" del 2005.\nNel 2008 esce il suo quarto album di studio \"Eric Sardinas and Big Motor\", registrato con Levell Price al basso e Patrick Caccia alla batteria.\nIl 22 agosto 2011 esce \"Sticks &amp; Stones\", quinto album di studio dell'artista, uscito per la Mascot Records, con Levell Price al basso e Chris Frazier alla batteria.\nStile.\nSardinas \u00e8 noto per la sua abitudine di dare fuoco allo strumento durante le sue esibizioni dal vivo, che nel 2000, durante uno spettacolo a Sydney, in Australia, gli ha causato un'ustione di terzo grado al polso sinistro.\nTra i generi che lo hanno pi\u00f9 ispirato, Sardinas cita la musica gospel, la musica della Motown e la musica R&amp;B, che lo hanno spinto alla ricerca degli intensi suoni acustici del profondo Sud degli Stati Uniti. Tra i suoi artisti preferiti e quelli che pi\u00f9 lo hanno influenzato cita i bluesmen del Delta Charlie Patton, Son House, Robert Johnson, Skip James, Bukka White, Big Bill Broonzy, Elmore James, Muddy Waters e Fred McDowell."}
{"id": "917816", "revid": "31886", "url": "https://it.wikipedia.org/wiki?curid=917816", "title": "Reuters/Jefferies CRB Index", "text": "Il Reuters/Jefferies CRB Index \u00e8 un indice sulle commodity.\n\u00c8 stato concepito per fornire rappresentazioni accurate per investimenti a lungo termine sulle materie prime grazie ad un algoritmo di calcolo chiaro e specifico.\nLa storia di questo indice inizia nel 1957, quando il Commodity Research Bureau costru\u00ec un indice composto da 28 commodity che fece la sua prima comparsa nel 1958 nel CRB Commodity Year Book. Da allora, dato che il mercato delle commodity \u00e8 in continua evoluzione, l'indice si evolve nel tempo con aggiornamenti periodici per rimanere sempre un indicatore delle performance delle commodity.\nL'Indice ha cambiato nome in Reuters/Jefferies CRB nel 2005 dopo l'ultima revisione in cui l'apporto di Reuters \u00e8 stato fondamentale per garantire un'accurata rappresentazione del mercato moderno delle commodity."}
{"id": "917818", "revid": "77023", "url": "https://it.wikipedia.org/wiki?curid=917818", "title": "Live Free or Die Hard", "text": ""}
{"id": "917823", "revid": "124689000", "url": "https://it.wikipedia.org/wiki?curid=917823", "title": "Confessioni di un malandrino. Il meglio di Angelo Branduardi", "text": "Confessioni di un malandrino. Il meglio di Angelo Branduardi \u00e8 una raccolta di canzoni di Angelo Branduardi pubblicata nel 1991. Rispetto alle precedenti, questa raccolta presenta delle varianti: alcuni brani sono totalmente remixati, in alcuni sono stati aggiunti degli strumenti e in altri Branduardi ha ricantato il brano interamente.\nModifiche ai brani.\nQueste le variazioni riportate dall'autore nelle note di copertina:\nNel 1992 Branduardi passa alla EMI e questo album verr\u00e0 ristampato con il titolo \"Best Of\"."}
{"id": "917827", "revid": "1318658", "url": "https://it.wikipedia.org/wiki?curid=917827", "title": "Willa di Provenza", "text": "Origine.\nFiglia del re di Provenza Bosone (che fosse la figlia di Bosone \u00e8 confermato da due documenti dei \"Recueil des chartes de l'abbaye de Cluny, tomus I\", n* 633 e 631 entrambi del 943, in cui il re di Arles, Corrado I, cita il nipote di Willa, Carlo Costantino, definendolo parente) e della sua prima moglie di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli \"Annales Fuldenses\", che affermano che il conte di Provenza, Bosone, avvelen\u00f2 la (prima) moglie e non (come erroneamente da alcuni viene sostenuto) di Ermengarda d'Italia, figlia dell'imperatore Luigi il Giovane e di Engelberga d'Alsazia.\nBiografia.\nTra l'880 e l'885, spos\u00f2, in prime nozze, Rodolfo I (859-912), che, in un documento del febbraio 885, l'imperatore, Carlo il Grosso, definisce marchese di territori burgundi, che nell'888, fu proclamato re di Borgogna Transgiurana. Nel documento n\u00ba 379, datato 14 giugno 929, dei \"Recueil des chartes de l'abbaye de Cluny, tomus I\" la cognata, Adelaide, sorella di Rodolfo I, cita Willa definendola regina.\nNel 912, rimasta vedova si rispos\u00f2 col conte di Vienne e reggente della Provenza Ugo d'Arles, che nel 926, dopo la morte di Willa, fu eletto re d'Italia.\nWilla mor\u00ec, prima del 924, anno in cui il suo secondo marito, Ugo, nel documento della fondazione del monastero di San Pietro, cita la moglie, come gi\u00e0 morta.\nFigli.\nWilla a Rodolfo diede quattro figli:"}
{"id": "917829", "revid": "81195", "url": "https://it.wikipedia.org/wiki?curid=917829", "title": "Neurospora crassa", "text": "La Neurospora crassa \u00e8 una specie di muffa del pane appartenente alla famiglia Sordariaceae (phylum Ascomycota). In natura la si trova soprattutto in regioni tropicali e subtropicali.\nIl ciclo vitale.\n\"N. crassa\" \u00e8 un importante organismo modello in campo scientifico, perch\u00e9 \u00e8 facile da crescere e si sviluppa con un ciclo vitale aplonte, che quindi per la maggior parte \u00e8 aploide, il che rende facile l'analisi genetica: un allele recessivo sar\u00e0 facilmente individuabile perch\u00e9 non viene \"coperto\" dall'allele dominante.\nIl ciclo vitale completo prevede la produzione di spore chiamate conidi, le quali danno origine ad un micelio, dal quale si svilupperanno altri conidi. Questa fase del ciclo vitale \u00e8 a riproduzione asessuale e procede tramite divisioni mitotiche. Esistono due tipi di conidi:\nIn condizioni di stress (ad esempio su terreni impoveriti) mating types diversi di \"N. crassa\" possono incrociarsi, analogamente a quanto avviene per lieviti mat a e mat \u03b1, anche se con un meccanismo diverso. L'incrocio di mating types diversi porta alla formazione di corpi fruttiferi, i quali producono aschi contenenti ascospore. Questo tipo di riproduzione \u00e8 una riproduzione sessuale, in quanto fondata sulla meiosi. Le ascospore sono ovviamente aploidi. Esse hanno la capacit\u00e0 di riprendere\nIl genoma.\nL'intero genoma di \"N. crassa\" \u00e8 stato sequenziato e pubblicato sul numero di \"Nature\" del 24 aprile 2003. Il genoma consta di circa 43 Mb e circa 10 000 geni. \u00c8 attualmente in corso un progetto che mira alla produzione di mutanti \"knock-out\" per ogni gene di \"N. crassa\"."}
{"id": "917830", "revid": "767487", "url": "https://it.wikipedia.org/wiki?curid=917830", "title": "Standard &amp; Poor's Commodity Index", "text": "L'indice Standard &amp; Poor's Commodity Index (SPCI) \u00e8 un indice sulle commodity che misura le variazioni di prezzo incrociando le materie prime del settore agricolo e di quello industriale attualmente quotate al mercato future su un paniere di 5 macro aree: Energetici, Metalli, Cereali, Carni, Fibre e Coloniali.\nSono incluse nell'indice unicamente le commodity utilizzate in ambito industriale. I pesi all'interno dell'indice sono determinati dal valore del dollaro del Commercial Open Interest (COI) di ogni commodity e ribilanciati ogni anno a febbraio."}
{"id": "917833", "revid": "339392", "url": "https://it.wikipedia.org/wiki?curid=917833", "title": "Feha G\u00ecbuss e il Girasole di Nostradamus", "text": ""}
{"id": "917838", "revid": "287204", "url": "https://it.wikipedia.org/wiki?curid=917838", "title": "Parallelo", "text": "Il termine parallelo indica qualcosa che procede di pari passo a un'altra, pur non avendo altro in comune.\ndue rette sono parallele quando mantengono sempre la stessa distanza, per tanto non si incontrano mai."}
{"id": "917841", "revid": "439868", "url": "https://it.wikipedia.org/wiki?curid=917841", "title": "Prudenza", "text": "La prudenza \u00e8 una delle quattro virt\u00f9 cardinali della morale occidentale, sin dall'antichit\u00e0 greca e romana. Nella filosofia platonica \u00e8 detta \"saggezza\", ed \u00e8 la virt\u00f9 propria dell'anima razionale. La prudenza \u00e8 interpretata come \"la capacit\u00e0 di discernere il comportamento meno rischioso\".\nEssa dispone l'intelletto all'analisi accorta e circostanziata del mondo reale circostante, ed esorta la ragione a discernere in ogni circostanza il nostro vero bene, scegliendo i mezzi adeguati per compierlo. Per questo fu considerata da Aristotele una sorta di \u00absaggezza pratica\u00bb (\"phronesis\"), un saper agire rettamente, un'attitudine che \u00abvaluta ci\u00f2 che \u00e8 bene per l'uomo\u00bb.\nLa prudenza \u00e8 la \u00abretta norma dell'azione\u00bb, scrive quindi san Tommaso d'Aquino sulla scia di Aristotele. Essa non si confonde con la timidezza o la paura, n\u00e9 con la doppiezza o la dissimulazione. \u00c8 detta \"auriga virtutum\", cio\u00e8 cocchiere delle virt\u00f9: essa dirige le altre virt\u00f9 indicando loro regola e misura. \u00c8 la prudenza che guida immediatamente il giudizio di coscienza. L'uomo prudente decide e ordina la propria condotta seguendo questo giudizio. Grazie alla virt\u00f9 della prudenza applichiamo i principi morali ai casi particolari senza sbagliare e superiamo i dubbi sul bene da compiere e sul male da evitare."}
{"id": "917843", "revid": "36426", "url": "https://it.wikipedia.org/wiki?curid=917843", "title": "Daniele Da Volterra", "text": ""}
{"id": "917844", "revid": "121485207", "url": "https://it.wikipedia.org/wiki?curid=917844", "title": "Henry van Dyke", "text": "Diplomatosi all'Universit\u00e0 di Princeton, nel 1877 si diplom\u00f2 al Seminario Teologico di Princeton. \nPrima di prendere i voti di ministero presbiteriano, pass\u00f2 un biennio di formazione all'universit\u00e0 di Berlino. Serv\u00ec la chiesa presbiteriana sino al 1881 a Newport, per poi essere chiamato a New York. Lavor\u00f2 come professore di letteratura inglese sempre a Princeton. \nDiresse anche la commissione che stamp\u00f2 il primo libro di liturgia presbiteriana: \"The Book of Common Worship of 1906\" (Il libro del culto comune del 1906). Tra i suoi scritti pi\u00f9 noti vi \u00e8 senz'altro \"The Other Wise Man\" (1896). Scrisse anche saggi e poesie, per esempio gli inni a carattere religioso raccolti in \"Little Rivers\" (1895) ed in \"Fisherman's Luck\" (1899)."}
{"id": "917847", "revid": "224230", "url": "https://it.wikipedia.org/wiki?curid=917847", "title": "Vittorio Amedeo II", "text": ""}
{"id": "917853", "revid": "834", "url": "https://it.wikipedia.org/wiki?curid=917853", "title": "Cea", "text": ""}
{"id": "917855", "revid": "438678", "url": "https://it.wikipedia.org/wiki?curid=917855", "title": "Qualcuno come te", "text": "Qualcuno come te (\"Someone like You...\") \u00e8 un film del 2001 diretto da Tony Goldwyn, basato sul romanzo \"Il teorema della mucca nuova\" (\"Animal Husbandry\") di Laura Zigman.\nTrama.\nJane Goodale lavora in una piccola stazione televisiva con Eddie, il produttore, e Diane Roberts, la conduttrice di un talk show. Quando arriva un nuovo collega, Ray, Jane si mette insieme a lui. Dopo un po' di tempo, per\u00f2, Ray rompe con lei proprio quando i due avevano deciso di cercare un appartamento per andare a vivere assieme. Rimasta senza una casa, dato che aveva lasciato la sua in previsione del trasloco con Ray, Jane accetta l'offerta di Eddie di condividere il suo appartamento. Ray intanto torna dalla sua vecchia fidanzata e Jane capisce che quest'ultima \u00e8 proprio il suo capo, Diane Roberts.\nDisperata, Jane cerca di capire come mai gli uomini rompono con le donne ed elabora diverse teorie, paragonando gli uomini alle mucche ed esponendo le sue idee sotto falso nome come psicologa sulla rivista della sua migliore amica, Liz. Dopo il grande successo ottenuto da Jane nei panni della psicologa, Diane la invita al suo talk show. Contemporaneamente, Eddie si accorge di essere innamorato di Jane. Jane partecipa alla trasmissione telefonicamente, per poi intervenire in prima persona e scopreire di essere anche lei innamorata di Eddie, ritrattando cos\u00ec le sue teorie sugli uomini."}
{"id": "917857", "revid": "416175", "url": "https://it.wikipedia.org/wiki?curid=917857", "title": "Aggettivo dimostrativo", "text": "Gli aggettivi dimostrativi indicano la posizione di una persona o di una cosa nello spazio, nel tempo e nel discorso, rispetto a chi parla o a chi ascolta. Ci\u00f2 che viene indicato \u00e8 quindi riconoscibile a partire dal contesto (vedi deissi).\nVengono usati in italiano soprattutto \"questo\" e \"quello\". Come messo in evidenza nella tabella, \"quello\" si adatta per forma alla parola similmente all'articolo: \"quello stupido\", ma \"quell'armadio, quel bambino, quei bambini, quegli zoo\". Differisce quindi per forma dal pronome dimostrativo corrispondente (\"mi piace quello, mi piacciono quelli\").\nIn riferimento allo spazio.\nIn riferimento allo spazio gli aggettivi e i pronomi dimostrativi \"questo\",\" codesto \"e \"quello\" possono essere rafforzati dagli avverbi \"qui/qua\",\" cost\u00ec/cost\u00e0\" \"l\u00ec/l\u00e0\"; si tratta di francesismi oramai diffusi nella lingua comune.\nLa differenza tra \"questo\", \"codesto\" e \"quello\" ricalca quindi quella che ritroviamo tra \"qui\",\" cost\u00ec \"e \"l\u00ec\". Oggigiorno viene usato \"codesto\" nel parlato in Toscana oppure, spesso, in modo sbagliato, per dare al discorso un'impronta aulica o come toscanismo arcaico, in sostituzione di questo o quello mentre correttamente dovrebbe essere usato in contrapposizione e soltanto quando l'oggetto del discorso \u00e8 vicino o in prossimit\u00e0 di colui a cui si sta parlando. Il termine \"codesto\", di uso toscano, viene usato soprattutto in italiano letterario. Possiamo dire che questo indica il vicino, invece, quello indica il lontano.\nDa una parte, \u00e8 vero che il toscano non \u00e8 l'unico dialetto a conoscere tre forme di aggettivo dimostrativo, dato che anche in diverse variet\u00e0 dell'Italia del sud si distingue tra i tipi \"chisto\", \"chisso\" e \"chillo\" (\"questo\", \"codesto\", \"quello\") e nell'Italia centrale (il maceratese \"quistu\", \"quissu\" e \"quillu\"). Comunque, il tipo di deissi dell'italiano standard usato correntemente si basa solo sull'opposizione tra \"vicino\" e \"lontano\" rispetto al parlante. \nAlcuni esempi per \"codesto\":\nStesso, medesimo, tale.\nTra gli \"aggettivi dimostrativi\", di solito, vengono inseriti anche stesso e medesimo, che sono pi\u00f9 propriamente detti \"aggettivi identificativi\". Essi indicano identit\u00e0 o uguaglianza tra persone animali o cose. \nHanno il significato di \"uguale\", \"identico\":\nA volte \"stesso\" e \"medesimo\" vengono usati per rafforzare il nome cui si riferiscono e significano \"perfino\", \"proprio lui in persona\":\nAnche tale viene considerato aggettivo dimostrativo, quando \u00e8 usato con il significato di \"quello\": \"in tal modo, in tale occasione, ecc.\"; inoltre esso sostituisce sempre pi\u00f9 spesso altri aggettivi dimostrativi, quali: \"simile, siffatto, cosiffatto, cotale, ecc.\"\n\"Tale\" ha una sola forma per il singolare (\"tale\", \"tal\") e una per il plurale (\"tali\"), senza distinzioni di genere:\nFunzione dell'articolo determinativo.\nL'articolo determinativo pu\u00f2 avere funzione di aggettivo dimostrativo:"}
{"id": "917864", "revid": "92723", "url": "https://it.wikipedia.org/wiki?curid=917864", "title": "Chrystynivka", "text": "Chrystynivka () \u00e8 una citt\u00e0 sita nell'oblast' di \u010cerkasy, Ucraina centrale. Fino al 2020 \u00e8 stata centro amministrativo del distretto omonimo, in seguito soppresso. ha una popolazione stimata attorno alle 11.528 unit\u00e0."}
{"id": "917874", "revid": "119041969", "url": "https://it.wikipedia.org/wiki?curid=917874", "title": "Volvo 480", "text": "La Volvo 480 \u00e8 un modello di automobile costruito dalla casa automobilistica Volvo, nell'insolita configurazione tre porte con quattro posti, che la rendeva in pratica una coup\u00e9.\nVenne messa in produzione nel 1985, e fu la prima Volvo della storia con la trazione anteriore.\nPresentata al Salone dell'automobile di Ginevra, nel 1985, le vendite iniziarono nel 1986.\nAlla data di fine produzione, il 7 settembre 1995, erano state prodotte in tutto 76.375 Volvo 480.\nCaratteristiche.\nLa 480 aveva motore anteriore trasversale con trazione anteriore, sospensioni anteriori di tipo MacPherson e posteriori ad assale rigido con barra Panhard. Era dotata di quattro freni a disco con sistema ABS a richiesta.\nCuriosamente, questa coup\u00e9 di casa Volvo aveva il sistema di sospensioni disegnato dalla Lotus, i motori di origine Renault modificati dai tecnici Porsche in collaborazione con la Volvo, veniva prodotta negli stabilimenti ex DAF a Born, nei Paesi Bassi.\nNonostante l'apparenza, la 480 non aveva una aerodinamica molto spinta (il Cx era pari a 0.35).\n480 Turbo.\nNel 1988, a due anni dal lancio, sotto pressioni commerciali che richiedevano maggiori prestazioni da una vettura in fin dei conti venduta come una coup\u00e9, venne presentata la versione Turbo, motorizzata con un propulsore sempre di origine Renault di 1.7 litri di cilindrata e dotato dalla casa svedese di turbocompressore.\nVolvo vantava una lunga esperienza nei motori sovralimentati, iniziata gi\u00e0 con la serie 200.\nPer la 480 venne scelto un tipo di sovralimentazione \"soft\", con una sovrappressione di 0.45 bar data da un turbocompressore Garrett di piccole dimensioni, il che incrementava la potenza rispetto alla versione aspirata di soli 11 cavalli, ma migliorava nettamente la coppia motrice, disponibile gi\u00e0 al regime di 1800 giri/minuto.\nMotori.\nLa Volvo 480 venne commercializzata in quattro versioni: ES, S, dal 1988 Turbo, e dal 1993 la GT (ES con motore 2.0l e Turbo)."}
{"id": "917876", "revid": "1318658", "url": "https://it.wikipedia.org/wiki?curid=917876", "title": "Qusayr Amra", "text": "Qusayr \u02bfAmra - ovvero \"il piccolo palazzo di \u02bfAmra\" - \u00e8 il pi\u00f9 famoso palazzo costruito nel deserto fra quelli che si trovano nella Giordania orientale.\nDescrizione.\nL'edificio venne eretto all'inizio dell'VIII secolo (probabilmente fra il 711 e il 715) dal califfo omayyade al-Wal\u012bd I, agli inizi del suo dominio su questa regione. Il palazzo \u00e8 quindi uno dei primi esempi di arte e di architettura islamica\nIl palazzo, che veniva utilizzato come ritiro dal califfo o dai suoi familiari per diletto o praticare attivit\u00e0 sportive, \u00e8 decorato da affreschi rappresentanti scene di caccia (principalmente di mammiferi ora estinti in tutto il Vicino Oriente, frutti e nudi femminili. L'edificio contiene anche un bagno con un triplice soffitto a volta che dimostra l'influenza romano-bizantina.\nLa struttura, dopo essere stata abbandonata in tempi antichi, venne riscoperta nel 1898 da Alois Musil. Nel 1985 il castello \u00e8 stato inserito nell'elenco dei Patrimoni dell'umanit\u00e0 dell'UNESCO. Oggi Quayr \u02bfAmra si trova in condizioni peggiori rispetto a quelle degli altri castelli del deserto, con gli affreschi danneggiati dai graffiti, per ovviare ai quali sono attualmente in corso opere di restauro.\nStruttura e affreschi.\nIl complesso monumentale di \"Qusayr Amra\" presenta una serie di ambienti variamente dislocati, molti dei quali comunicanti tra loro. L'ingresso principale, situato a nord, conduce nella Sala delle Udienze, un edificio a pianta quandrangolare di circa 11 metri per lato. La presenza di tre imponenti archi a sesto acuto demarca una suddivisione dell'ambiente in altrettante navate, una delle quali presenta un recesso, probabilmente adibito a sala del trono.\nL'intera superficie interna \u00e8 decorata da pregevoli affreschi, attribuiti dagli esperti ad artisti arabi o siriani influenzati notevolmente dal linguaggio figurativo romano e bizantino. Lo dimostra la decorazione della volta, impreziosita da scene campestri e da una \"Nike\" \"che incorona una figura femminile\" In prossimit\u00e0 delle due alcove, sulla parete ovest, \u00e8 visibile un dipinto che raffigura sei sovrani, nemici dell'Islam: tra loro, gli archeologi hanno identificato il re persiano Cosroe, il Negus d'Abissinia, il re dei visigoti Roderico e l'allora imperatore di Bisanzio, in procinto di sottomettersi alla volont\u00e0 di al-Wal\u012bd I. Tuttavia, l'affresco che ha destato pi\u00f9 scalpore, nel corso dei secoli, agli occhi dei visitatori, \u00e8 sicuramente quello che rappresenta una donna a petto scoperto che esce dalla vasca da bagno in un hammam: la sinuosit\u00e0 delle linee e la grazia con cui il corpo della fanciulla \u00e8 stato raffigurato, testimonia un alto livello di sviluppo pittorico, unico nel suo genere, poich\u00e9 del tutto estraneo ai consueti stilemi dell'arte islamica, prevalentemente a carattere religioso. La posizione centrale e privilegiata occupata dal dipinto ha indotto gli archeologi a pensare che la ragazza altro non fosse che la serva preferita del califfo. Al suo fianco sinistro \u00e8 rappresentata un'ancella, mentre sullo sfondo si nota un drappello di uomini incuriositi, intenti ad osservare la scena con notevole attenzione. Ai due lati opposti vi sono immagini che rievocano momenti voluttuosi, abbinate a movimentate partite di caccia, mentre nella volta est sono rappresentati istantanee tratte dalla vita quotidiana dell'epoca: falegnami, fabbri, muratori che erigono edifici e commercianti che cavalcano dromedari. In prossimit\u00e0 delle finestre vi sono raffigurazioni allegoriche della Poesia, della Vittoria e della Filosofia.\nUn corridoio breve, situato sulla parete est, separa la Sala delle Udienze dal bagno turco, o hammam, suddiviso a sua volta in tre elementi: un tepidarium principale, un secondo tepidarium e un calidarium. Il primo dei tre ambienti \u00e8 costituito da una volta a botte, sulla quale \u00e8 rappresentato il volto enigmatico di un uomo, simile per fattezze a Ges\u00f9 Cristo. Tuttora, gli archeologi non sono riusciti a fornire una valida spiegazione di questo dipinto. Sulla parete laterale, inframmezzati da decorazioni a motivo vegetale, ricorrono scenari bucolici, tra cui la sarcastica e antireligiosa raffigurazione di un orso che strimpella un banjo. La lunetta semicircolare, posta in direzione ovest, presenta invece affreschi di tutt'altro genere: in essa \u00e8 infatti rappresentata una figura femminile nell'atto di compiangere il cadavere di un uomo, forse il genero di Walid.\nIl secondo tepidarium, basato su una severa crociera, conserva solo un dipinto intatto e non danneggiato dall'umidit\u00e0: \u00e8 il ritratto di un nudo femminile che regge tra le braccia un neonato. Infine, il calidarium pu\u00f2 essere assimilabile ad una nicchia circolare, munita di piccole finestre e sormontata da una cupola in pietra. Quest'ultima mostra un'importante raffigurazione, tra le prime ad essere eseguite su superficie ricurva, dell'Universo allora conosciuto e dello Zodiaco, con cura particolare nella rappresentazione delle singole costellazioni.\nUn efficiente sistema di tubature faceva defluire l'acqua dal pozzo nei vari ambienti dell'hammam, garantendo cos\u00ec un rifornimento idrico costante e copioso."}
{"id": "917877", "revid": "72396", "url": "https://it.wikipedia.org/wiki?curid=917877", "title": "Musiche da film", "text": "Musiche da film \u00e8 una raccolta di 20 brani appartenenti a colonne sonore composte da Angelo Branduardi. I brani erano gi\u00e0 stati pubblicati in LP (\"State buoni se potete\", \"Momo\", \"Secondo Ponzio Pilato\")"}
{"id": "917881", "revid": "1543377", "url": "https://it.wikipedia.org/wiki?curid=917881", "title": "Chimica combinatoria", "text": "La chimica combinatoria \u00e8 una disciplina chimica che si occupa della sintesi rapida e della simulazione al computer di un gran numero di molecole organiche che possiedono analogia strutturale.\nSpesso il ricercatore si imbatte in un composto che dimostra una certa attivit\u00e0 biologica, che per\u00f2 non \u00e8 sufficiente per garantire il successo clinico (e commerciale) del composto. A questo punto inizia un processo di screening \"quasi casuale\": vengono preparati e testati tutti i possibili composti che mantengono una analogia strutturale per il nucleo fondamentale, ma ne differiscono per i sostituenti collegati.\nQuesta procedura \u00e8 oggi molto popolare a causa della disponibilit\u00e0 a basso costo di tecniche automatizzate che permettono un rapido controllo dell'attivit\u00e0 biologica di un prodotto.\nLa sintesi combinatoria permette di ottenere in modo rapido, ad esempio, da una molecola con tre diversi sostituenti R1, R2, e R3 un totale di strutture equivalente al prodotto formula_1 delle quantit\u00e0 di differenti sostituenti presenti in origine.\nSebbene la chimica combinatoria sia stata utilizzata su scala industriale solamente negli anni novanta, le sue radici risalgono agli anni settanta grazie alle scoperte di Robert Bruce Merrifield sulla sintesi dei peptidi in fase solida su supporti in resina. Negli anni ottanta H. Mario Geysen svilupp\u00f2 ulteriormente questa tecnica, creando matrici di peptidi differenti su supporti separati.\nNei suoi sviluppi moderni la chimica combinatoria ha probabilmente avuto il suo impatto maggiore nell'industria farmaceutica. I ricercatori cercano di ottimizzare le caratteristiche salienti di un composto creando una cosiddetta \"libreria\" di molti differenti analoghi strutturali. I progressi della robotica hanno permesso di potenziare la sintesi combinatoria industriale, permettendo di produrre oltre 100.000 nuovi composti l'anno.\nIn relazione al vasto numero di possibili differenti strutture, ci si affida spesso a una \"libreria virtuale\", un elenco computerizzato di tutte le possibili strutture associate a un dato farmacoforo con tutti i reattivi disponibili per la sintesi. Una libreria di tal genere pu\u00f2 arrivare a contenere centinaia di milioni di composti virtuali. Sfruttando la libreria virtuale \u00e8 possibile effettuare la sintesi reale, in base a calcoli e criteri farmacologici e chimico teorici vari.\nLa scienza dei materiali si serve delle tecniche di chimica combinatoria per la possibile scoperta di nuovi materiali."}
{"id": "917883", "revid": "599", "url": "https://it.wikipedia.org/wiki?curid=917883", "title": "Teorema enorme", "text": ""}
{"id": "917884", "revid": "110157", "url": "https://it.wikipedia.org/wiki?curid=917884", "title": "Parsonz", "text": "Parsonz (toponimo romancio; in tedesco \"Pr\u00e4sanz\", desueto) \u00e8 una frazione del comune svizzero di Surses, nella regione Albula (Canton Grigioni).\nGeografia fisica.\nParsonz \u00e8 situato nella Val Sursette, sulla sponda sinistra del torrente Giulia.\nStoria.\nGi\u00e0 comune autonomo che comprendeva anche la frazione di Salaschigns, nel 1979 fu accorpato all'altro comune soppresso di Riom per formare il nuovo comune di Riom-Parsonz, il quale a sua volta il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Salouf, Savognin, Sur e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "917888", "revid": "92723", "url": "https://it.wikipedia.org/wiki?curid=917888", "title": "Kam&quot;janka", "text": "Kam\"janka () \u00e8 una citt\u00e0 sita nell'Oblast' di \u010cerkasy, nell'Ucraina centrale. Fino al 2020 \u00e8 stata centro amministrativo del distretto omonimo, in seguito soppresso. Ha una popolazione stimata attorno agli 15.000 abitanti."}
{"id": "917889", "revid": "81195", "url": "https://it.wikipedia.org/wiki?curid=917889", "title": "Peptidi", "text": ""}
{"id": "917892", "revid": "118625975", "url": "https://it.wikipedia.org/wiki?curid=917892", "title": "SDS-PAGE", "text": "L'SDS-PAGE (\"Sodium Dodecyl Sulphate - PolyAcrylamide Gel Electrophoresis\", ossia elettroforesi su gel di poliacrilammide in presenza di sodio dodecil solfato) \u00e8 una tecnica analitica che permette l'analisi di estratti proteici.\nPrincipio.\nIl principio su cui si basa questa tecnica elettroforetica \u00e8 l'attivit\u00e0 denaturante dell'SDS; questo \u00e8 in grado di interagire con le proteine in un rapporto costante di 1,4 g di SDS ogni grammo di proteina. La separazione avviene quindi per differenza fra pesi molecolari visto che il rapporto massa/carica per ogni proteina denaturata con SDS rimane costante.\nProcedura.\nIl passo fondamentale consiste nella preparazione di un gel di poliacrilammide per separare le proteine sulla base del loro peso molecolare. Il gel si compone di due parti:\nElettroforesi su gel.\nQuando si applica un campo elettrico di corrente continua a una soluzione a pH determinato che contiene proteine, queste si muoveranno verso uno dei due elettrodi, ognuna con direzione e velocit\u00e0 determinate dalle proprie cariche superficiali e dimensioni. Nel caso della SDS-PAGE, tutte le proteine si muovono verso l'elettrodo positivo in virt\u00f9 della carica netta negativa fornita dal SDS.\nSi tratta di una tecnica di tipo analitico, in quanto la quantit\u00e0 di proteina che si riesce a separare, 5 - 25 microgrammi per banda di proteina, \u00e8 minima.\nSDS-PAGE.\nL'elettroforesi discontinua su gel di poliacrilammide in presenza di SDS (dodecil solfato di sodio) \u00e8 il tipo di elettroforesi pi\u00f9 utilizzato in biochimica analitica, in quanto permette di stabilire con buona accuratezza sia il grado di purezza della proteina che si sta purificando sia il suo peso molecolare. \nDopo numerosi tentativi di mettere a punto una tecnica ottimale di analisi, la SDS-PAGE discontinua secondo Laemmli \u00e8 oggi utilizzata in tutti i laboratori, fornendo costantemente risultati riproducibili. \nSi tratta di separare in un campo elettrico le proteine dopo averle denaturate e caricate negativamente in modo uniforme con l'SDS, usando come supporto un setaccio tridimensionale di acrilammide polimerizzata (gel). \nL'SDS \u00e8 un detergente fortemente ionico che conferisce una carica elettrica negativa in media ogni 2 residui di amminoacido. Le proteine trattate con SDS sono denaturate e con un numero di cariche proporzionale al loro peso molecolare: ad es. una proteina di 40 kDa assumer\u00e0 circa 180 cariche negative, una di 80 kDa 360 ecc.\nSoluzioni e reagenti per SDS-PAGE.\nA. Tampone Tris-HCl 1,5 M pH 8,8. \nB. Tampone Tris-HCl 0,5 M pH 6,8. \nC. Soluzione di acrilammide e bis-acrilammide (soluzione C): 146 g di acrilammide e 4 g di bis-acrilammide in 500 ml di acqua distillata, si filtra su carta da filtro e si conserva a 4\u00a0\u00b0C al buio. \nD. Soluzione al 10% di SDS (peso/volume) in acqua distillata. \nE. Persolfato di ammonio al 10% (P/V): soluzione fresca. \nF. TEMED. \nG. Miscela per i campioni:\nH. Tampone per la corsa Tris-glicina-SDS 5X: \nApparato per elettroforesi verticale.\nSono disponibili in commercio vari sistemi per elettroforesi costituiti da: \nProcedura.\nDue lastrine separate lateralmente dagli spaziatori e chiuse con pinze si dispongono verticalmente nel supporto per la gelificazione, che in basso ha una striscia di gomma.\nSi ottiene cos\u00ec uno spazio di 1 mm di spessore a forma di lastra rettangolare (\"slab\") delimitata davanti e dietro dai due vetri, ai lati dagli spaziatori e in basso dalla striscia di gomma. \nIn questo spazio si versano e si lasciano gelificare prima la soluzione di acrilammide per il gel di separazione (inferiore) e poi quella per il gel di impaccamento (superiore).\nI diametri dei pori del gel di separazione si possono variare aumentando o diminuendo la quantit\u00e0 di soluzione C (acrilammide e bis). \nLe dosi qui riportate si riferiscono a un gel di separazione al 7,5% di acrilammide. \nLa concentrazione del gel di impilamento \u00e8 di solito il 4%. \nLe quantit\u00e0 di soluzioni che si preparano di volta in volta dipendono dalle dimensioni dei gel e dal loro numero. \nSiccome la polimerizzazione della soluzione C \u00e8 inibita dall'ossigeno, si mescolano tutti i componenti tranne persolfato di ammonio e TEMED (N, N, N', N'-tetrametil-etilendiammina), si degassa la soluzione sotto vuoto per 5 - 10 min, e poi si aggiungono questi due componenti scatenano la reazione di gelificazione nella soluzione, che si versa immediatamente nello slab lasciandone 1 - 2 ml in una provetta per controllare la polimerizzazione. \nQuasi tutto lo slab \u00e8 costituito dal gel di separazione inferiore. \nA polimerizzazione completata si prepara la soluzione per il gel di impilamento con le stesse modalit\u00e0 e si versa sopra al gel di separazione. Si inserisce il pettine che determina nel gel superiore la formazione dei pozzetti per il caricamento dei campioni di proteine. \nTerminata la polimerizzazione si toglie lo slab dal supporto e si inserisce nella camera di elettroforesi, si rimuove il pettine e si aggiunge il tampone per la corsa Tris-glicina SDS nei recipienti inferiore (elettrodo +) e superiore (elettrodo -). \nI campioni di proteine, che contengono glicerolo, si pipettano nei pozzetti al di sotto del tampone di corsa. \nIn 2 -3 pozzetti si caricano miscele di proteine a peso molecolare noto. \nL'elettroforesi si inizia accendendo l'alimentatore, che fornisce una corrente a potenza costante impostata a seconda delle dimensioni e spessore del gel. \nSi interrompe la corsa elettroforetica quando il blu di bromofenolo contenuto nel campione dista pochi millimetri dal bordo inferiore.\nCorsa.\nQuesto tipo di elettroforesi si basa sulla differenza (discontinuit\u00e0) dei tamponi utilizzati.\nQuando si chiude il circuito, gli ioni Cl- del tampone Tris-HCl pH 6,8 (gel di impilamento e soluzione dei campioni) formano un'onda veloce che si dirige verso il basso (polo +), seguita da un'onda di ioni glicina (tampone per la corsa), pi\u00f9 grandi e pi\u00f9 lenti.\nTra queste due onde si forma una zona ad alto voltaggio, nel quale le proteine del campione formano bande strettissime, di pochi micrometri, e impilate l'una sull'altra.\nQueste bande possono quindi entrare nel gel di separazione una alla volta, dove trovano pH 8,8 e un campo elettrico uniforme che le separa secondo la carica, mentre il setaccio tridimensionale di acrilammide le separa secondo la grandezza. \nIl risultato finale \u00e8 che ogni proteina, al termine dell'elettroforesi, ha percorso nel gel di separazione una distanza in mm inversamente proporzionale al suo peso molecolare, valore che si pu\u00f2 calcolare in grafico per confronto con le distanze percorse dalle proteine a peso molecolare noto.\nEvidenziamento delle bande.\nLe proteine non sono colorate, quindi per osservare le bande \u00e8 necessario evidenziarle. \nSubito dopo la corsa uno dei vetrini viene tolto e viene tagliato l'angolo in basso sotto al primo campione, per riconoscere in seguito univocamente la disposizione dei campioni. \nA questo punto le tecniche di colorazione differiscono a seconda del laboratorio, ad esempio si possono fissare le bande con acido tricloroacetico (TCA), che denatura le proteine e ne impedisce la diffusione, e poi colorarle con blu di Coomassie con successiva rimozione del colorante non legato alle proteine."}
{"id": "917896", "revid": "125244134", "url": "https://it.wikipedia.org/wiki?curid=917896", "title": "NES Zapper", "text": "La \u00e8 una pistola ottica progettata per il Nintendo Entertainment System nel 1985. La pistola permette di mirare allo schermo del televisore che si sta utilizzando per giocare e di sparare per abbattere personaggi visualizzati su di esso.\nStoria.\nIl progetto giapponese originario consisteva in una imitazione realistica di un revolver; in Nord America l'estetica della pistola fu modificata fino a farla assomigliare ad una futuristica pistola a raggi, con un design simile a quello del NES. La pistola non ha un vero calcio; il manico \u00e8 in plastica dura. Le prime Zapper erano grigie, ma a partire dal 1988 il colore fu cambiato in arancione, in quanto in tale periodo negli Stati Uniti era entrata in vigore una legge che prescriveva che le armi giocattolo non potevano pi\u00f9 assomigliare a quelle vere.\nDescrizione tecnica.\nLa Zapper ha un grilletto che richiede una certa forza per essere premuto, e frequentemente questa caratteristica ha causato affaticamenti e dolore ai muscoli delle mani e degli avambracci dei giocatori (le light gun pi\u00f9 moderne hanno un grilletto meno resistente).\nLa tecnologia alla base della Zapper \u00e8 progettata per l'uso con gli schermi a tubo catodico, unica tipologia di display impiegata nei televisori degli anni '80, pertanto la pistola non \u00e8 in grado di funzionare sui pi\u00f9 moderni televisori al plasma ed a cristalli liquidi.\nQuando il grilletto viene premuto, il gioco sostituisce la schermata con uno sfondo nero per un fotogramma, per poi mostrare una serie di schermate, ciascuna della durata di un fotogramma, anch'esse nere ma con un rettangolo bianco intorno ad uno degli sprite da colpire, evidenziando, nel caso di bersagli multipli, un bersaglio diverso in ogni schermata. Il fotodiodo della Zapper rileva questi cambiamenti in intensit\u00e0 luminosa e invia un segnale al NES; dalle caratteristiche elettriche di tale segnale la console riesce a distinguere se l'area verso cui si \u00e8 sparato \u00e8 diventata nera e poi si \u00e8 illuminata (segnalato da un calo seguito da un incremento nell'intensit\u00e0 del segnale), quindi il colpo \u00e8 andato a segno, o \u00e8 rimasta nera (segnalato da un calo e senza successivo incremento), quindi il colpo \u00e8 andato a vuoto."}
{"id": "917922", "revid": "125811326", "url": "https://it.wikipedia.org/wiki?curid=917922", "title": "Borgo Orefici", "text": "Il Borgo Orefici \u00e8 uno storico rione di Napoli ricadente nel quartiere Pendino.\nEstensione.\nSi estende in vicinanza del mare fra via Marina ed il Rettifilo (Corso Umberto I), secondo uno schema di viuzze disposte a dedalo, intorno al fulcro centrale di Piazzetta Orefici. All'interno del rione sono concentrate tutte le pi\u00f9 antiche ed importanti botteghe cittadine specializzate nella lavorazione artigianale di prodotti di oreficeria, argenteria e gioielleria.\nStoria.\nMedioevo.\nLa prima notizia certa della caratterizzazione del luogo risale al medioevo, quando le botteghe, gi\u00e0 esistenti in gran numero, ottennero il riconoscimento ufficiale da Giovanna d'Angi\u00f2 e si radunarono in corporazione.\nI primi maestri orafi erano francesi giunti a Napoli al seguito degli angioini, ben presto affiancati da artigiani locali, che seppero ben presto soppiantare i maestri francesi e riuscirono a creare una tradizione ed una scuola napoletana, conosciuta in tutta Europa fino alla caduta del Regno di Napoli.\nRegno di Napoli.\nSuccessivamente, verso la fine del XVII secolo, il Marchese del Carpio, vicer\u00e9 di Napoli, stabil\u00ec l'obbligo di esercitare l'arte degli argentieri e degli orefici unicamente nella zona del borgo, creando di fatto un monopolio a favore della corporazione, che oggi si \u00e8 evoluta, diventando un consorzio cui hanno aderito la quasi totalit\u00e0 degli operatori orafi della citt\u00e0.\nUnit\u00e0 d'Italia.\nTra il 1890 e il 1903 il borgo \u00e8 stato oggetto di una riqualificazione urbanistica, nell'ambito del Risanamento di Napoli, che ne ha modificato l'assetto. Molti vicoli ed edifici, sia civili che religiosi, furono demoliti per dar spazio a strade pi\u00f9 larghe (come nel caso dell'attuale via Saverio Baldacchini).\nOpere famose.\n\u00c8 qui che sono state fuse, battute e realizzate le celebri e preziose statue del tesoro di San Gennaro, nonch\u00e9 gli arredi sacri di moltissime altre chiese napoletane."}
{"id": "917953", "revid": "339392", "url": "https://it.wikipedia.org/wiki?curid=917953", "title": "Giuseppe Laterza e figli", "text": ""}
{"id": "918015", "revid": "124123", "url": "https://it.wikipedia.org/wiki?curid=918015", "title": "Donald Edward Williams", "text": "Williams \u00e8 nato nell'Indiana, \u00e8 sposato ed ha due figli. Nel 1964 ha conseguito un bachelor of science in ingegneria meccanica alla Purdue University presso West Lafayette (Indiana). \u00c8 stato pilota della marina degli Stati Uniti dal 1966. Ha volato per oltre 6.000 ore compiendo 745 atterraggi.\nNel febbraio del 1978 \u00e8 stato selezionato come candidato astronauta dalla NASA completando l'addestramento nell'agosto del 1979 venendo qualificato come pilota per le future missioni dello Shuttle. Ha volato in due missioni: nell'aprile del 1985 sulla STS-51-D come pilota e nell'ottobre del 1989 come comandante della STS-34 nella quale \u00e8 stata lanciata la Galileo.\nNel marzo del 1990 ha lasciato la marina e la NASA ma lavora ancora in ambito scientifico."}
{"id": "918017", "revid": "1906976", "url": "https://it.wikipedia.org/wiki?curid=918017", "title": "Crocifissione di Cristo (Zenone Lavagna)", "text": "La Crocifissione di Cristo, detta a' Tila, \u00e8 un dipinto del pittore Zenone Lavagna del 1896. Di grandi dimensioni (15 m per 10 m), \u00e8 conservata nella chiesa di Santa Maria Immacolata di Belpasso, nella citt\u00e0 metropolitana di Catania, dove viene esposta durante la settimana che precede la Pasqua.\nDescrizione.\nRaffigura nella parte destra Cristo sulla Croce, gi\u00e0 esanime, con ai piedi Maria Maddalena, mentre nella parte sinistra si trovano la Madonna e un'altra donna. Sullo sfondo, con colori cupi blu-verdastri, sono raffigurate le mura di Gerusalemme e un corteo funebre di sei figure, due delle quali sono identificabili come soldati romani.\nLa composizione del quadro si articola secondo diagonali (la cresta del monte a sinistra, terminante ai piedi della Maddalena, e le braccia tese della Madonna a destra) che fanno convergere lo sguardo nella parte centrale.\nLa scena rappresenta l'atto gi\u00e0 compiuto, Cristo esanime \u00e8 abbandonato a se stesso, il capo reclinato e rivolto verso la terra, accentuato per di pi\u00f9 dalle due ciocche di capelli che inquadrano il viso. Ai piedi della croce la Maddalena \u00e8 quasi avvinghiata alla base della stessa, il suo corpo \u00e8 possente, quasi pesante, avvolto da un manto blu, le uniche parti scoperte sono la spalla e il braccio sinistro stretto ai piedi del Cristo, come a ricordare il suo passato di donna peccatrice e redenta attraverso la lavanda dei piedi di Ges\u00f9. La Vergine \u00e8 nell'atto della disperazione, \u00e8 quasi inginocchiata perch\u00e9 sorretta da una donna, le mani sono protese verso il Cristo quasi a volerlo accarezzare e sostenere per l'ultima volta. Un bagliore, o un tramonto in lontananza ci dice che la scena si \u00e8 svolta nelle ore serali. \nLa tela, come testimonia l'epigrafe, scritta dal nipote, Giuseppe Lavagna, \u00e8 rimasta incompiuta, con lacune di colore, colpi di pennello veloci e parti non finite o appena abbozzate."}
{"id": "918019", "revid": "767487", "url": "https://it.wikipedia.org/wiki?curid=918019", "title": "Pane e cioccolata", "text": "Pane e cioccolata \u00e8 un film del 1974 diretto da Franco Brusati e interpretato da Nino Manfredi. Ha per tema l'emigrazione italiana in Svizzera.\nConsiderato uno dei migliori film di Manfredi, grazie anche alla sceneggiatura e alla regia di Brusati, che tiene perfettamente in armonia dramma e umorismo. La pellicola, che si aggiudic\u00f2 vari premi cinematografici, \u00e8 stata in seguito inserita, come opera rappresentativa, nella lista dei \"100 film italiani da salvare\".\nTrama.\nDopo tre lunghi anni trascorsi in Svizzera, lontano dalla famiglia e dagli amici, nell'affannosa ricerca di un'occupazione dignitosa, per Giovanni Garofoli, detto Nino, un cameriere italiano in prova presso un prestigioso ristorante, sembra prospettarsi un futuro benevolo, speranza vanificata da una fotografia consegnata alla polizia che lo ritrae, dietro una donna, ad orinare su un muretto.\nPerso il lavoro per tale inezia e dunque espulso, Nino non si d\u00e0 per vinto e, nonostante ora risieda nel paese come clandestino, cerca di risalire la china. Ospitato per qualche giorno da Elena, rifugiata politica greca - il suo paese era al tempo sotto la dittatura dei Colonnelli - Nino si affida ad un miliardario italiano riparato in Svizzera per reati fiscali ed esportazione illecita di capitali, incontrato una sera quando lavorava ancora presso il ristorante, al quale consegna perfino i suoi scarsi e sudati risparmi, nella speranza di poter essere assunto come suo cameriere personale. L'industriale, sull'orlo della bancarotta, si toglie la vita lasciandolo senza lavoro, denaro e, soprattutto, il permesso di soggiorno.\nNino trova rifugio dapprima presso dei minatori, improvvisando un commovente spettacolo serale di travestiti, poi presso dei clandestini che vivono in un pollaio, condiviso con le stesse galline che devono uccidere e spennare. Scioccato dalla loro esistenza degradata e scrutando dei giovani biondi e benestanti fare un bagno al fiume, decide di schiarirsi i capelli e di cercare di \"integrarsi\" con gli svizzeri.\nIn un bar, tuttavia, assiste alla telecronaca di una partita della Nazionale di Calcio italiana, continuando seppur goffamente, a recitare la parte del biondo elvetico, fino a quando ad una rete degli Azzurri, egli \u00e8 incapace di trattenere la gioia irrefrenabile, esplodendo in un urlo liberatorio.\nFallito questo tentativo patetico, viene accompagnato dalle autorit\u00e0 e fatto salire sul treno per l'Italia ma sul punto di montare in vettura, viene raggiunto da Elena, che gli consegna un rinnovo del permesso, ottenuto dal suo compagno svizzero ed agente di Polizia. Nino declina ringraziandola ma una volta in viaggio, si trova come infastidito dall'atteggiamento di alcuni connazionali - anch'essi sulla via del rimpatrio - intenti a intonare, in funzione consolatoria il famoso stornello napoletano sulla rassegnazione (\"Chi ha avuto avuto avuto...\"). Giunto sotto il Traforo del L\u00f6tschberg, tira il freno d'allarme e torna indietro per riprendere la sua battaglia.\nProduzione.\nIl film, originariamente concepito per Ugo Tognazzi, sub\u00ec diversi rimaneggiamenti a opera dello stesso Manfredi quando questi subentr\u00f2 nel progetto al posto dell'attore cremonese. Il fatto dest\u00f2 malumore e polemiche all'uscita del film, con Jaja Fiastri e Franco Brusati che contestavano all'attore la pretesa di essere inserito nei crediti anche come sceneggiatore. Manfredi, d'altra parte, affermava di aver apportato delle significative modifiche, anche grazie all'esperienza vissuta in prima persona come figlio di immigrati negli Stati Uniti.\nAccoglienza.\nIl film riscosse consenso di pubblico e di critica, e venne lanciato con successo in numerosi paesi europei, Francia compresa. Nel 1978 ebbe una circolazione, sebbene limitata, negli Stati Uniti.\nEdizione DVD Blu ray.\nLa prima edizione in DVD e Blu-Ray per il mercato italiano \u00e8 uscita il 2 dicembre 2014. Entrambe le due edizioni home video contengono la versione restaurata del film, curata dalla Cineteca di Bologna, oltre a tre extra realizzati per l'occasione: \"Una macchina con due motori\". \"Franco Brusati e la realizzazione di Pane e cioccolata\" (62 min ca); \"A proposito di Pane e Cioccolata\": conversazione tra Paolo Virz\u00ec e Andrea Occhipinti (17 min ca); \"Il restauro\" (7 min ca)."}
{"id": "918020", "revid": "6923", "url": "https://it.wikipedia.org/wiki?curid=918020", "title": "Volvo 460", "text": ""}
{"id": "918021", "revid": "6923", "url": "https://it.wikipedia.org/wiki?curid=918021", "title": "Volvo 440", "text": ""}
{"id": "918023", "revid": "22475", "url": "https://it.wikipedia.org/wiki?curid=918023", "title": "The Outfoxies", "text": " \u00e8 un videogioco arcade del 1994 prodotto da Namco.\nTrama.\nIl misterioso e ricchissimo \"Mr. Acme\" ha ingaggiato sette dei pi\u00f9 famosi e micidiali assassini del mondo, ciascuno a insaputa degli altri, perch\u00e9 si uccidano a vicenda. Spetta al giocatore, una volta scelto uno dei killer, eliminare la concorrenza e scoprire quale siano le vere intenzioni di Mr. Acme.\nModalit\u00e0 di gioco.\nScopo del gioco \u00e8, come ricorda un messaggio registrato all'inizio di ogni livello, eliminare l'avversario con ogni mezzo: le ambientazioni sono disseminate di armi che spaziano da spade a lanciafiamme, da granate a pistole, ma \u00e8 possibile sfruttare quasi ogni elemento del livello per causare danno all'avversario. Tutti gli oggetti che possono essere utilizzati sono indicati chiaramente da una scritta, inoltre dopo averli raccolti una voce ne pronuncer\u00e0 il nome e un'immagine di essi apparir\u00e0 accanto al nome del personaggio (e anche un indicatore dei proiettili nel caso si tratti di un'arma da fuoco). Le ambientazioni sono molto diversificate e strutturate in modo che nessuno possa dirsi veramente avvantaggiato, rendendo le partite imprevedibili.\nI controlli sono quelli tipici di un \"platform\": si salta su e gi\u00f9 dalle varie piattaforme che compongono i livelli e si possono compiere varie mosse evasive come rotolare.\nDopo aver eliminato un avversario entro il tempo limite previsto, Mr. Acme elargir\u00e0 al killer la somma pattuita, da cui sar\u00e0 sottratto un certo ammontare di denaro a seconda del danno subito (le spese ospedaliere).\nPersonaggi e livelli.\nLista dei personaggi disponibili e indicazione dell'ambientazione in cui li si dovr\u00e0 affrontare.\nUna volta sconfitti tutti e cinque gli avversari, l'ultimo livello diviso in pi\u00f9 sezioni \u00e8 la magione di Mr. Acme, ultimo ostacolo al titolo di miglior killer del mondo."}
{"id": "918024", "revid": "767487", "url": "https://it.wikipedia.org/wiki?curid=918024", "title": "Regola del quoziente", "text": "In analisi matematica, la regola del quoziente \u00e8 una regola di derivazione che permette di calcolare la derivata del quoziente di due funzioni derivabili.\nDefinizione.\nLa derivata del rapporto fra due funzioni \u00e8 un rapporto avente come numeratore la derivata del numeratore per il denominatore meno la derivata del denominatore per il numeratore, e come denominatore il quadrato del denominatore originario.\n\"D\"[\"f\"(\"x\")] e \"f\"'(\"x\") sono notazioni che indicano il medesimo significato di derivata.\n\u00c8 necessario che \"g\"(\"x\"), essendo al denominatore, non si annulli mai nell'intervallo o nel punto interessato dal calcolo per non rendere indefinito il risultato.\nLa regola del quoziente per\u00f2 pu\u00f2 anche essere considerata un caso particolare della regola del prodotto - anch'essa utilizzata per la derivazione - con secondo fattore \"1/g(x)\", solo che spesso torna pi\u00f9 facile ai fini del calcolo per la maggior complicanza della derivata dell'inversa.\nDimostrazione tramite il rapporto incrementale.\nApplicando la definizione di derivata, come limite del rapporto incrementale:\nSi deriva, ipotizzando entrambe le funzioni \"f\"(\"x\") e \"g\"(\"x\") derivabili in \"x\" e \"g\"(\"x\") non nulla, che:\nSi riduce tutto al minimo comune multiplo:\nOra aggiungiamo e togliamo \"f\"(\"x\")\"g\"(\"x\"):\nRaccogliendo \"f\"(\"x\") e \"g\"(\"x\") e sistemando i numeratori si viene a \nSiccome \"g\"(\"x\") \u00e8, per ipotesi, non nulla e derivabile in \"x\", quindi \u00e8 qui anche continua: \nPer la (1), si conclude che:\ne quindi formula_10 cvd.\nDimostrazione tramite la regola del prodotto.\nApplicando la regola del prodotto e la regola della funzione reciproca, si ha:\nformula_11\ne si conclude.\nAd esempio: formula_12"}
{"id": "918026", "revid": "834", "url": "https://it.wikipedia.org/wiki?curid=918026", "title": "Cee", "text": ""}
{"id": "918033", "revid": "1305772", "url": "https://it.wikipedia.org/wiki?curid=918033", "title": "CEE (disambigua)", "text": ""}
{"id": "918037", "revid": "124807796", "url": "https://it.wikipedia.org/wiki?curid=918037", "title": "MediEvil", "text": "MediEvil \u00e8 un videogioco di genere avventura dinamica con elementi hack 'n slash prodotto nel 1998 dalla SCE Cambridge Studio e distribuito dalla Sony Computer Entertainment in esclusiva per la piattaforma PlayStation. Il protagonista \u00e8 il cavaliere Sir Daniel Fortesque che deve combattere l'esercito del malvagio mago Zarok attraverso una serie di livelli.\nIl titolo \u00e8 un gioco di parole tra \"medieval\" (medievale) ed \"evil\" (malvagio).\n\u00c8 considerato un classico della piattaforma PlayStation.\n\"MediEvil\" venne pubblicato in Nord America e in Europa il 1\u00ba ottobre 1998 e in Giappone il 17 giugno 1999.\nDivenne titolo \"Platinum\" e venne ripubblicato ufficialmente nel 2003 in una raccolta comprensiva del gioco \"C-12: Final Resistance\".\nIl successo del titolo port\u00f2 alla realizzazione di un seguito, \"MediEvil 2\", pubblicato per PlayStation nel 2000, e di un remake per PSP intitolato \"MediEvil Resurrection\", pubblicato nel 2005.\nIn Europa dal 26 luglio 2007 \u00e8 reso disponibile all'acquisto digitale su PlayStation 3 e PlayStation Portable tramite PlayStation Network.\nNonostante il valore \"Platinum\" del titolo (che richiede almeno 400.000 copie vendute a livello internazionale) non si conosce attualmente la stima di vendite raggiunta.\nTrama.\nLe vicende del gioco hanno luogo in un reame immaginario chiamato Gallowmere, collocabile temporalmente in una versione magica e fittizia del basso medioevo inglese (nel suo seguito il lasso temporale del primo gioco verr\u00e0 fatto coincidere col 1386) \nL'antefatto della trama vera e propria viene raccontata in un filmato apposito prima della schermata del men\u00f9 principale. Gallowmere era governata dal mite e saggio \"Re Pellegrino\", amatissimo dal suo popolo.\nUna notte per\u00f2 il reame venne attaccato da un'orda di temibili demoni evocati dal potente mago \"Zarok\", sino ad allora fidato consigliere di corte, ma spesso deriso dai pi\u00f9 per le sue stramberie ed infine allontanato dalla corte una volta che ne vennero scoperti gli esperimenti da negromante ch'era solito condurre in segreto. Lo stesso Sir Daniel Fortesque, primo soldato di corte e braccio destro del Re ch'era spesso solito deridere il mago, fu l'artefice involontario di questa scoperta, che dunque spinse il malvagio stregone a covargli un fortissimo astio.\nRe Pellegrino schier\u00f2 le sue truppe sul campo che verr\u00e0 ricordato in futuro come il luogo della \"Battaglia di Gallowmere\". L'avanzata del malvagio esercito fu fermata, Zarok messo in fuga e i demoni sigillati per l'eternit\u00e0 in una tomba nella \"Terra incantata\". Il \"Sigillo delle tenebre\", la chiave per liberare i demoni dal sonno profondo, fu dato in custodia al sindaco del villaggio di Gallows.\nDa allora, i menestrelli e i cantastorie narrarono a lungo dell'eroiche gesta di Sir Daniel Fortesque sul campo di battaglia, di come riusc\u00ec ad annientare le truppe nemiche e di come, sebbene ferito mortalmente, sconfisse lo stregone.\nMa la verit\u00e0 storica \u00e8 tutt'altra: il valoroso eroe che tanto decantavano soccombette alla prima carica per via di una freccia nemica tirata nel mucchio ed andata conficcarglisi nell'occhio sinistro, tramortendolo mortalmente. Sir Daniel non era altro che un qualsiasi \"vile soldato\", come reciter\u00e0 il Gargoyle della cripta cento anni dopo (dove poi sar\u00e0 ambientata l'intera vicenda di gioco). Sir Daniel, infatti, raccontava imprese eroiche mai compiute al Re Pellegrino, prendendosi cos\u00ec onori mai avuti.\nInfatti, quando Zarok riesce a tornare, pi\u00f9 potente che mai, oscura il ridente e solare regno di Gallowmere, mettendolo in ginocchio; lancia dapprima l'incantesimo della notte eterna, e successivamente rapisce tutte le anime dei cittadini, che si trasformano in seguaci ai suoi ordini e, infine, resuscita tutti i morti dalle loro tombe, tenendoli al suo servizio. Nel neonato esercito di zombie, per\u00f2, viene resuscitato lo stesso Sir Daniel e, ricordandosi del suo sconcertante passato, ottiene una seconda possibilit\u00e0 per riscattarsi, inseguendo il malvagio mago per tutta Gallowmere per poterlo sconfiggere e riportare la pace nel suddetto regno.\nFinale.\nIl finale del gioco vede, naturalmente, la sconfitta di Zarok e la liberazione definitiva di Gallowmere dalla maledizione del negromante. Dopo l'ultimo epico scontro, Sir Daniel potr\u00e0 tornare nella sua cripta e finalmente riposare per l'eternit\u00e0, avendo dimostrato il suo valore. Un finale alternativo si ottiene solo dopo aver raccolto tutti e 20 i Calici delle anime, conseguibili ognuno nei vari livelli ogni qualvolta si riesca ad ottenere il 100% dalla mietitura delle anime nemiche. In questo caso, Sir Daniel verr\u00e0 accolto nel \"Salone degli eroi\" insieme a tutti gli altri valorosi che gli offriranno del vino che, sbadatamente, non riuscir\u00e0 a bere perch\u00e9 privo di mandibola.\nModalit\u00e0 di gioco.\nIl gioco inizia con un breve un filmato introduttivo che cita il logo della casa produttrice, la Sony Computer Entertainment Europe, o America a seconda della versione. Segue poi la schermata di caricamento, che rievoca la copertina di gioco con la scrittura dell'avvertenza sulla violazione dei diritti d'autore.\nSuccessivamente un filmato, accompagnato da una sequenza di immagini con un testo in sovraimpressione, recitato da una voce fuori campo, ci racconta la storia di Gallowmere fino all'epoca dei fatti in cui si svolge il gioco. Il filmato immediatamente successivo, in computer grafica, mostra gli eventi presenti, ovvero il ritorno di Zarok e la maledizione che lancia su tutta Gallowmere, rubando l'anima agli abitanti e rendendoli folli. Nella sequenza finale, vengono risvegliati i morti e viene mostrato uno zombie che attacca, selvaggio.\nDa questo filmato, si passa quindi al men\u00f9 principale. Caratteristica interessante per l'epoca \u00e8 l'approccio \"cinematografico\" al men\u00f9 stesso, blando nelle opzioni possibili (iniziare una nuova partita o caricarne una gi\u00e0 esistente su Memory Card), ma tecnico nell'effetto della camera da presa \"digitale\". Infatti, la prima inquadratura \u00e8 di un ragno che cammina sulla sua tela tesa fra due tombe, poi la telecamera avanza con un lungo piano sequenza, che va a scoprire tra le tombe del cimitero il titolo luminoso del gioco: \"MediEvil\"; prosegue ai piedi di una statua, quella del protagonista Sir Daniel, ci gira intorno facendone una panoramica e poi si dirige verso una tomba, dietro cui uno scheletro indica le opzioni possibili: \"Nuova\" o \"Carica\". \u00c8 possibile saltare questa lunga introduzione premendo il tasto X.\nCi sono a disposizione tre spazi interni in cui \u00e8 possibile salvare lo stato di gioco. Il gioco chieder\u00e0 all'utente di salvare la partita ogni volta che sar\u00e0 terminato un livello, tranne il primo. Dal men\u00f9 di scelta del livello, tramite la pressione del tasto Quadrato, sar\u00e0 possibile salvare la partita in qualsiasi momento. Il salvataggio terr\u00e0 il conto e visualizzer\u00e0 anche il tempo trascorso in gioco.\nSelezionata una nuova partita ci sar\u00e0 solo un ultimo filmato introduttivo, che mostrer\u00e0 il risveglio del protagonista, Sir Daniel, attraverso un ulteriore piano sequenza, che parte dall'ingresso del cimitero, mostrando gli zombie che spopolano per il reame, e va fino alla sua cripta in cui il cavaliere si sveglier\u00e0, si strapper\u00e0 la ragnatela formatasi nel suo occhio cavo e sorrider\u00e0 dritto in camera con i soli denti superiori che gli sono rimasti.\nDopo il logo della \"Cripta di Sir Daniel\", un semplice tutorial, inizia il gioco vero e proprio.\n\"MediEvil\" si presenta quindi come un gioco d'avventura con elementi di azione in stile Hack 'n slash, in cui il giocatore controlla uno scheletrico cavaliere di nome Sir Daniel Fortesque.\nIl gioco si svolge mediante la successione di vari livelli, in molti dei quali \u00e8 presente un obiettivo da raggiungere per poter proseguire. Ognuno di questi rappresenta in dettaglio uno dei luoghi \"tipici\" di Gallowmere, visibili sulla mappa. Sono anche presenti diversi boss alla fine di alcuni livelli.\nLo scopo del gioco \u00e8 quello di farsi strada attraverso il regno di Gallowmere, tra enigmi da risolvere e nemici da abbattere. Il fine ultimo \u00e8 quello di raggiungere lo stregone Zarok nella sua tana per sconfiggere lui e il suo esercito. Grazie alla presenza nei livelli di diversi libri e dei gargoyle posti sulle pareti, il giocatore pu\u00f2 intuire gli obiettivi, avere delle dritte utili per risolvere gli enigmi e scoprire i dettagli sulla storia di Gallowmere.\nIl giocatore ha a disposizione una moltitudine di armi e artefatti magici. Molte di queste armi hanno a disposizione un colpo speciale, che spesso va caricato alla massima potenza. Quando non \u00e8 in possesso di altro, Sir Daniel pu\u00f2 staccarsi il braccio sinistro e usarlo come arma, anche se il suo effetto \u00e8 blando. Alcune armi si usurano utilizzandole (come il bastone) o esauriscono le loro capacit\u00e0 magiche (come il fulmine o lo spadone) e altre ancora terminano le munizioni (come i pugnali e gli archi). Le armi magiche e quelle a munizioni possono essere ricaricate dagli avidi venditori gargoyle in cambio di denaro.\nSir Daniel pu\u00f2 inoltre difendersi con scudi in rame, in argento o in oro. I primi due, meno resistenti, si rompono irrimediabilmente ricevendo colpi. Lo scudo d'oro, oltre a essere il pi\u00f9 resistente, pu\u00f2 essere anch'esso ricaricato dai mercanti gargoyle. Lo scudo vede un utilizzo maggiore per le armi dalla lunga distanza, come la balestra: infatti, \u00e8 possibile sparare frecce per colpire nemici distanti e allo stesso tempo difendersi da quelli che sopraggiungono.\nSi pu\u00f2 entrare in possesso di armi e difese sempre pi\u00f9 potenti nel corso del gioco raccogliendo i Calici delle anime presenti in tutti i livelli a eccezione del primo e dell'ultimo, rispettivamente il tutorial e lo scontro finale. Quando completa un livello dopo aver raccolto il calice, Sir Daniel accede al \"Salone degli eroi\", dove a turno i vecchi compagni di battaglia gli conferiscono un dono, che si pu\u00f2 anche rifiutare. Spesso si tratta di armi (ogni eroe consegna la sua arma personale), ma a volte anche di denaro o bottiglie della vita.\nI calici, vuoti e smaterializzati all'inizio del livello, si riempiono raccogliendo le anime dei nemici che Sir Daniel abbatte nel corso del gioco: quando un calice \u00e8 pieno si materializza e pu\u00f2 essere raccolto. Solitamente, il calice si trova in una posizione nascosta, o difficile da raggiungere, e spesso bisogner\u00e0 ripetere il livello per riuscire a ottenerlo.\nLa salute di Sir Daniel \u00e8 rappresentata da multiple barre verdi dell'energia, il cui numero \u00e8 determinato dalle \"Bottiglie della vita\" raccolte. L'energia cala quando Sir Daniel viene colpito. La morte \u00e8 istantanea quando si cade da altezze elevate o si annega in uno specchio d'acqua troppo profondo. Il gioco termina quando l'energia si azzera completamente. Naturalmente, ogni bottiglia della vita rappresenta una barra d'energia piena.\nL'energia vitale pu\u00f2 essere recuperata fermandosi sopra una \"Fontana della giovinezza\", che si presenta come un grande fuoco verde che scaturisce dal suolo, o raccogliendo fiale verdi contenenti piccole quantit\u00e0 di energia. Le suddette fontane si esauriscono con il tempo, ma vengono ricaricate a livello rigiocato.\nAll'inizio di alcuni livelli appaiono brevissimi filmati in computer grafica, che mostrano l'ingresso di Daniel nel livello stesso.\nPersonaggi.\nDi seguito una breve presentazione dei personaggi pi\u00f9 importanti del gioco e, qualora noti, i loro doppiatori:\nSpesso abbreviato con \"Sir Daniel\" o \"Dan\" (molto pi\u00f9 nel sequel \"MediEvil 2\"), \u00e8 il protagonista della saga. \u00c8 il personaggio giocabile, che viene erroneamente risvegliato dalla morte dopo un secolo per tornare a combattere il male, stavolta come non aveva fatto in precedenza. La mandibola del cavaliere \u00e8 andata perduta, quindi non \u00e8 in grado di parlare. Si esprime solo attraverso mugolii sapientemente descritti dai sottotitoli presenti nel gioco. La \"\"voce\", per tutte le versioni, \u00e8 quella di Jason Wilson, game designer e principale ideatore del gioco.\nAntagonista principale del gioco, negromante e usurpatore del trono. Sir Daniel riesce innocentemente a scoprire i suoi misfatti e a farlo bandire dal regno. Verr\u00e0 sconfitto dalle truppe del Re Pellegrino ed esiliato. Torner\u00e0 dopo ben cento anni per tentare di riconquistare Gallowmere. Sir Daniel sar\u00e0 pronto a fermarlo, stavolta sul serio. Doppiato in italiano da Massimo Marinoni e da Paul Darrow nella versione originale.\nEroi del Salone.\nEroe del salone minore, dalle nobili origini, combatt\u00e9 nella battaglia di Gallowmere. Con la sua balestra uccise Lord Kardok, fido condottiero di Zarok, trafiggendogli l'occhio con un tiro da mille metri circa. Dona a Sir Daniel la sua balestra e una bottiglia della vita. Tim chiama Daniel con l'appellativo di \"Capitano\", mostrando per lui una grande fiducia e rispetto. Molto probabilmente, in vita, Daniel deve essere stato il suo superiore e, probabilmente, hanno combattuto insieme. Doppiato in italiano da Luigi Chiapinni.\nEroe del salone minore, una volta famoso Fabbro Ferraio del villaggio che Zarok ha addormentato, ricorda a Daniel di \"Johnny lo Zombie\" e della sua presenza in circolazione. Dona a Sir Daniel il suo martello, che usa per schiacciare noci, e 100 monete d'oro. Doppiato in italiano da Luigi Chiapinni.\nEroe del salone minore, tratta Daniel con alterigia e compiacenza, definendolo \"sdentatello attirafrecce\"; tuttavia, gli dona il suo spadone, augurandosi che non se lo conficchi in un piede, e 100 monete d'oro. Doppiato in italiano da Andrea Piovan.\nEroina del salone superiore, \u00e8 un'amazzone innamorata di Daniel, che chiama affettuosamente Dany. Gli dona la sua lancia e 2 fiale di energia. Doppiata in italiano da Benedetta Ferraro.\nEroe del salone superiore, \u00e8 un centauro morto da diecimila anni. Giudica Sir Daniel privo di nobilt\u00e0. Gli dona l'arco lungo, l'arco lungo infuocato, l'}arco lungo magico e una bottiglia della vita. Doppiato in italiano da Andrea Piovan.\nEroe del salone superiore, \u00e8 un boia carnefice. Racconta che attorno a s\u00e9 aveva sempre corpi decapitati. \u00c8 invidioso di Sir Daniel, che chiama \"Mr Fortesquissimo\" (\"Mr Fortisskay\" nella versione originale) poich\u00e9 Daniel, nonostante sia morto, \u00e8 tornato in vita pronto a combattere i demoni di Zarok, cosa che avrebbe tanto voluto fare anche Bloodmonath. Parla con una flessione siciliana adattata unicamente dal doppiaggio italiano; gli doner\u00e0 la sua l'ascia e 150 monete d'oro. Doppiato in italiano da Andrea Piovan.\nEroe del salone superiore, \u00e8 un templare; odia gli altri eroi del salone perch\u00e9 considerano la miglior strategia l'attacco, mentre crede che per vincere una guerra serva molto pi\u00f9 la difesa. Parla con un accento tedesco. Tratta Daniel con rispetto e gli dona il suo scudo d'oro e 200 monete d'oro. Doppiato in italiano da Alessandro Ricci.\nEroe del salone superiore, \u00e8 un templare; al contrario di Sturnguard, \"preferirebbe gettarsi nella mischia con un vassoio da t\u00e8 piuttosto che con uno scudo da donnicciola\"\". Parla con accento romanesco. Dona a Dan la sua spada magica e una bottiglia della vita. Doppiato in italiano da Alessandro Ricci.\nEroina del salone superiore, divenuta una divinit\u00e0 dopo aver respinto dal suo villaggio i barbari, armata solo di un forcone e di un matterello. Dona a Sir Daniel le saette e tre fiale di energia. Doppiata in italiano da Benedetta Ferraro.\nAlleati.\nNel gioco \u00e8 possibile trovare diversi alleati. Solo uno di loro pu\u00f2 aiutare Sir Daniel in combattimento.\nIl Salone degli eroi.\nLe armi si possono ottenere, per la maggior parte, al \"Salone degli eroi\". Si tratta di una specie di Valhalla, in cui riposano i pi\u00f9 grandi eroi del passato, le cui anime richiedono un Calice per essere evocate. Ogni volta che Dan otterr\u00e0 udienza ricever\u00e0 un dono: armi, denaro o energia extra. Il salone ha un piano terra e un primo piano. Sir Dan dovr\u00e0 rendere omaggio prima agli eroi del salone minore prima di poter accedere a quello superiore. Al piano terra del salone, una statua eterea raffigurante Sir Daniel si materializzer\u00e0 solo quando sar\u00e0 un degno eroe e avr\u00e0 raccolto tutti e 20 i Calici delle anime.\nLa maggior parte dei dialoghi del gioco avviene nel \"Salone degli eroi\". Tutti i personaggi che si incontrano hanno un portamento sopra le righe, al limite dell'assurdo e con storie alle spalle che rasentano il nero sarcasmo \"all'inglese\" (Karl Sturnguard, prode cavaliere, ottuso e maniaco della difesa personale ad ogni costo, muore per una salsiccia andatagli di traverso) e, per il doppiaggio italiano, ad alcuni di loro \u00e8 stato dato un accento particolare. Per esempio, Dirk il Leale, il cavaliere che dona la spada magica, parla con accento romanesco; Bloodmonath lo Spacca-crani con accento siciliano; Karl Sturnguard con un forte accento tedesco. In lingua originale, Sturnguard parla in inglese con accento tedesco e Dirk il Leale un forte dialetto scouse (accento inglese tipico del Merseyside e spesso associato alla citt\u00e0 di Liverpool).\nRealizzazione e idee scartate.\nLa produzione di \"MediEvil\" risale al 1995, quando da un'idea del direttore creativo della casa indipendente britannica \"Millennium Interactive\" Chris Sorrel, gi\u00e0 noto precedentemente per aver corealizzato il videogioco a piattaforme \"James Pond\", si mise in cantiere un gioco che nelle intenzioni originarie di quest'ultimo si sarebbe dovuto trattare d'un titolo alla \"Ghosts 'n Goblins\" della Capcom calato in un'ambientazione ispirata nello stile dai film di Tim Burton, nella fattispecie \"Nightmare Before Christmas\" (che, soprattutto nell'aspetto del protagonista, v'appare infatti come una fonte d'ispirazione abbastanza palese).\nCome raccontato poi dallo stesso Sorrel, questa prima bozza del gioco, chiamata inizialmente \"Dead Man Dan\", and\u00f2 incontro via via a tutta una serie di cambiamenti per merito del direttore artistico e sviluppatore Jason Wilson, che condividendo con Sorrel l'interesse per le opere dark e gotiche, e rimasto perci\u00f2 affascinato dal progetto, l'affianc\u00f2 nella progettazione del gioco, facendolo virare gradualmente verso un tipo di giocabilit\u00e0 pi\u00f9 alla \"The Legend of Zelda\". Sorrel approv\u00f2 questo cambio di direzione e si prodig\u00f2 dunque per espanderne il contenuto di conseguenza.\nSin dal principio, Sorrel aveva intenzione di crearvi un personaggio memorabile, capace d'accattivarsi le simpatie dei giocatori. Lavor\u00f2 quindi con Martin Bond, che si occupava della sceneggiatura, per conferirgli un retroscena originale ed accattivante. Pond sugger\u00ec quindi di dare a Sir Daniel un eclatante fallimento passato ed una possibilit\u00e0 di redenzione nella reincarnazione.\n\u00c8 interessante notare come nessuno dei tre principali ideatori aveva mai lavorato al 3D in senso cos\u00ec stretto. Avevano gi\u00e0 lavorato in precedenza su piattaforme Windows e Sega Saturn e naturalmente su PlayStation prima di avere la possibilit\u00e0 di mostrare a Sony una prima demo del loro prodotto. Sony ne rimase talmente impressionata da fars\u00ed che l'effettivo della casa fosse poi incamerata all'interno della sua divisione per lo sviluppo dei giochi, la \"PlayStation Studios\"; d'allora la casa si ridenomin\u00f2 di conseguenza \"Cambridge Studio\" (dopodich\u00e9 \"Guerrilla Cambridge\"). Sony, successivamente, avrebbe suggerito la compatibilit\u00e0 totale con il nuovo controller analogico della PlayStation che Sorrel descrisse come un \"particolare evento provvidenziale\" perch\u00e9 avrebbe determinato molta pi\u00f9 fluidit\u00e0 e approccio intuitivo al sistema di gioco.\nSorrel descrisse la realizzazione di \"MediEvil\" come una sfida dato che, come molti sviluppatori dell'epoca, era nuovo alla gestione del 3D. Particolarit\u00e0 come lo spostamento della camera e il controllo del personaggio in un ambiente tridimensionale rappresentarono all'epoca una nuova sfida e gli sviluppatori dovettero testare diverse soluzioni prima di arrivare a quella definitiva. \"MediEvil\", infatti, proponeva, e fu tra i primi giochi, una rotazione della telecamera tramite i pulsanti dorsali R2 ed L2, qualora fosse possibile (quando non lo era un occhio con una croce rossa appariva al lato dello schermo). Molte idee vennero tagliate a causa del budget ristretto e dello scarso tempo a disposizione.\nUna sezione platform per intervallare le sessioni di gioco principali avente per protagonista Morten, il caustico verme che risiede nel teschio di Sir Daniel, venne scartata. L'idea verr\u00e0 per\u00f2 ripresa e rielaborata in \"MediEvil 2\", con i minilivelli dedicati alla mano che trasporta la testa del protagonista.. Riguardo ai suddetti tagli vennero realizzate delle Concept Art (visualizzabili nei titoli di coda), un video introduttivo al livello (mostrabile grazie al trucco \"Inganno\" dal men\u00f9 principale, in cui si vede Morten che aiuta Dan ad aprire la porta del \"Manicomio\" entrando nella serratura) e una colonna sonora (anch'essa ascoltabile grazie al trucco \"Inganno\"). Purtroppo restarono solo elementi di repertorio presenti all'interno del disco, ma mai materializzati concretamente in un livello giocabile.\nUn altro filmato che suggeriva la presenza d'un livello di fuga da un mostro non venne scartato, ma giustificato dall'arrivo di Sir Daniel al livello \"Il vascello fantasma\". Il livello avrebbe dovuto esser completato unicamente scappando dal suddetto mostro chiamato \"Jabberwocky\", come viene mostrato nel video..\nAnche molti libri nei livelli vennero scartati nella versione definitiva. Tramite alcuni di questi si pu\u00f2 facilmente risalire alle idee scartate. Alcuni suggerivano subito comandi come ad esempio una ipotetica \"Shoulder Barge\" realizzabile alla doppia pressione del tasto avanti e il tasto quadrato, in grado di buttare gi\u00f9 il muro fragile della \"Cripta\". L'idea venne poi resa definitiva nello \"Scatto audace\", ottenibile dopo \"Il ritorno al cimitero\", che consisteva nella pressione del tasto triangolo durante la corsa. Altri libri vennero scartati, probabilmente, per motivi di \"correttezza politica\", nonostante rispecchiassero la natura macabra e ironica di \"MediEvil\". Potrebbe essere preso come esempio uno dei libri inutilizzati del livello \"Il cimitero\" che recita: \"Hey dead man is that a bone in your pocket?! To look at your inventory press SELECT.\" (\"Ehi uomo morto \u00e8 un osso quello che hai in tasca?! Per guardare nel tuo inventario premi SELECT\"). Altra prova dell'esistenza di un vero e proprio co-protagonista abitante la testa di Sir Daniel (ripresa poi nel remake del 2005), il verme \"Morten\", era la presenza di un libro, anch'esso cestinato, che recitava: \"Hey Book worm, yes: the one living in your empty eye socket, remember to keep up on your reading!\" (\"Ehi verme del libro, s\u00ec: quello che vive nella cavit\u00e0 vuota del tuo occhio, ricorda di stare attento a quello che leggi\"). Un oggetto denominato \"Jump Potion\" (\"Pozione del salto\") venne eliminato. Il libro che sarebbe dovuto apparire nelle \"Paludi dei morti viventi\" recitava: \"Do you have the Jump Potion? It gives you an enhanced physical ability. You will need it to progress through this festering land.\" (\"Hai la Pozione del Salto? Ti d\u00e0 un'abilit\u00e0 fisica migliorata. Ti servir\u00e0 per procedere attraverso questa terra infestata\")..\nLa barra dell'energia cos\u00ec come la si conosce venne adottata solo nel progetto finale. All'inizio si era pensato all'energia vitale come ossa da raccogliere una volta perse in combattimento. Nel disco si pu\u00f2 trovare anche un simbolo HUD e nient'altro.. La bottiglia della vita era inoltre rappresentata all'inizio con un'immagine della testa di Dan..\nIl gioco \u00e8 stato dedicato alla memoria di tale \"Mr Apple\", come si legge dai titoli di coda.\nA circa quindici anni dalla realizzazione del titolo il produttore e mente del progetto Chirs Sorrel dichiar\u00f2:\nMusiche.\nLa colonna sonora, dalle atmosfere decadenti, cupe ed oniriche venne composta dalla coppia Paul Arnold ed Andrew Barnabas, noti anche con lo pseudonimo di \"Bob and Barn\". Non avendo a disposizione una vera e propria orchestra, il duo opt\u00f2 per l'uso di sintetizzatori e campionatori di suoni capaci di riprodurre con successo l'effetto orchestrale ricercato. Al duo venne richiesto dallo stesso direttore esecutivo Chris Sorrel di cercare di ricalcare lo stile musicale su quello di Danny Elfman, rifacendosi specialmente alle musiche dei film \"Beetlejuice - Spiritello Porcello\", \"The Nightmare Before Christmas\" e \"Batman\", non a caso diretti tutti da Tim Burton.\nLa colonna sonora del gioco non \u00e8 stata mai pubblicata ufficialmente, n\u00e9 da Sony, n\u00e9 dagli stessi compositori, su alcun tipo di supporto. L'unica raccolta che ha ricevuto i diritti di distribuzione \u00e8 stata quella inclusa nel numero 71 (gennaio 1998) della rivista videoludica francese \"Joypad\". Il titolo dell'album, su supporto CD-ROM, era \"Joypad CD Vol.4 - Les musiques de MediEvil &amp; Porsche Challenge\". L'album conteneva le prime 10 tracce audio di \"MediEvil\" e le ultime 6 del gioco, anch'esso per PlayStation, \"Porsche Challenge\". Non tutti i livelli di gioco avevano tracce personali quindi i titoli di questo album non proponevano il nome del livello, ma denominazioni di fantasia (a cura di Jason Page, come citato sul retro-copertina).\nNonostante sia stata ufficializzata, quest'unica raccolta delle musiche di MediEvil manca in realt\u00e0 di molte di esse. Non sono presenti le musiche dei livelli \"Le caverne delle formiche\", \"Il parco del manicomio\", \"Le paludi dei morti viventi\", \"Il vascello fantasma\" e \"Il segnatempo\". Mancano inoltre il tema musicale dei boss, quello dello scontro con Zarok e la musica di sottofondo del \"Salone degli Eroi\". La ragione \u00e8 da ricercarsi nella data d'uscita. Infatti questa colonna sonora fu, probabilmente, pubblicata a scopo promozionale dieci mesi prima (gennaio) dell'uscita del titolo in Europa e Nord America (avvenuta in ottobre).\nTracce non ufficiali.\nLa colonna sonora non ufficiale, che \u00e8 comparsa per anni sul web, \u00e8 composta generalmente da 43 tracce audio. Secondo l'elenco sotto citato, le prime 39 tracce sono ordinate cronologicamente e vanno dall'inizio del gioco (partendo dalla presentazione del logo) fino ai crediti finali, ad eccezione delle tracce 32 e 33 che recano il titolo \"Stage Intro 11\" e \"Unused\" che non compaiono nel gioco e appartengono, come suggerisce il nome, ad un livello poi scartato. Le musiche sono ordinate e denominate in base all'ordine di comparsa nel gioco. \u00c8 interessante notare, grazie alla seguente lista, come quasi ogni livello abbia una breve introduzione di 5 o 6 secondi. Dalla traccia 40 alla 43 ci sono le musiche della demo di gioco poi riproposte e leggermente modificate nel gioco definitivo.\nMerchandising.\nPer pubblicizzare \"MediEvil\" venne pubblicato un trailer promozionale, presente nel disco della demo solo in versione per Stati Uniti e Canada. Il trailer promozionale americano durava circa un minuto e mostrava diverse sezioni di gioco, piccole parti dei filmati in computer grafica e una descrizione accattivante del titolo. Nonostante il titolo sarebbe poi uscito il primo di ottobre, il trailer recitava \"Halloween 1982\".\nVennero poi realizzati due divertenti spot per la televisione, uno per la versione US ed uno per la versione EU.\nLo spot americano, di un minuto, non propone solo brevi pezzi di gioco, ma anche dei testimonial \"d'eccezione\", recitati da attori in carne ed ossa, e presentati satiricamente, alternati nel video a momenti di gioco. Il mostro di Frankenstein da Budapest, Ungheria: \u00e8 seduto al bancone di un bar e risponde alla domanda di un giornalista dicendo di conoscere Sir Dan e di ritenerlo \"disgustoso\". Il secondo testimonial \u00e8 una mummia dalla citt\u00e0 di Bath, Inghilterra: lavora come giardiniere ad un cespuglio e racconta che Sir Dan \"si caccia sempre nei guai\" perch\u00e9 \"se ne va in giro per il cimitero\", finch\u00e9 non rivolge un attacco isterico ad un mostro che lo aiuta a potare le aiuole. Il terzo e ultimo testimonial \u00e8 un fantasma dalla citt\u00e0 di Cambridge, Inghilterra che racconta di come sia un \"bell'affare\" tornare dal regno dei morti per combattere il male. Lo slogan a fine spot \u00e8 \"You'll be Dying to Play\" (\"Morirete dalla voglia di giocarci\" letteralmente).\nLo spot europeo, di 30 secondi, mostrava nei primi 22 secondi la scena di un funerale in fattura cinematografica-horror. Una donna lancia una corona di fiori sulla bara che in quel momento si apre. La soggettiva passa al cadavere che salta verso la stessa donna che lo saluta con un bacio dopo avergli detto \"Welcome back, dear\" (Bentornato, caro). I restanti 8 secondi erano immagini prese dal gioco e, infine, del logo PlayStation.\nCopertine.\nLe copertine del gioco cambiavano a seconda della versione: americana (NTSC), europea (PAL), giapponese (NTSC-J).\nLa copertina PAL e quella NTSC raffiguravano entrambe Sir Daniel armato di spada e scudo d'argento con alle spalle il nemico Zarok che evoca la sua magia nera. Nella versione PAL i piedi di Sir Daniel vengono tagliati dal logo Play Station che \u00e8 posto sotto invece che sulla sinistra. La versione Platinum, esistente solo in versione PAL, \u00e8 identica ma con il bordo argentato.\nIl retro copertina era diverso ad entrambe per colori e scene di gioco mostrate (nella versione PAL sono di pi\u00f9). Lo slogan \"A gotich tale straight from the grave\" \u00e8 presente solo per la versione NTSC. Anche il corpo del disco era diverso. Nella versione PAL vi era raffigurata la testa di Sir Daniel e il mago Zarok che effettua un incantesimo alle sue spalle. Nella versione NTSC il disco ha invece stampata l'immagine di Sir Daniel inchinato sulla spada come nelle varie schermate di caricamento.\nTotalmente diversa dalle altre due \u00e8 invece la copertina per la versione giapponese, che usc\u00ec nel 1999, quindi un anno dopo. Qui il logo Playstation \u00e8 presente solo in un quadratino in alto a destra e la copertina reca un'immagine non digitale, ma interamente disegnata a matita, come un fumetto. Raffigura quindi Sir Daniel in maniera certamente pi\u00f9 innocua e giocosa che si poggia in piedi sulla spada, mentre con l'altra mano tiene il suo elmo d'oro (che \u00e8 possibile far indossare al personaggio in gioco solo, appunto, nella versione giapponese). Alle spalle di Sir Daniel \u00e8 disegnato inoltre il regno di Gallowmere come per un cartone animato. Il retrocopertina era meno descrittivo e con pi\u00f9 immagini dal gioco. L'immagine stampata sul disco mostrava, divisi in tanti quadrati, diverse immagini all'interno del gioco.\nAccoglienza.\n\"Medievil\" ricevette sin dalla sua uscita critiche molto positive e divenne ben presto un successo commerciale e, successivamente, un titolo \"Platinum\". IGN lo commenta come un \"...gioco divertente e un classico della Play Station\". Altri premi ricevuti furono:\nInoltre, all'epoca della pubblicazione avvenuta nel 1998, vennero messe in risalto sul retro copertina della versione per il Nord America le seguenti valutazioni:\n\"MediEvil Resurrection\".\nNel 2005, Sony ha prodotto per la propria console portatile PSP un remake di MediEvil intitolato \"MediEvil Resurrection\". Questa nuova versione si differenzia da quella originale nello storyboard (che viene parodiato rispetto all'originale) e nel numero di livelli, pur mantenendo la trama originale inalterata. Questo remake propone un gioco pi\u00f9 accessibile in quanto meno dark e pi\u00f9 cartoonesco, pieno di gag comiche e con le colonne sonore originali riedite e pi\u00f9 orecchiabili.\nRemake.\nSony nel 2017 annuncia la realizzazione del Remake di MediEvil per Playstation 4 previsto il 25 ottobre 2019."}
{"id": "918038", "revid": "287204", "url": "https://it.wikipedia.org/wiki?curid=918038", "title": "Contea di Franklin (Arkansas)", "text": "La contea di Franklin, in inglese Franklin County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 17.771 abitanti. La contea ha due capoluoghi: Charleston e Ozark. Il nome le \u00e8 stato dato in onore dello statista Benjamin Franklin.\nGeografia fisica.\nLa contea si trova nella parte occidentale dell'Arkansas. L'U.S. Census Bureau certifica che l'estensione della contea \u00e8 di 1.605\u00a0km\u00b2, di cui 1.579\u00a0km\u00b2 composti da terra e i rimanenti 26\u00a0km\u00b2 composti di acqua.\nStoria.\nLa Contea di Franklin venne costituita il 19 dicembre 1837."}
{"id": "918047", "revid": "183114", "url": "https://it.wikipedia.org/wiki?curid=918047", "title": "Nicola di Damasco", "text": "Biografia.\nFiglio di Antipatro, Nicola ricevette un'ottima educazione, dedicandosi alla filosofia peripatetica ed alla retorica. Secondo Sofronio di Gerusalemme, egli divenne il precettore dei figli del triumviro Marco Antonio e di Cleopatra (i gemelli Alessandro Elio e Cleopatra Selene, nati nel 40 a.C., forse anche di Tolomeo Filadelfo, nato nel 36 a.C.) Egli lasci\u00f2 certamente l'Egitto, allorch\u00e9 questo venne conquistato da Ottaviano nel 30 a.C..\nFu, poi, intimo amico di Erode il Grande, a cui sopravvisse di diversi anni e nel 4 a.C., pur essendosi ritirato dalla politica attiva (in quanto, come egli stesso dichiarava, aveva oltrepassato i sessant'anni), accompagn\u00f2 a Roma Archelao, figlio dell'amico, a chiedere ad Augusto di essere nominato legittimo re di Giudea.\nOpere.\n\"Storia Universale\".\nIl suo lavoro principale fu una \"Storia universale\" in 144 libri, dei quali si sono conservati solo pochi frammenti: sono noti riferimenti ai libri 2, 4, 5, 6, 7, (8), 96, 103, 104, 107, 108, 110, 114, 123 e 124.\nAmpi frammenti dei primi sette libri sono conservati negli \"Excerpta\" compilati su ordine di Costantino Porfirogenito: essi, coprendo la storia dei popoli orientali, furono usati anche da autori come Giuseppe Flavio, che us\u00f2 Nicola anche per la sezione delle sue \"Antichit\u00e0 giudaiche\" concernente Erode il Grande (libri XIV-XVII), come si nota dal fatto che, quando viene a mancare la fonte di Nicola, nel regno di Archelao, il racconto flaviano diventa improvvisamente pi\u00f9 superficiale e frettoloso.\nNicola di Damasco \u00e8 famoso soprattutto per il suo resoconto di un'ambasciata inviata da un re indiano chiamato \"Pandion\" (Regno di Pandyan?) o, secondo altri, \"Poro\", ad Augusto attorno al 13. Nicola stesso incontr\u00f2 l'ambasciata ad Antiochia. L'ambasciata portava con s\u00e9 una lettera diplomatica scritta in greco, ed uno dei suoi membri era uno \"sramana\" che si diede fuoco ad Atene per dimostrare la sua fede. L'evento ebbe molta risonanza al tempo ed \u00e8 ricordato anche da Strabone e Cassio Dione Cocceiano. Per lo \"sramana\" fu eretta una tomba, ancora visibile ai tempi di Plutarco, che riportava la scritta \"\u0396\u0391\u03a1\u039c\u0391\u039d\u039f\u03a7\u0397\u0393\u0391\u03a3 \u0399\u039d\u0394\u039f\u03a3 \u0391\u03a0\u039f \u0392\u0391\u03a1\u0393\u039f\u03a3\u0397\u03a3\" (\"Il maestro \"sramana\" da Barygaza in India\"):\nCi\u00f2 indica che religiosi indiani (\"Sramana\", a cui appartenevano i Buddhisti, opposti agli Hindu Br\u0101hma\u1e47a) circolavano in Occidente ai tempi di Ges\u00f9.\nAbbiamo, inoltre, frammenti piuttosto ampi di due opere che Nicola scrisse in tarda et\u00e0: una biografia di Augusto e la propria autobiografia.\n\"Vita di Augusto\".\nNicola scrisse una \"Vita di Augusto\" (\"Bios Kaisaros\"), che sembra fosse completata dopo la morte dell'imperatore nel 14 d.C., quando Nicola aveva gi\u00e0 ben 78 anni: di essa restano due lunghe porzioni, la prima concernente la giovinezza di Ottavio, la seconda l'assassinio di Cesare.\n\"Autobiografia\".\nAltra opera biografica era la sua autobiografia, la cui data di composizione \u00e8 incerta, anche se menziona il fatto che Nicola avesse deciso di ritirarsi nel 4 a.C., anche se in seguito, come detto, fu convinto ad accompagnare Archelao a Roma.\nOpere filosofiche.\nNicola coltiv\u00f2 anche la filosofia, ponendosi nella scia dei commentatori di Aristotele, sul quale scrisse un compendio (arrivatoci in una traduzione siriaca ; inoltre, coltiv\u00f2 l'attenzione, tipicamente peripatetica, per le scienze naturali, componendo un'opera \"Sulle piante\" (giunta in una traduzione araba, in quanto falsamente attribuita ad Aristotele) e una \"Raccolta di costumi\", di tipo etnografico, di cui sono giunti numerosi estratti."}
{"id": "918049", "revid": "287204", "url": "https://it.wikipedia.org/wiki?curid=918049", "title": "Contea di Fulton (Arkansas)", "text": "La contea di Fulton, in inglese Fulton County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 11.642 abitanti. Il capoluogo di contea \u00e8 Salem. Il nome le \u00e8 stato dato in onore di William Fulton, l'ultimo governatore del territorio dell'Arkansas (Arkansas Territory).\nGeografia fisica.\nLa contea si trova nella parte settentrionale dell'Arkansas. L'U.S. Census Bureau certifica che l'estensione della contea \u00e8 di 1.607\u00a0km\u00b2, di cui 1.601\u00a0km\u00b2 composti da terra e i rimanenti 6\u00a0km\u00b2 composti di acqua.\nStoria.\nLa Contea di Fulton venne costituita il 21 dicembre 1842."}
{"id": "918050", "revid": "57342", "url": "https://it.wikipedia.org/wiki?curid=918050", "title": "Consolidatio", "text": ""}
{"id": "918051", "revid": "62988", "url": "https://it.wikipedia.org/wiki?curid=918051", "title": "Chi vuol esser miliardario", "text": ""}
{"id": "918053", "revid": "86341", "url": "https://it.wikipedia.org/wiki?curid=918053", "title": "Campitello Matese", "text": "Campitello Matese \u00e8 una frazione del comune di San Massimo (provincia di Campobasso), rinomato centro di sport invernali dell'Italia meridionale.\nStoria.\nFino agli anni sessanta la localit\u00e0 disponeva di un solo stabile: il \"Rifugio Iezza\" (oggi diventato un albergo-ristorante-pizzeria omonimo) utilizzato come ricovero dai pastori che d'estate salivano in quota per far pascolare le greggi. In quegli anni gi\u00e0 le prime comitive cominciavano a salire per sciare e per passare le ferie per via dell'aria limpida che vi si respirava; negli anni settanta arriv\u00f2 il boom che port\u00f2 alla realizzazione di molte delle strutture ancor oggi presenti, tra le quali anche la nuova strada che parte da San Massimo, invece della vecchia che partiva da Bojano, e sempre in quegli anni venne progettata la stazione sciistica.\nGeografia fisica.\nIl pianoro \u00e8 situato nell'Appennino sannita, all'interno del Massiccio del Matese, a 1450 m s.l.m., ed alle sue spalle si erge il monte Miletto (2050 m s.l.m. nel comune di Roccamandolfi), la cima pi\u00f9 alta del massiccio e della regione, mentre altre importanti montagne sono il \"Monte Croce\" e \"La Gallinola\".\nIl gruppo montuoso fa parte del Matese, zona carsica con boschi, grotte, panorami, fossili ed altro ancora; una caratteristica importante \u00e8 la sua piana: le montagne circostanti infatti si chiudono intorno ad una grande vallata pianeggiante, che in occasione della primavera, con lo scioglimento delle nevi, porta alla formazione di un grande lago montano d'altura, il Lago del Matese.\nSempre in primavera si possono vedere i caratteristici fiori bucaneve che decorano con la loro naturale bellezza le montagne. Vengono esercitate diverse discipline sportive su queste montagne, dallo sci al mountain bike, all'arrampicata sulle rocce, fino al parapendio.\nIl 20 dicembre 2014 \u00e8 stata installata la nuova stazione meteorologica di Campitello Matese, integrata con una webcam HD, posizionate nel pianoro.\nTurismo.\nStazione sciistica.\nTuristicamente Campitello Matese \u00e8 tra le pi\u00f9 grandi ed apprezzate localit\u00e0 sciistiche del centro-sud Italia, una delle due stazioni sciistiche del Molise assieme a Capracotta. Comodamente raggiungibile con una larga e scorrevole strada che la collega alla SS 17, nel villaggio sono presenti 6 hotels diversi dei quali attrezzati per il wellness con piscine calde e beauty farm, diversi residences, numerosi ristoranti e locali commerciali, attivit\u00e0 per il noleggio di attrezzature sciistiche e sportive e 4 scuole sci con maestri abilitati.\nLa stazione sciistica pu\u00f2 contare su circa 40\u00a0km di piste per lo sci alpino, con 4 seggiovie e 2 sciovie ed 1 tappeto trasportatore. Dal 2016 in funzione anche la nuova seggiovia Capodacqua. Le piste: 2 azzurre per principianti, 8 piste rosse di media difficolt\u00e0, 3 piste nere per gli sciatori pi\u00f9 esperti. 3 piste sono omologate dalla Federazione Internazionale Sci per gare internazionali. 3 anelli di varia difficolt\u00e0 per lo sci di fondo vengono battuti nel pianoro a valle degli impianti di risalita. Quando le condizioni di innevamento lo consentono \u00e8 anche attivo uno snow park e data la peculiarit\u00e0 delle discese da monte, la localit\u00e0 \u00e8 molto apprezzata anche per i fuoripista. La stazione \u00e8 inoltre dotata di un moderno impianto di innevamento artificiale che serve le principali piste, sia in quota che a valle. Dalla vetta di Colle del Caprio, raggiungibile sia in escursioni a piedi che comodamente in seggiovia, \u00e8 visibile un ampio panorama e nei giorni limpidi \u00e8 facile vedere non solo il Vesuvio e il Mar Tirreno, ma anche l'Adriatico e la sagoma del Tavoliere pugliese.\nLa situazione di piste ed impianti e la condizione di innevamento delle piste \u00e8 monitorabile attraverso la rete di webcam del gestore della stazione, Funive Molise S.p.a. informazioni che sono accessibili dal sito MoliseSki\nCiclismo.\nLa localit\u00e0 \u00e8 nota agli appassionati di ciclismo per essere stata diverse volte sede di arrivo di tappa del Giro d'Italia: la prima nel 1969, l'ultima nel 2015. Le caratteristiche dell'ascesa da San Massimo a Campitello (13,5\u00a0km di lunghezza per 850 m di dislivello, pendenza media del 6,4%) ne fanno uno degli arrivi in salita pi\u00f9 impegnativi degli Appennini.\nNel 1982 e nel 1994 il vincitore di tappa risult\u00f2 anche vincitore del Giro d'Italia. Nel 2002 Simoni, il giorno dopo aver vinto la tappa, fu costretto a ritirarsi dalla corsa per un'accusa di doping."}
{"id": "918054", "revid": "600229", "url": "https://it.wikipedia.org/wiki?curid=918054", "title": "Informazioni di stato", "text": "Per informazioni di stato si intende in informatica il complesso di informazioni che riassumono lo stato di esecuzione di un programma, processo o thread. \nDescrizione generale.\nEsse sono contenute in un descrittore, che sostanzialmente \u00e8 un record posto in una tabella manutenuta da un componente del sistema operativo, il gestore dei programmi o il gestore dei processi a seconda dei casi. Nei due casi i campi dei record avranno contenuti diversi, ma fondamentalmente essi conterranno sempre un numero identificativo progressivo assegnato dal gestore ed unico all'interno del sistema stesso, che individua il record anche presso altri componenti di sistema. Ad esempio, in UNIX, il numero di processo o PID (Process IDentifier) pu\u00f2 essere fornito come parametro al comando \"kill\", per terminare l'esecuzione del programma ad esso collegato (per esempio nel caso sia fuori controllo).\nI campi.\nOltre al numero progressivo, nel descrittore di processo avremo, per esempio, il tempo di esecuzione trascorso fino a quel momento, la percentuale di utilizzo della CPU, il nome utente del proprietario del processo, lo stato, il programma al quale fa riferimento ed altri campi. Con la scelta opportuna dei parametri, si pu\u00f2 decidere cosa venga mostrato nella schermata, insieme alle informazioni di carattere generale."}
{"id": "918061", "revid": "228587", "url": "https://it.wikipedia.org/wiki?curid=918061", "title": "Itt", "text": ""}
{"id": "918062", "revid": "1451528", "url": "https://it.wikipedia.org/wiki?curid=918062", "title": "Androgeno", "text": "Androgeno \u00e8 un termine generico che indica ogni componente, naturale o sintetico, normalmente un ormone steroideo, che stimola e controlla lo sviluppo ed il mantenimento delle caratteristiche maschili nei vertebrati, legandosi ai recettori degli androgeni. Questo riguarda le caratteristiche accessorie maschili, gli organi sessuali e lo sviluppo dei caratteri sessuali secondari. Gli androgeni, che vennero scoperti per la prima volta nel 1936, vengono chiamati anche \"ormoni androgeni\". Androgeni sono anche gli steroidi anabolizzanti. Essi sono i precursori degli estrogeni, gli ormoni sessuali femminili. Il principale e pi\u00f9 conosciuto androgeno \u00e8 il testosterone.\nTipi di androgeni.\nUn sottoinsieme di androgeni, \"androgeni adrenalinici\", comprende tutti i 19-carbon steroidi sintetizzati dalla corteccia surrenale, la porzione interna della ghiandola surrenale (\"zonula reticularis\"), che funzionano come steroidi deboli o precursori degli steroidi, incluso il deidroepiandrosterone (DHEA), solfato di deidroepiandrosterone (DHEA-S) e androstenedione.\nOltre al testosterone, gli altri androgeni comprendono:\nFunzione degli androgeni.\nSviluppo del maschio.\nDurante lo sviluppo dei mammiferi, all'inizio le gonadi hanno la capacit\u00e0 di diventare ovaie o testicoli. Nell'essere umano, a partire dalla quarta settimana, i rudimenti gonadici sono presenti all'interno del mesoderma intermedio, adiacente ai reni in via di sviluppo. Verso la sesta settimana, i cordoni sessuali epiteliali si sviluppano all'interno dei testicoli in via di formazione e incorporano le cellule germinali quando migrano nelle gonadi. Nei maschi, determinati geni del cromosoma Y, in particolare SRY, controllano lo sviluppo del fenotipo maschile, che comprende la conversione della gonade primordiale bipotente in testicolo. Nei maschi, i cordoni sessuali invadono completamente le gonadi in via di maturazione.\nNell'ottava settimana dello sviluppo fetale, le cellule di Leydig compaiono nelle gonadi in via di differenziazione del maschio. Le cellule epiteliali dei cordoni sessuali, derivate dal mesoderma, nei testicoli in via di sviluppo, diventano le cellule del Sertoli, che agiranno promuovendo la formazione delle cellule spermatiche. Tra i tubuli, \u00e8 presente una popolazione minore di cellule non epiteliali; queste sono le cellule di Leydig, che producono androgeni. Le cellule di Leydig possono essere considerate come producenti gli androgeni che fungono da ormoni paracrini, richiesti dalle cellule del Sertoli per favorire la produzione spermatica. Subito dopo la loro differenziazione, le cellule di Leydig iniziano a produrre androgeni, richiesti per la mascolinizzazione del feto maschile in via di sviluppo (inclusa la formazione del pene e dello scroto). Sotto l'influenza degli androgeni, resti di mesonefrone, i dotti di Wolff, diventano l'epididimo, il dotto deferente e le vescicole seminali. Quest'azione degli androgeni \u00e8 promossa da un ormone prodotto dalle cellule del Sertoli, l'AMH, che previene nell'embrione maschile la trasformazione dei dotti mulleriani embrionari in tube di Falloppio e in altri tessuti dell'apparato riproduttivo femminile. L'AMH e gli androgeni collaborano per consentire il normale spostamento dei testicoli nello scroto.\nPrima dell'inizio della produzione dell'ormone pituitario LH da parte dell'embrione, verso l'11\u00aa-12\u00aa settimana, la gonadotropina corionica umana (hCG) promuove la differenziazione delle cellule di Leydig e la loro produzione di androgeni. L'azione degli androgeni sui tessuti bersaglio comprende spesso la conversione del testosterone in 5\u03b1-diidrotestosterone (DHT).\nSpermatogenesi.\nDurante la pubert\u00e0, la produzione di androgeni, di LH e di FSH aumenta e i cordoni sessuali si canalizzano, formando i tubuli seminiferi, mentre le cellule germinali iniziano a differenziarsi in sperma. Durante l'et\u00e0 adulta, androgeni e FSH agiscono in sinergia sulle cellule del Sertoli nei testicoli per favorire la produzione spermatica. \u00c8 possibile usare una supplementazione di androgeni esogeni come contraccettivo maschile. Gli elevati livelli di androgeni, causati dall'uso di supplementazioni di androgeni, possono inibire la produzione di LH, bloccando la produzione di androgeni endogeni da parte delle cellule di Leydig. Senza i livelli localmente elevati di androgeni nei testicoli, dovuti alla produzione di androgeni da parte delle cellule di Leydig, i tubuli seminiferi possono degenerare e causare infertilit\u00e0.\nInibizione del deposito adiposo.\nI maschi hanno, di solito, una quantit\u00e0 minore di tessuto adiposo rispetto alle femmine. Recenti risultati indicano che gli androgeni inibiscono la capacit\u00e0 di alcune cellule adipose di accumulare lipidi, bloccando una via di trasduzione del segnale che normalmente favorisce la funzione adipocitaria.\nMasse muscolari.\nGli uomini, normalmente, hanno delle masse muscolari pi\u00f9 sviluppate delle donne. Gli androgeni promuovono lo sviluppo delle masse muscolari mettendo in atto un meccanismo di moltiplicazione di alcuni tipi di cellula dei tessuti muscolari.\nCervello.\nI livelli circolanti di androgeni possono influenzare il comportamento umano in quanto alcuni neuroni sono sensibili agli ormoni steroidei. Il livello di androgeni \u00e8 implicato nella regolazione della libido.\nAltri effetti degli androgeni.\nAlcuni androgeni come il testosterone o il nandrolone diminuiscono l'insulinoresistenza, sono quindi utili nella cura del diabete mellito. Inoltre migliorano la struttura muscolare e ossea perci\u00f2 sono importanti anche nel prevenire e curare l'osteoporosi.\nInsensivit\u00e0 agli androgeni negli umani.\nLa ridotta capacit\u00e0 di un cromosoma Y a rispondere agli androgeni, pu\u00f2 creare seri problemi quali infertilit\u00e0 e diverse forme di intersessualit\u00e0."}
{"id": "918068", "revid": "1318658", "url": "https://it.wikipedia.org/wiki?curid=918068", "title": "Umm al-Rasas", "text": "Umm al-Ras\u0101s (in arabo: \u0623\u0645 \u0627\u0644\u0631\u0651\u0635\u0627\u0635), chiamata anche Castrum Mefa'a (in latino) o Kastron Mefa'a (in greco-bizantino) \u00e8 un sito archeologico che si trova nella Giordania centro-orientale. Qui sono presenti antiche rovine di epoca romana, bizantina e dei primi secoli dell'espansione araba, risalenti al periodo compreso fra il III e il IX secolo.\nLa maggior parte del sito non \u00e8 ancora stata portata alla luce; ci\u00f2 che \u00e8 emerso comprende un accampamento militare ed alcune chiese, alcune delle quali presentano splendidi pavimenti a mosaico. Di particolare pregio \u00e8 il mosaico della chiesa di Santo Stefano, in cui sono rappresentate le citt\u00e0 che anticamente si trovavano in questa regione. Qui sono inoltre state trovate due torri che probabilmente sono le uniche testimonianze della pratica dei monaci stiliti, un tempo molto diffusa nella Chiesa orientale.\nNel 2004 Umm al-Ras\u0101s \u00e8 stato inserito nell'elenco dei patrimoni dell'umanit\u00e0 dell'UNESCO."}
{"id": "918071", "revid": "11959", "url": "https://it.wikipedia.org/wiki?curid=918071", "title": "Kastrom Mefa'a", "text": ""}
{"id": "918073", "revid": "767487", "url": "https://it.wikipedia.org/wiki?curid=918073", "title": "Isis (brano musicale)", "text": "Isis \u00e8 la seconda traccia dell'album \"Desire\" di Bob Dylan. Racconta di un uomo che sposa la sua ragazza e poi se ne va di casa.\nIside \u00e8 la dea egiziana della medicina, della luna e del matrimonio (quando Dylan introduceva questa canzone durante la Rolling Thunder Revue affermava che la canzone parlava proprio del matrimonio). Iside \u00e8 anche all'origine dell'Imperatrice dei tarocchi, la cui immagine \u00e8 presente sia nel libretto che nel retro dell'album.\nLa canzone \u00e8 scritta in modo che l'ultima strofa sia immediatamente precedente alla prima, come capita anche in \"Tangled Up in Blue\" e \"All Along the Watchtower\"."}
{"id": "918074", "revid": "287204", "url": "https://it.wikipedia.org/wiki?curid=918074", "title": "Mozambique", "text": "Mozambique \u00e8 la terza traccia di \"Desire\", un album del cantautore statunitense Bob Dylan. Nonostante il 1975, anno in cui \u00e8 stata scritta, fosse l'anno dell'indipendenza nazionale del Mozambico, la canzone non ha niente a che fare con questo. Fu solo un tentativo di scrivere una canzone utilizzando la difficile rima in \u2013ique."}
{"id": "918075", "revid": "1363832", "url": "https://it.wikipedia.org/wiki?curid=918075", "title": "Single sign-on", "text": "Il single sign-on (in acronimo SSO, traducibile come \"autenticazione unica\" o \"identificazione unica\") \u00e8 la propriet\u00e0 di un sistema di controllo d'accesso che consente ad un utente di effettuare un'unica autenticazione valida per pi\u00f9 sistemi software o risorse informatiche alle quali \u00e8 abilitato.\nObiettivi.\nGli obiettivi sono multipli:\nArchitettura.\nVi sono tre approcci per la creazione di un sistema di SSO: l'approccio centralizzato, l'approccio federativo e l'approccio cooperativo.\nApproccio centralizzato.\nIl principio \u00e8 di disporre di un database globale e centralizzato di tutti gli utenti e di centralizzare allo stesso modo la politica della sicurezza. Questo approccio \u00e8 destinato principalmente ai servizi dipendenti tutti dalla stessa entit\u00e0, per esempio all'interno di una azienda.\nApproccio federativo.\nCon questo approccio differenti gestori (\"federati\" tra loro) gestiscono dati di uno stesso utente. L'accesso ad uno dei sistemi federati permette automaticamente l'accesso a tutti gli altri sistemi.\nUn viaggiatore potrebbe essere sia passeggero di un aereo che ospite di un albergo. Se la compagnia aerea e l'albergo usassero un approccio federativo, potrebbero stipulare un accordo reciproco sull'autenticazione dell'utente finale. Il viaggiatore potrebbe ad esempio autenticarsi per prenotare il volo ed essere autorizzato, in forza di quella sola autenticazione, ad effettuare la prenotazione della camera d'albergo.\nQuesto approccio \u00e8 stato sviluppato per rispondere ad un bisogno di gestione decentralizzata degli utenti: ogni gestore federato mantiene il controllo della propria politica di sicurezza.\nApproccio cooperativo.\nL'approccio cooperativo parte dal principio che ciascun utente dipenda, per ciascun servizio, da uno solo dei gestori cooperanti. In questo modo se si cerca, ad esempio, di accedere alla rete locale, l'autenticazione viene effettuata dal gestore che ha in carico l'utente per l'accesso alla rete.\nCome per l'approccio federativo, in questa maniera ciascun gestore gestisce in modo indipendente la propria politica di sicurezza. L'approccio cooperativo risponde ai bisogni di strutture istituzionali nelle quali gli utenti sono dipendenti da una entit\u00e0, come ad esempio in universit\u00e0, laboratori di ricerca, amministrazioni, etc.\nSoluzioni per SSO.\nEsistono molti SSO gratuiti e commerciali, eccone una lista parziale:"}
{"id": "918077", "revid": "697352", "url": "https://it.wikipedia.org/wiki?curid=918077", "title": "One More Cup of Coffee (Valley Below)", "text": "One More Cup of Coffee (Valley Below) \u00e8 la quarta traccia dell'album \"Desire\" di Bob Dylan. Il brano \u00e8 stato pubblicato come singolo solo in Giappone avente lato B \"Romance in Durango\".\nDurante una vacanza nel sud della Francia Dylan assiste all\u2019annuale pellegrinaggio dei rom a Saintes-Maries-de-la-Mer, nella cui cattedrale sono conservate le spoglie della loro santa protettrice, detta Sara la Nera. Dylan ha dichiarato di avere scritto il brano durante quest\u2019esperienza ma che, pur essendone probabilmente stato influenzato, la canzone (e in particolare l'espressione \"valley below\", la valle sottostante) probabilmente riguarda altri luoghi .\nReinterpretazioni.\nRobert Plant ha inserito una cover del brano in \"Dreamland\". Oltre a lui, anche i White Stripes hanno eseguito una versione del brano divenuta molto popolare. Roger McGuinn e Calexico l'hanno interpretata per la colonna sonora di \"Io non sono qui\", film biografico su Bob Dylan. Tra le altre versioni si segnalano quelle di Sertab Erener per la colonna sonora di \"Masked and Anonymous\", di Frazey Ford su \"Obadiah\", e dei Cheap Wine su \"Moving\" del 2004."}
{"id": "918081", "revid": "371529", "url": "https://it.wikipedia.org/wiki?curid=918081", "title": "Oh, Sister", "text": "Oh, sister \u00e8 la quinta traccia di \"Desire\", un album del 1976 del cantautore statunitense Bob Dylan.\nSecondo il critico Tim Riley, con \"Oh, Sister\" era la prima volta - e probabilmente in vista della successiva conversione al Cristianesimo - che il cantante di Duluth invocava Dio in una canzone. In realt\u00e0 - secondo la maggior parte della critica - il brano, grazie anche all'apporto in controcanto della voce suadente della folk-singer Emmylou Harris, voleva essere pi\u00f9 che altro una semplice canzone sulla fragilit\u00e0 della donna.\nLa voce della Harris nel finale della canzone \u00e8 una sovraincisione, una delle poche contenute nell'album.\nFu questo uno dei brani pi\u00f9 eseguiti da Dylan e dal gruppo che ne supportava le esibizioni \"live\" durante il \"tour\" di lancio del disco della \"Rolling Thunder Revue\" e nel successivo \"Neverending Tour\" che lo avrebbe portato per anni, e senza interruzioni, in giro per il mondo."}
{"id": "918083", "revid": "110157", "url": "https://it.wikipedia.org/wiki?curid=918083", "title": "In tre contro il delitto", "text": "In tre contro il delitto \u00e8 una raccolta di racconti gialli scritti da Agatha Christie e pubblicati per la prima volta in volume nel 1939.\nRacconti.\nLa raccolta contiene i seguenti racconti:\nProtagonisti.\nI racconti hanno come protagonisti, di volta in volta, Hercule Poirot, Miss Marple e Parker Pyne."}
{"id": "918086", "revid": "88186447", "url": "https://it.wikipedia.org/wiki?curid=918086", "title": "Joey (Bob Dylan)", "text": "Joey \u00e8 la sesta traccia dell'album pi\u00f9 venduto di Bob Dylan: \"Desire\". \u00c8 canzone pi\u00f9 lunga dell'album, nonch\u00e9 la pi\u00f9 controversa. Racconta la storia del defunto gangster Joseph \"Crazy Joe\" Gallo (1929-1972) e fu all'origine di molte critiche.\nDylan descrive Gallo come un fuorilegge con una morale, sulla falsariga di \"Pretty Boy Floyd\" di Woody Guthrie.\nNella canzone Gallo si rifiuta di uccidere degli innocenti, mette pace fra i neri e protegge la sua famiglia quando lo uccidono in un ristorante, mentre nella biografia scritta da Goddard (da cui Dylan e Levy prenderanno i dettagli sull'uccisione), Gallo \u00e8 un razzista che picchiava la moglie e abusava dei figli e che ha partecipato allo stupro di un ragazzo in prigione.\nNessuno di questi dettagli \u00e8 citato nella canzone di Dylan/Levy. Molti critici, tra cui Lester Bangs, hanno ricordato che Gallo era uno spietato mafioso e che la canzone non racconta fedelmente la sua vita.\nDylan e Levy scrissero la canzone in una sola notte, dopo una serata passata in casa dell'attore Jerry Orbach, che conosceva personalmente Gallo. Inoltre la figura di Gallo aveva particolarmente colpito Levy, che lo aveva conosciuto.\nDiversamente da altri fuorilegge la cui vita \u00e8 stata romantizzata, come Jesse James and Billy the Kid, la figura di Gallo, morto appena quattro anni prima, era ancora viva nelle menti delle persone, per questo fu molto criticata sia dal pubblico che dai giornali."}
{"id": "918087", "revid": "1305772", "url": "https://it.wikipedia.org/wiki?curid=918087", "title": "CLN (disambigua)", "text": ""}
{"id": "918090", "revid": "184755", "url": "https://it.wikipedia.org/wiki?curid=918090", "title": "Romance in Durango", "text": "Romance in Durango \u00e8 la settima traccia di \"Desire\", uno degli album pi\u00f9 venduti di Bob Dylan. Il primo verso della canzone \u00e8 ispirato da una cartolina inviata a Jaques Levy dal commediografo Jack Gelber raffigurante dei peperoncini. Da questo verso si svilupper\u00e0 poi tutta la canzone che ha come protagonisti due fidanzati che fuggono verso Durango dopo che lui ha ucciso una persona in un'osteria.\nLa canzone \u00e8 stata tradotta in italiano da Massimo Bubola e Fabrizio De Andr\u00e9, ed inserita nell'album del cantautore genovese \"Rimini\"; i due traducono il ritornello della canzone (che nell'originale \u00e8 una lingua inventata anglo-ispanica) in una sorta di dialetto meridionale (simile all'abruzzese), lasciando inalterata la struttura narrativa del testo.\nUna cover di questa canzone, nella versione tradotta da Bubola e De Andr\u00e9, \u00e8 stata incisa dal cantautore lombardo Andrea Parodi insieme al cantautore fiorentino Massimiliano Larocca con un arrangiamento Tex-mex, ed inclusa nell'antologia-tributo a Fabrizio De Andr\u00e9 \"Duemila papaveri rossi\"."}
{"id": "918091", "revid": "287204", "url": "https://it.wikipedia.org/wiki?curid=918091", "title": "Chiesa di San Girolamo (Fiesole)", "text": "La chiesa di San Girolamo \u00e8 un edificio sacro che si trova a Fiesole in via Vecchia Fiesolana, inglobato nella \"villa San Girolamo\".\nStoria e descrizione.\nSorto come romitorio nel XIV secolo come sede della Congregazione degli Eremiti di San Girolamo, pass\u00f2 nel XV secolo agli Agostiniani e venne ampliato fra il 1445 e il 1451 da Michelozzo, per volere di Cosimo il Vecchio, unitamente alla sottostante villa medicea. Il complesso venne poi rimaneggiato nel Seicento, mantenendo per\u00f2 pressoch\u00e9 inalterato il grazioso chiostro. Nel corso del XVII secolo il monastero, in disuso, pass\u00f2 in mano private, fino ad essere annesso alla vicina villa dei Ricasoli.\nLa chiesa, che risale ai lavori quattrocenteschi, \u00e8 preceduta da un portico a tre archi su colonne realizzato nel 1633 da Matteo Nigetti.\nAll'interno si trova un grande affresco di Luigi Sabatelli raffigurante \"San Gerolamo\". Del Nigetti \u00e8 anche l'altare maggiore (1661), dove sono una tela con l\"Assunzione della Vergine\" di Giovani Domenico Cerrini. Sul pavimento vi sono due lastre tombali, l'una, con medaglione in porfido su serpentino, dello scultore Francesco Ferrucci che, ancora in vita, la incise di sua mano e l'altra della famiglia Rucellai, datata 1478."}
{"id": "918093", "revid": "92723", "url": "https://it.wikipedia.org/wiki?curid=918093", "title": "Tal'ne", "text": "Tal'ne () \u00e8 una citt\u00e0 sita nell'oblast' di \u010cerkasy, nell'Ucraina centrale. Fino al 2020 \u00e8 stata centro amministrativo del distretto omonimo, in seguito soppresso. Ha una popolazione stimata attorno alle 16.320 unit\u00e0."}
{"id": "918094", "revid": "767487", "url": "https://it.wikipedia.org/wiki?curid=918094", "title": "Black Diamond Bay", "text": "Black Diamond Bay \u00e8 l'ottavo brano dell'album \"Desire\" di Bob Dylan. Il testo, di Dylan e Jacques Levy e lascamente ispirato al romanzo \"Vittoria - Una storia delle isole\" di Joseph Conrad (ambientato in una localit\u00e0 chiamata Black Diamond Bay), racconta dell'eruzione di un vulcano che fa sprofondare un'isola; questo evento viene raccontato dal punto di vista degli isolani e di coloro che apprendono la notizia alla televisione."}
{"id": "918095", "revid": "80709121", "url": "https://it.wikipedia.org/wiki?curid=918095", "title": "Sara (Bob Dylan)", "text": "Sara \u00e8 la canzone che chiude l'album \"Desire\", del cantautore statunitense Bob Dylan.\n\u00c8 dedicata alla moglie Sara Lownds, con la quale sta vivendo un periodo burrascoso.\nIn questa canzone Dylan rivela apertamente, come non aveva mai fatto e non far\u00e0 in futuro, molti particolari della sua vita privata.\nNel testo \u00e8 citata la localit\u00e0 giamaicana di Savanna-la-Mar."}
{"id": "918097", "revid": "74801", "url": "https://it.wikipedia.org/wiki?curid=918097", "title": "Contea di Fairfield (Connecticut)", "text": "Fairfield \u00e8 una contea del sud-ovest dello Stato del Connecticut negli Stati Uniti. \u00c8 parte dell'area metropolitana di New York.\nGeografia fisica.\nCome per le altre contee dello Stato del Connecticut la contea di Fairfield rappresenta solo una divisione geografica del territorio dello Stato e non ha alcuna funzione amministrativa.\nLa contea confina a nord con la contea di Litchfield, a est con la contea di New Haven, a sud si affaccia sul Long Island Sound ed a ovest confina con le contee di Westchester e di Putnam dello Stato di New York.\nIl territorio \u00e8 prevalentemente pianeggiante con un'area collinare a nord-est. La massima elevazione \u00e8 la \"Branch Hill\" di 393 metri posta al confine con lo Stato di New York.\nIl fiume principale \u00e8 l'Housatonic che segna quasi tutto il confine orientale prima di sfociare nel Long Island Sound. L'Housatonic riceve nel nord della contea il fiume \"Still\". L'area meridionale della contea \u00e8 drenata da fiumi dal breve corso che sfociano direttamente nel Long Island Sound. I laghi, specie artificiali, sono molto numerosi. Tra questi \u00e8 da ricordare il \"Candlewood Lake\" nel nord, che \u00e8 il lago pi\u00f9 grande dello Stato e uno dei maggiori laghi artificiali degli Stati Uniti.\nL'area costiera \u00e8 densamente popolata ed accoglie le citt\u00e0 pi\u00f9 grandi. Alla foce dell'Housatonic \u00e8 posta la citt\u00e0 di Bridgeport, la pi\u00f9 grande della contea. Nel sud-ovest sono ubicate Stamford e Greenwich. La citt\u00e0 pi\u00f9 grande del nord \u00e8 Danbury.\nStoria.\nPrima dell'arrivo dei colonizzatori europei il territorio dell'attuale contea era abitato da vari popoli indigeni. Principalmente indiani Wappinger ma anche Paquioque and Potatuck. I primi europei ad insediarsi nella regione furono puritani e congregazionalisti inglesi. Nel 1639 furono fondati gli insediamenti di Fairfield e Stamford e l'anno successivo quello di Norwalk.\nLa contea fu istituita il 10 maggio 1666. Nel 1683 fu definito il confine tra il Connecticut e New York e la citt\u00e0 di Rye che fino a quel momento aveva fatto parte della contea fu ceduta a New York.\nTutte le funzioni amministrative della contea furono abrogate con una legge dello Stato del Connecticut nell'ottobre del 1960.\nComuni.\nCity e Town\nBorough\nCDP"}
{"id": "918101", "revid": "124515430", "url": "https://it.wikipedia.org/wiki?curid=918101", "title": "Da me a te", "text": "Da me a te \u00e8 un album di Claudio Baglioni pubblicato il 5 giugno 1998 per la CBS.\nNel 1998 la FIGC, commission\u00f2 al cantautore un inno per il centenario, \"Da me a te\", che fu presentato a Parma in occasione dell'amichevole Italia-Paraguay.\nNell'album \u00e8 presente l'omonima canzone e i vari remix del brano."}
{"id": "918104", "revid": "773636", "url": "https://it.wikipedia.org/wiki?curid=918104", "title": "Convento di San Francesco (Fiesole)", "text": "Il convento di San Francesco \u00e8 un convento francescano situato all'estremit\u00e0 occidentale del centro storico di Fiesole, in provincia di Firenze.\nSi trova in via San Francesco, non lontano dalla cattedrale di San Romolo e dalla ex-chiesa di Sant'Alessandro.\nStoria.\nSu un preesistente romitorio sorse nel 1399 il convento francescano ad opera del Beato Giovanni da Stroncone. Ad allora risalgono il protiro affrescato nel sottarco, il dormitorio di San Bernardino e uno dei due chiostri. Alla fine del Quattrocento la chiesa fu ingrandita nella parte absidale, costruendo il coro sopra la cappella sotterranea.\nTra il 1905 e il 1906, la chiesa fu sottoposta ad un restauro che, sotto la guida di Giuseppe Castellucci, la riport\u00f2 ad uno stile simile a quello originario. Nel 1998 \u00e8 stato collocato alla parete sinistra il trittico di Bicci di Lorenzo.\nDescrizione.\nIl complesso \u00e8 composto dalla chiesa, dedicata a San Francesco d'Assisi, e dall'annesso convento.\nLa chiesa.\nLa chiesa esternamente si presenta in stile gotico, con paramento murario in blocchi di pietra squadrati. Al centro della facciata, a capanna, si apre il portale, sormontato da un protiro pensile che presenta, all'interno, una lunetta con un affresco raffigurante \"San Francesco\" e, nella volta, l'affresco \"San Francesco fra due angeli\". Al di sopra del protiro, si trova il rosone circolare leggermente strombato. Sulla parete esterna di destra, si apre un portale laterale sormontato da una lunetta che presenta al centro una statua della \"Madonna del Bambino\" sopra uno sfondo costituito da una affresco raffigurante due \"Angeli oranti\".\nAll'interno, la chiesa \u00e8 in un sobrio stile gotico, con navata unica coperta con volta a botte ogivale e divisa in quattro campate da lesene dipinte. Sui quattro altari laterali, due nella prima campata e due nella terza campata, si trovano la \"Santissima Concezione\" di Piero di Cosimo, l\"Annunciazione\" di Raffaellino del Garbo, lo \"Sposalizio mistico di Santa Caterina\" di Cenni di Francesco e l\"Adorazione del Bambino\", opera eponima del Maestro dell'Epifania di Fiesole (fine XV secolo). Nella seconda campata, invece, vi sono il pulpito neogotico in marmo (parete di destra) e il trittico di Bicci di Lorenzo \"Madonna in trono col Bambino fra Angeli e Santi\" (parete di sinistra). La quarta campata \u00e8 interamente occupata dal presbiterio, delimitato da una balaustra marmorea, e si apre sull'esterno con due trifore, una su ciascuna parete laterale. Alle spalle dell'altare maggiore, si trovano la \"Crocifissione\" di Neri di Bicci e l'abside rinascimentale coperta con volta a botte.\nA ridosso della parete di fondo dell'abside si trova l'organo a canne Mascioni \"opus 514\", costruito nel 1938. Lo strumento \u00e8 a trasmissione integralmente elettrica e dispone di 34 registri; la consolle dispone di tre tastiere di 61 note ciascuna e pedaliera concavo-radiale di 32 note. La mostra \u00e8 costituita da canne di principale disposte in cuspide unica con ali laterali.\nIl convento.\nL'edificio del convento \u00e8 situato alla destra della chiesa. Il suo ingresso principale d\u00e0 sul sagrato ed \u00e8 costituito da una porta con arco ribassato sormontato da un'edicola affrescata. L'edificio del convento si sviluppa intorno a tre chiostri: il chiostro grande, il chiostro intermedio e il chiostro piccolo. Il chiostro grande \u00e8 costituito da un portico su quattro lati sormontato da loggiato e coperto con volta a crociera. Il chiostro intermedio \u00e8 situato immediatamente dopo l'entrata e presenta un portico su tre lati coperto con una semplice tettoia poggiante su colonnine in pietra ottagonali; su una parete, si trova un affresco con \"San Francesco che parla agli uccelli\", mentre al centro del chiostro sta il pozzo. Il chiostro piccolo ha il portico solo su due lati e presenta un antico affresco anch'esso con la \"Predica agli uccelli\". Sul sagrato, alla destra del convento, si trova un portico sorretto da quattro colonne e coperto con una semplice tettoia."}
{"id": "918106", "revid": "36426", "url": "https://it.wikipedia.org/wiki?curid=918106", "title": "Chiesa di San Francesco (Fiesole)", "text": ""}
{"id": "918109", "revid": "834", "url": "https://it.wikipedia.org/wiki?curid=918109", "title": "Chiesa di San Domenico (Fiesole)", "text": ""}
{"id": "918110", "revid": "116633800", "url": "https://it.wikipedia.org/wiki?curid=918110", "title": "Arturo Brizio Carter", "text": "Biografia.\nNominato internazionale nel 1985 a soli 29 anni, diventa ben presto uno dei migliori prodotti della rinomata scuola arbitrale messicana, all'altezza di \"mostri sacri\" quali Arturo Yamasaki, Diego De Leo, Alfonso Gonz\u00e1lez Archundia, Edgardo Codesal M\u00e9ndez, Felipe Ramos Rizo e Benito Archundia.\nDi professione avvocato, debutta sui palcoscenici pi\u00f9 importanti nel 1987 ai mondiali di calcio FIFA under 17 in Canada, e dopo aver diretto nel 1989 ai mondiali under 20 in Arabia Saudita e nel 1991 la finale della Gold Cup tra Stati Uniti e Honduras, nel 1992 arbitra alle Olimpiadi di Barcellona, dove gli viene assegnata la semifinale tra Spagna e Ghana. Nel 1994 dirige a Chicago la partita inaugurale del Germania-Bolivia e, subito dopo, gli toccano Brasile-Camerun e l'ottavo di finale di Nigeria-Italia; nel secondo tempo di questa partita, l'arbitro messicano espelle Gianfranco Zola per un fallo mai commesso. In seguito a questa prestazione negativa e su sollecitazione della FIGC, Brizio Carter non arbitrer\u00e0 ulteriori partite durante il mondiale statunitense.\nL'anno successivo, Brizio Carter \u00e8 protagonista della finale di Copa Am\u00e9rica 1995 a Montevideo tra Uruguay e Brasile (ha arbitrato anche nell'edizione del 1993). Venne selezionato per la seconda volta consecutiva per il Campionato mondiale di calcio 1998 in Francia, dove gli vengono affidate Francia-Arabia Saudita, durante la quale espelle il transalpino Zin\u00e9dine Zidane per un fallo di reazione, Colombia-Inghilterra e il quarto di finale Paesi Bassi-Argentina.\nPochi mesi dopo termina la carriera sui campi e si mette subito a disposizione della propria federazione in veste di dirigente, ricoprendo poi incarichi anche per conto della FIFA."}
{"id": "918113", "revid": "36426", "url": "https://it.wikipedia.org/wiki?curid=918113", "title": "Convento di San Michele a Doccia", "text": ""}
{"id": "918120", "revid": "1573940", "url": "https://it.wikipedia.org/wiki?curid=918120", "title": "Oratorio di San Jacopo", "text": "L'oratorio di San Jacopo \u00e8 un edificio sacro che si trova a Fiesole in via San Francesco, all'interno del Palazzo Vescovile.\nStoria e descrizione.\nDell'oratorio, inglobato nel Palazzo Vescovile, si hanno testimonianze a partire dal XIII secolo.\nHa la parete di fondo completamente affrescata con l'\"Incoronazione della Vergine e due teorie di Santi\", opera tardogotica degli inizi del Quattrocento, in cui collaborarono due pittori, Bicci di Lorenzo e probabilmente Rossello di Jacopo Franchi, includente al centro un affresco con \"San Jacopo maggiore in veste di pellegrino\", dipinto da Antonio Marini nel 1853.\n\u00c8 attualmente sede di una sezione del Museo d'arte sacra di Fiesole."}
{"id": "918123", "revid": "76963", "url": "https://it.wikipedia.org/wiki?curid=918123", "title": "Pat Hoed", "text": "Ha cantato con gli pseudonimi di Fantasma (attualmente seconda voce dal vivo e bassista in studio dei Brujeria), Larry Riviera (commentatore di colore della Xtreme Pro Wrestling) e Adam Bomb (DJ nel Final Countdown, uno show radiofonico di musica hardcore dal 1983 al 1990). \u00c8 anche stato per un breve periodo il bassista della band skate punk Down by Law."}
{"id": "918129", "revid": "729019", "url": "https://it.wikipedia.org/wiki?curid=918129", "title": "Contea di Manatee", "text": "La contea di Manatee (in inglese \"Manatee County\") \u00e8 una contea della Florida, negli Stati Uniti. Il suo capoluogo amministrativo \u00e8 Bradenton.\nOgni gennaio si tiene la Fiera della Contea.\nGeografia fisica.\nLa contea ha un'area di 2.312 km\u00b2 di cui il 16,99% \u00e8 coperta d'acqua. Fa parte dell'Area Statistica Metropolitana di Sarasota-Bradenton-Venice.\nStoria.\nLa Contea di Manatee venne creata nel 1855 ed il nome deriva dal lamantino, un animale marino noto anche come \"mucca del mare\"."}
{"id": "918137", "revid": "92723", "url": "https://it.wikipedia.org/wiki?curid=918137", "title": "Palazzo Vescovile (Fiesole)", "text": "Il palazzo Vescovile di Fiesole si trova in piazza Mino da Fiesole.\nStoria e descrizione.\nVi si accede da una doppia scalinata ottocentesca. Fu eretto contemporaneamente alla cattedrale, nel 1028, quando era vescovo Jacopo il Bavaro, ma \u00e8 stato oggetto di ampliamenti e trasformazioni successive: nel XIV secolo dal vescovo Andrea Corsini successivamente dai vescovi Ginori e Cattani da Diacceto; notevoli quelle del vescovo Filippo Neri Altoviti, il cui stemma seicentesco campeggia sopra il portone. La facciata attuale \u00e8 del 1500.\nAl suo interno si trova la cappella privata del vescovo ornata da affreschi della fine del Quattrocento con \"San Romolo, san Jacopo e Dio Padre\", di scuola del Ghirlandaio.\nNell'oratorio, dedicato a San Jacopo Maggiore e fatto costruire dal vescovo Cattani da Diacceto, si conserva una \"Incoronazione della Vergine\" attribuita a Lorenzo di Bicci; vi sono anche altri dipinti di Niccodemo Ferrucci e di Antonio Marini.\nA destra del palazzo vescovile c'\u00e8 la canonica costruita nel 1032 per abitazione dei Canonici del Duomo. Nel 1439 essa venne ingrandita, aggiungendovi il cortile a porticati, una colonna in marmo al centro con una piccola immagine in metallo di \"Maria Santissima\", detta \"di Arezzo\", fatta eseguire dal vescovo Ranieri Mancini.\nNel giardino si trova un tratto delle mura etrusche che costituivano la cerchia pi\u00f9 bassa dell'acropoli (attuale colle della chiesa di San Francesco), che continuano anche nel giardino del vicino Seminario."}
{"id": "918148", "revid": "467420", "url": "https://it.wikipedia.org/wiki?curid=918148", "title": "Palazzo Vescovile", "text": ""}
{"id": "918157", "revid": "834", "url": "https://it.wikipedia.org/wiki?curid=918157", "title": "Cog", "text": ""}
{"id": "918163", "revid": "767487", "url": "https://it.wikipedia.org/wiki?curid=918163", "title": "Tabernacolo del Poggerello", "text": "Il Tabernacolo del Poggerello \u00e8 un tabernacolo che si trova a Fiesole, in piazzetta del Ghirlandaio.\nStoria e descrizione.\nRisalente alla fine del Quattrocento, \u00e8 coperto da una tettoia con nicchia centinata con cornice in pietra serena scolpita con motivi a candelabra, affrescata all'interno con la \"Madonna col Bambino in trono tra Sant'Andrea e una Santa Martire\", l\"'Eterno\" nell'imbotte e \"San Domenico e altri Santi domenicani\" sul lato destro, e all'esterno con motivi decorativi quasi scomparsi.\nL'ignoto autore degli affreschi ormai molto danneggiati \u00e8 da ricercarsi nell'ambito della bottega di Domenico Ghirlandaio. Al centro dell'arco della cornice \u00e8 lo stemma dei Romoli, famiglia cui apparteneva l'edificio cui il tabernacolo era addossato."}
{"id": "918168", "revid": "277947", "url": "https://it.wikipedia.org/wiki?curid=918168", "title": "Oratorio del Santissimo Crocifisso di Fontelucente", "text": "L'oratorio del Santissimo Crocifisso di Fontelucente si trova a Fiesole in localit\u00e0 Fontelucente.\nStoria e descrizione.\nCostruito vicino a una cava di pietra nel 1692 e ingrandito con le cappelle laterali e il portico, lascia a vista la roccia da cui sgorga la sorgente, alle acque della quale sono attribuite virt\u00f9 taumaturgiche. Con una doppia scalinata si accede al tabernacolo col venerato crocifisso in pietra (secolo XVI), circondato da un'architettura illusionistica affrescata a monocromo con finte statue della \"Fede\" e della \"Speranza\" e sormontato da \"Dio Padre in gloria\", probabilmente di Antonio Nicola Pillori, che dipinse sul soffitto la \"Resurrezione\" (1733).\nVi si trovano anche un trittico di Mariotto di Nardo con la \"Madonna della Cintola tra i santi Giovanni Evangelista e Girolamo\" (1398), e opere d'arte contemporanea: un grande \"Crocifisso\" di cemento di Mario Casini e un affresco disegnato da Pietro Annigoni e realizzato da Romano Stefanelli con la \"Veduta della fonte\".\nVi si trova all'interno anche una \"Piet\u00e0\" dell'artista contemporaneo Rodolfo Meli."}
{"id": "918171", "revid": "287204", "url": "https://it.wikipedia.org/wiki?curid=918171", "title": "Chiesa di San Martino a Maiano", "text": "La chiesa di San Martino a Maiano si trova a Fiesole in localit\u00e0 Maiano.\nStoria e descrizione.\nRisale all'XI secolo, ma mostra oggi l'aspetto ricevuto dai restauri condotti prima nel XV secolo e poi tra Otto e Novecento. Quello ottocentesco, in particolare, fu condotto a partire dal 1885 da John Temple Leader, che acquis\u00ec nel 1873 il monastero poco distante trasformandolo in una fattoria.\nLa chiesa, che faceva parte di un monastero delle Benedettine, presenta un impianto a croce latina con una sola navata.\nSopra la porta, \"San Martino che dona il mantello ad un povero\", rilievo in terracotta robbiana. All'interno, a una sola navata, il dossale con la \"Madonna col Bambino e San Giovannino, San Benedetto e San Martino\" attribuibile a Giovan Battista Naldini (1583) e un altro dipinto del Naldini con l\"Annunciazione\" (1585).\nPoco oltre si trova il monumento sepolcrale di Agostino Del Nero (1576). A destra, il monumento sepolcrale di Costanza Hall (1859) di Giovanni Bastianini. Nell'attiguo ex-monastero, oggi di propriet\u00e0 privata, si trova nel chiostro un bell'affresco della fine del Trecento con la \"Madonna della Misericordia\"."}
{"id": "918179", "revid": "1573940", "url": "https://it.wikipedia.org/wiki?curid=918179", "title": "Chiesa di Sant'Ilario a Montereggi", "text": "La chiesa di Sant'Ilario a Montereggi si trova a Fiesole in localit\u00e0 Montereggi.\nStoria e descrizione.\n\u00c8 una delle chiese pi\u00f9 antiche della diocesi, con notizie a partire dal secolo IX, a lungo sotto il patronato della famiglia fiorentina dei Baldovinetti, cui si deve la realizzazione dell'elegante ciborio in pietra serena scolpita con motivi vegetali e l'arme della famiglia, datato 1470, murato a lato dell'altar maggiore.\nQuest'ultimo, edificato nel Cinquecento, ospita una grande tavola cinquecentesca di Alessandro Fei del Barbiere raffigurante la \"Madonna col bambino tra i santi Giovanni Battista e Anna\". In quel periodo la chiesa conobbe una maggior rilevanza: dal 1565, infatti, con il raggiungimento del titolo di pieve, fu consentito officiarvi il sacramento del battesimo e fu realizzato un fonte battesimale.\nEntro la cornice degli altari edificati in epoca recente alle pareti laterali sono stati affrescate nel 1998 la \"Nativit\u00e0\" e la \"Crocifissione\" da Luciano Guarnieri, cui si deve anche il tabernacolo affrescato sulla strada."}
{"id": "918183", "revid": "773636", "url": "https://it.wikipedia.org/wiki?curid=918183", "title": "Chiesa di Santa Maria Assunta (Fiesole)", "text": "La chiesa di Santa Maria Assunta si trova a Fiesole in localit\u00e0 Ontignano.\nStoria e descrizione.\n\u00c8 una delle poche chiese fiesolane in cui le forme romaniche, forse pi\u00f9 antiche del XIII secolo a cui risalgono i primi documenti, sono ancora pienamente leggibili, soprattutto nella parte tergale in cui l'abside semicircolare sporge nitidamente sulla parete, la cui forma a capanna \u00e8 ben visibile nonostante l'aggiunta del campanile a vela, e in quella laterale in cui si aprono le primitive monofore.\nSul lato anteriore sub\u00ec invece pesanti rimaneggiamenti: nel Settecento fu allungata, furono costruiti gli altari laterali e le fu addossata la Compagnia. Nell'Ottocento fu chiuso l'occhio centrale e aperti i due laterali per ospitare la cantoria dell'organo, fu costruito l'altar maggiore con le due porticine laterali per accedere al coro."}
{"id": "918184", "revid": "100096934", "url": "https://it.wikipedia.org/wiki?curid=918184", "title": "Anfittero", "text": "L'anfittero \u00e8 un rettile mitologico, a volte confuso con lo iaculo.\nAspetto.\n\u00c8 descritto come un drago-serpente, dotato di ali. Si dice che si trovi nei pressi delle piantagioni di datteri, di cui va matto.\n\u00c8 un drago piumato dal corpo di serpente, dotato di un'apertura alare che raggiunge i 9 metri. Ha inoltre una lingua lunga 2 metri. La coda \u00e8 coperta di piume."}
{"id": "918186", "revid": "1573940", "url": "https://it.wikipedia.org/wiki?curid=918186", "title": "Badia Fiesolana", "text": "La badia di San Bartolomeo, pi\u00f9 conosciuta come badia Fiesolana, \u00e8 un luogo di culto cattolico situato fuori dal centro abitato di Fiesole, in localit\u00e0 San Domenico, nella citt\u00e0 metropolitana di Firenze e diocesi di Fiesole.\n\"Badia\" \u00e8 una contrazione popolare della parola abbazia. A Firenze e dintorni sono esistite cinque abbazie, situate come ai punti cardinali della citt\u00e0: a nord la Badia Fiesolana, a ovest la Badia a Settimo, a sud l'abbazia di San Miniato, a est la Badia a Ripoli e al centro la Badia fiorentina.\nStoria.\nNel 1025-1028 nel luogo dove in passato sorgeva un oratorio dedicato ai santi Pietro e Romolo fu costruito un monastero (o come suggerisce il nome un'abbazia) intitolato a san Bartolomeo. Fra il 1456 e il 1467 il complesso venne portato allo stato attuale.\nDescrizione.\nEsterno.\nLa facciata della chiesa, che d\u00e0 sull'ampio sagrato, appare in gran parte incompiuta. Nella parte inferiore di essa, nell'area del portale, comunque, \u00e8 ancora possibile vedere la bella facciata romanica. Essa, realizzata interamente in marmo bianco ed in marmo verde, \u00e8 suddivisa in due livelli da un cornicione: nel livello inferiore vi sono tre arcate cieche a tutto sesto sorrette da colonne (nell'arcata centrale si trova il portale); nel livello superiore, invece, vi sono tre finestre aventi forma rettangolare.\nInterno.\nAll'interno la chiesa si presenta come un grande e spazioso tempio in stile Rinascimentale con pianta a croce latina. La navata centrale \u00e8 separata dalle due navatelle laterali, pi\u00f9 piccole in altezza e larghezza rispetto alla centrale, da quattro archi sorretti da pilastri per lato. Dall'incrocio delle quattro volte a botte della navata, del transetto e dell'abside scaturisce un'elegante volta a vela con al centro lo stemma Medici, che \u00e8 visibile anche nella volta dell'abside.\nAddossati alle due pareti di fondo del braccio trasversale, vi sono due grandi altari laterali, contenenti, incorniciate fra due possenti colonne corinzie due tele raffiguranti la \"Crocifissione\" di Bernardino Campi prelevato dalla chiesa di San Giovanni dei Genovesi a Milano (nel transetto di sinistra, proviene dallo scambio di opere tra Firenze e Vienna del 1793) e la \"Flagellazione di Ges\u00f9\" di ambito fiorentino (nel transetto destro). Infine, al centro della profonda abside rettangolare illuminata da quattro grandi finestre - di cui un rosone - si trova l'altare in marmi policromi realizzato nel 1610 da Giovan Battista Cennini su disegno di Pietro Tacca.\nIl monastero.\nA destra si trova l'ex monastero, oggi sede dell'Istituto universitario europeo. Dal chiostro rinascimentale si accede al refettorio con un affresco di Giovanni da San Giovanni, raffigurante \"Cristo nutrito dagli angeli\" (1629)."}
{"id": "918187", "revid": "1456895", "url": "https://it.wikipedia.org/wiki?curid=918187", "title": "Daniele Mastrogiacomo", "text": "Esperto di politica estera, dal 1980 lavora per il quotidiano \"la Repubblica\", dal 1992 come inviato speciale. Nel 2007 \u00e8 stato vittima di un rapimento in Afghanistan ad opera dei talebani. Mastrogiacomo \u00e8 anche consigliere dell'Ordine dei giornalisti del Lazio e, saltuariamente, docente di giornalismo alla Libera universit\u00e0 internazionale degli studi sociali Guido Carli (Luiss) e all'Universit\u00e0 degli studi di Roma \"Tor Vergata\" di Roma.\nBiografia.\nCronista giudiziario.\nNei primi tempi si \u00e8 occupato soprattutto di cronache italiane: tra le vicende pi\u00f9 importanti da lui seguite vi sono lo scandalo di \"Mani pulite\" ed i processi Priebke e Marta Russo.\nInviato nelle zone \"calde\".\nIn seguito \u00e8 stato inviato in diverse aree del Medio Oriente, dell'Asia centrale e dell'Africa subsahariana: Kabul, Teheran, Palestina, Baghdad, Mogadiscio.\nNell'estate del 2006 ha seguito la guerra in Libano tra Israele e Hezbollah.\nDurante un reportage in Afghanistan nei primi mesi del 2007 \u00e8 stato vittima di un sequestro di persona ricco d'implicazioni di varia natura per l'Italia, l'Afghanistan ed i loro rispettivi rapporti internazionali.\nIl sequestro.\nIl 5 marzo 2007 Mastrogiacomo, dopo una sosta a Kandahar, si dirige verso la citt\u00e0 di Lashkargah, capoluogo della provincia meridionale di Helmand, sotto controllo talebano, insieme all'autista venticinquenne Sayed Haga ed al giornalista ventitreenne Adjmal Nashkbandi, che gli fa da interprete; i tre hanno un appuntamento con il mullah Dadullah, comandante militare talebano della regione, per realizzare un'intervista gi\u00e0 concordata. Ma, dopo aver raggiunto il luogo prefissato, pochi chilometri fuori Lashkargah, vengono bloccati a bordo della loro auto, circondati, legati e imbavagliati da una decina di miliziani talebani.\nInizialmente accusato di essersi introdotto illegalmente nel territorio talebano e scambiato per un agente britannico, viene minacciato ripetutamente di morte; fino a quando i sequestratori non appurano la sua vera identit\u00e0 e chiedono, per il suo rilascio, che l'Italia ritiri il proprio contingente militare dall'Afghanistan. La richiesta non \u00e8 immediata. Per ore, i tre sono tenuti prigionieri in una sorta di fattoria che si trova a pochi chilometri dal punto dove sono stati bloccati. Il gruppo di talebani cerca di raccogliere informazioni per stabilire, come insiste una voce che si diffonde da giorni, se Mastrogiacomo e i suoi collaboratori siano in realt\u00e0 delle spie che si spacciano per giornalisti. Solo con il calare della sera, i tre vengono trasferiti in un'altra zona e da l\u00ec, a bordo di una jeep, trasportati nel sud dell'Afghanistan, al confine con il Pakistan.\nLa trattativa italo-afghana con i rapitori.\nDopo tre giorni di viaggio attraverso il deserto, il gruppo di talebani avanza le sue richieste. Chiede il ritiro del contingente; ma la risposta, come del resto aveva previsto lo stesso Mastrogiacomo ai rapitori, viene respinta. Salta anche l'ipotesi del rilascio di alcuni detenuti talebani rinchiusi nel carcere di Guantanamo, come quella di liberarne altri nella base Usa a nord di Kabul di Baghram. Le trattative sono difficili e complesse. Si decide di utilizzare i canali messi a disposizione dall'ONG italiana \"Emergency\", da anni integrata nel territorio, l'unica in grado di verificare chi sono i rapitori e a nome di chi parlano; Emergency affida le trattative al proprio collaboratore afghano Rahmatullah Hanefi, responsabile logistico e della sicurezza dell'ospedale dell'ONG a Lashkargah, un uomo di larga esperienza e profondo conoscitore della zona. Ma il tempo incalza, i talebani sono nervosi. Hanno bisogno di premere; alternano pazienza a insofferenza. Fino alla barbara esecuzione dell'autista del giornalista italiano: Sayed Haga viene sgozzato e decapitato. Mastrogiacomo, una volta liberato, racconter\u00e0 di aver assistito alla terribile scena. Testimonianza suffragata dal video girato dagli stessi carnefici nell'arida pianura di Musa Kala, roccaforte talebana e principale centro di coltivazione dell'oppio, dove i tre saranno tenuti prigionieri per giorni. Il filmato, un mese dopo la liberazione di Mastrogiacomo e di Ajmal Nashqkebandi (l'interprete verr\u00e0 ricatturato mentre si avvia verso Lashkargah) verr\u00e0 trasmesso, depurato delle sequenze pi\u00f9 cruente, in esclusiva dal \"Tg Uno\" il 10 aprile 2007.\nSecondo quanto il direttore de \"la Repubblica\" Ezio Mauro dichiarer\u00e0 in seguito ai pubblici ministeri di Roma, alla trattativa avrebbe dato il suo contributo anche il giornalista \"freelance\" italiano Claudio Franco, successivamente ascoltato anch'esso dalla procura. Ma la sua partecipazione rester\u00e0 sempre a lato; servir\u00e0 a confermare l'identit\u00e0 del gruppo dei rapitori e far\u00e0 da tramite tra gli uomini dell'intelligence italiana, da giorni impegnati sul territorio, e gli emissari del gruppo capeggiato dal mullah Dadullah.\nLe pressioni su Karzai.\nIn tale sede, l'Italia esercita forti pressioni sul presidente afghano Karzai, \"inseguendolo\" telefonicamente anche nei suoi viaggi all'estero, al fine d'indurlo ad accettare le richieste dei criminali di liberare cinque loro compagni, uno dei quali, pare, al fine di punirlo per la sua collaborazione con l'autorit\u00e0 giudiziaria.\nL'epilogo.\nDopo momenti di angoscia dovuti ad una convulsa telefonata attribuita a Mastrogiacomo ed alla notizia, diffusa dall'agenzia Reuters e rivelatasi poi falsa, dell'avvenuta liberazione dello stesso, il 19 marzo si arriva al rilascio di Mastrogiacomo e alla contestuale liberazione di quattro dei cinque prigionieri talebani - riuscendo, \"in extremis\", il governo di Kabul a risparmiare il talebano \"pentito\" - mentre il giornalista-traduttore afghano, rilasciato assieme al giornalista italiano, viene ripreso lungo la strada e ricatturato. L'ordine, secondo i talebani, sarebbe arrivato direttamente dal mullah Dadullah. La nuova cattura di Ajmal, nipote di un alto funzionario della polizia afgana, avviene nelle stesse ore in cui il collaboratore dei Emergency, Rahmatullah Hanefi, protagonista della trattative per la loro liberazione, viene arrestato con l'accusa di essere il mandante del sequestro: ipotesi totalmente sconfessata in seguito che lo terr\u00e0 tuttavia in carcere per tre mesi. L'interprete Ajmal rester\u00e0 nelle mani talebane per altre due settimane, durante le quali i talebani avanzeranno richieste di altre liberazioni con il chiaro scopo di mettere in difficolt\u00e0 il governo di Hamid Karzai. Il presidente afghano resiste alle pressioni e dopo un ultimo, disperato appello videoregistrato, Ajmal viene ucciso, l'8 aprile 2007, dagli aguzzini del mullah Dadullah.\nIl 20 marzo, Mastrogiacomo pu\u00f2 fare rientro nel suo Paese. Fra le sue prime dichiarazioni pubbliche, l'auspicio che i talebani non tornino ad avere il sopravvento nel loro Paese.\nLiberato Mastrogiacomo, i servizi segreti afghani prendono in custodia il mediatore afghano di \"Emergency\", che terranno in carcere per 90 giorni, facendo dichiarare al proprio portavoce soltanto il 9 aprile di ritenerlo coinvolto nel sequestro del giornalista, provocando la reazione indignata del fondatore dell'ONG Gino Strada; il 16 giugno verr\u00e0 liberato e prosciolto da ogni accusa con la soddisfazione, fra gli altri, anche del governo italiano e la \"felicit\u00e0\" dello stesso Mastrogiacomo. Sar\u00e0 anche grazie alla testimonianza dello stesso Mastrogiacomo che Hanefi potr\u00e0 essere scarcerato. Alcuni quotidiani italiani pubblicano stralci delle accuse che i servizi segreti afgani muovono nei confronti di Hanefi. Tra queste, il fatto che il collaboratore di \"Emergency\" avesse incontrato personalmente i tre rapiti durante il loro sequestro. Circostanza che Mastrogiacomo definir\u00e0 \"ridicola e totalmente falsa\". Il giorno dopo, Rahmatullah Hanefi verr\u00e0 rilasciato e potr\u00e0 tornare dalla sua famiglia. Ha ripreso a lavorare nell'ospedale dell'Ong a Lashkargah dove \u00e8 rimasto per alcuni mesi.\nIl \"giorno dopo\".\nLe polemiche in Italia, Europa e Stati Uniti.\nRientrato in patria il giornalista, si accendevano, in Italia, da parte dell'opposizione di centrodestra ma anche del Ministro della difesa Parisi, le polemiche per il modo con il quale si era addivenuti alla conclusione, mentre i governi di Stati Uniti, Gran Bretagna, Germania e Paesi Bassi rendevano esplicito, in varie forme, il loro grave disappunto.\nLa polemica interna accennava a sopirsi. Ma l'8 aprile, con la notizia dell'omicidio dell'interprete di Mastrogiacomo, riprendeva fiato. Il presidente Karzai veniva messo sotto accusa in Afghanistan. Ma le lotte di potere e gli scontri tra le diverse fazioni dell'intelligence afgana alimentavano una tesi che veniva ripresa anche in Italia: la disparit\u00e0 di trattamento tra il giornalista italiano e l'interprete afgano.\nIl \"memoriale\" di Karzai.\nIl 6 aprile 2007 il presidente afghano Karzai rendeva pubblici i motivi che lo avevano mosso ad accettare che si svolgessero delle trattative con i talebani e di pagare il prezzo del rilascio di quattro componenti del movimento ribelle, precisando che tale accettazione rivestiva un carattere eccezionale e che non si sarebbe ripetuta in futuro.\nTali motivi consistevano, per Karzai, nella necessit\u00e0 di accettare le richieste provenienti dall'Italia in virt\u00f9 dell'impegno profuso dal Paese europeo che schierava in Afghanistan 1900 militari. Lo stesso presidente affermava che tra le preoccupazioni espressegli dal governo italiano vi era quella di un possibile \"collasso\" della maggioranza parlamentare nel caso di un esito negativo della vicenda di Mastrogiacomo, ma il portavoce del governo Prodi Silvio Sircana s'incaricava, nel volgere di poche ore, di smentire quest'ultima circostanza.\nUn libro sul sequestro.\nDopo due anni e mezzo dal rapimento, Mastrogiacomo ha pubblicato nell'agosto 2009 il libro \"I giorni della paura\" (Roma, Edizioni e/o) nel quale racconta cosa \u00e8 accaduto nel giorno del rapimento e nei quindici successivi durante i quali lui e i suoi due collaboratori sono rimasti nelle mani dei Talebani; nel libro il giornalista si sofferma a descrivere chi sono gli studenti coranici, riportando dettagli, umori, discorsi, costumi, abitudini che ha potuto registrare mentalmente durante la prigionia. Oggi vive a Rio de Janeiro dove continua a collaborare con il Gruppo L'Espresso. Ha un blog su repubblica.it, Bomdia. Ha una sua pagina www.daniele.mastrogiacomo.com dove racconta cosa accade nel continente latinoamericano."}
{"id": "918189", "revid": "1573940", "url": "https://it.wikipedia.org/wiki?curid=918189", "title": "Chiesa di Santa Maria a Vincigliata", "text": "La chiesa di Santa Maria a Vincigliata si trova a Fiesole in via di Vincigliata.\nStoria e descrizione.\nGli Alessandri, proprietari del vicino castello, costruirono nel Quattrocento il campanile su cui \u00e8 collocata la loro arme in pietra e ampliarono la chiesa risalente al XII secolo. Al XV secolo risalgono anche un busto in terracotta di \"San Lorenzo\" e uno della \"Madonna col Bambino\" attribuito ad Antonio Rossellino. Alla fine del Settecento fu invertito l'orientamento e al posto dell'abside, del cui arco ogivale rimane traccia sulla parete, fu costruita la facciata.\nL'attuale abside rettangolare si \u00e8 arricchita negli anni '80 del Novecento di una decorazione in terracotta con \"Scene dell'Antico e Nuovo Testamento\" di Amalia Ciardi Dupr\u00e9, autrice anche della mensa d'altare in bronzo e della decorazione dell'attigua cappella di San Lorenzo."}
{"id": "918192", "revid": "7601861", "url": "https://it.wikipedia.org/wiki?curid=918192", "title": "Zmey", "text": ""}
{"id": "918193", "revid": "104458", "url": "https://it.wikipedia.org/wiki?curid=918193", "title": "Ducati longobardi", "text": "I Ducati longobardi furono le principali organizzazioni politiche create dai Longobardi in Italia.\nStoria.\nDopo l'invasione guidata da Alboino nel 568-569, il territorio conquistato fu ripartito secondo criteri principalmente militari e assegnato a quanti, tra i nobili longobardi, si erano distinti in combattimento: i duchi, appunto. La carica non era nuova ed era legata all'istituzione della fara, unit\u00e0 base della struttura sociale e militare dei Longobardi, ma dopo l'insediamento in Italia assunse nuove caratteristiche.\nIl primo ducato a essere costituito fu, gi\u00e0 all'indomani della conquista (569), quello del Friuli, affidato da Alboino a Gisulfo. Particolare rilievo storico ebbero i due ducati eretti nell'Italia centro-meridionale (la Langobardia Minor), Spoleto e Benevento, che godettero spesso di ampia autonomia all'interno del regno longobardo.\nNei primi anni del dominio longobardo in Italia, i ducati si ressero autonomamente per un decennio, senza che ci fosse un re centrale (Periodo dei Duchi, 574-584). In seguito, di fronte all'inefficienza e alla pericolosa debolezza militare di una simile frammentazione, i duchi tornarono a eleggere un re (Autari), ma i rapporti tra il potere centrale e i ducati rimasero deboli. Soltanto con il tempo l'accentramento del potere regio, almeno nella Langobardia Maior (Italia centro-settentrionale), ebbe la meglio sui particolarismi dei ducati.\nIl ducato rappresent\u00f2 per diversi nobili longobardi una sorta di \"trampolino di lancio\" verso il trono di Pavia (tra i tanti esempi, spiccano molti tra i pi\u00f9 grandi tra i sovrani longobardi: Autari, Agilulfo, Rotari, Grimoaldo, Rachis, Astolfo, Desiderio). Non sempre per\u00f2 il colpo andava a buon fine, e il tentativo di usurpazione culminava con la morte del duca ribelle (Alachis, Rotarit).\nI ducati longobardi, tanto nella Langobardia Maior quanto nella Langobardia Minor, non furono soppressi alla caduta nel regno (774), ma furono inglobati nell'Impero carolingio. Unica eccezione, il Ducato di Benevento: presto elevato al rango di Principato (ma poi anche indebolito da secessioni), conserv\u00f2 la sua autonomia e anzi rivest\u00ec un importante ruolo politico fino all'arrivo dei Normanni (XI secolo).\nElenco dei ducati longobardi.\nNella Historia Langobardorum, Paolo Diacono cita espressamente i nomi di 5 duchi e sostiene l'esistenza di 30 ulteriori ducati, per un totale di 35.\nI ducati attestati nella storiografia sono i seguenti: "}
{"id": "918194", "revid": "33689", "url": "https://it.wikipedia.org/wiki?curid=918194", "title": "Coo (disambigua)", "text": ""}
{"id": "918199", "revid": "55935", "url": "https://it.wikipedia.org/wiki?curid=918199", "title": "Cos", "text": ""}
{"id": "918200", "revid": "186864", "url": "https://it.wikipedia.org/wiki?curid=918200", "title": "Centa", "text": "Il Centa \u00e8 un fiume della Liguria lungo 3 km.\nStoria.\nIdronimo.\nIl fiume Centa si trova descritto in latino da Plinio come \"Merula\" (trad. \"merlo\"), sebbene probabilmente fosse in errore con il Merula che scorre nella vicina Andora, anche se un tempo veniva chiamato Meira. \nLa nascita del nome \"Centa\" ha diverse tradizioni, tra queste perch\u00e9 nasce da cento rivoli, oppure dalle \"centine\" che un tempo venivano messe a bagno nelle sue acque per la marcitura della canapa un tempo coltivata nella piana. \nUna valida supposizione storica vuole che il canale aperto nel XIII secolo per far scorrere le acque vicino alla citt\u00e0 e portare via i liquami ma anche per mettere a bagno la canapa e quindi poterla filare, avesse cintato la citt\u00e0: da un lato il vecchio corso indirizzato verso Pontelungo e quello nuovo dove passa ora, tale cintura attorno alla citt\u00e0 venne comunemente e dialettalmente chiamate \"Cinta\", che \u00e8 il primo nome che si pu\u00f2 rinvenire per il Centa sui documenti storici, in quanto era la cintura intorno alla citt\u00e0.\nIl \"Centa\" \u00e8 usato anche per indicare il suo comprensorio (\"le Valli del Centa\") e durante l'epoca napoleonica \u00e8 stato utilizzato per indicare il territorio con a capo Albenga \"Giurisdizione del Centa\".\nEvoluzione.\nIl fiume Centa \u00e8 stato il creatore della piana di Albenga, che consiste in una vasta insenatura pliocenica colmata da depositi alluvionali successivi. Nel pliocene il mare arrivava fino alle attuali Ortovero e Cisano sul Neva dove l'Arroscia e il Neva sfociavano direttamente a mare; di tali periodo ci sono depositi di conglomerati e sabbia argillosa che affiorano nelle due valli. Successivi sollevamenti hanno inclinato verso il mare gli strati dell'insenatura pliocenica, che ha prodotto l'unione dei torrenti Lerrone con l'Arroscia e del Neva col Pennavaire. Depositi alluvionali che risalgono al quaternario hanno formato sopra questi strati un sedimento detritico, che a sua volta si \u00e8 innalzato provocando quella fascia di colline a rilievo molto dolce che corrono ai bordi della Piana ingauna. La parte pi\u00f9 bassa della Piana si \u00e8 creata a seguito di depositi alluvionali sul fondo della ripa quaternaria. La differenziazione tra il bordo dell'antico golfo ed i sedimenti pliocenici \u00e8 evidente dall'analisi della vegetazione e del colore: dal grigio cupo degli argilloscisti e delle arenarie nonch\u00e9 dal grigio pi\u00f9 chiaro dei calcari giurassici, brulli questi ultimi, si arriva a tonalit\u00e0 giallastre e azzurrine rispettivamente di sabbie ed argille, come al rossastro dei depositi marini e fluviali (spesso terrazzati) ossidati per contatto con atmosferili.\nLa piana di Albenga \u00e8 di tipo detritico ma questo d\u00e0 origine alla fertilit\u00e0 della piana stessa e alla sua abbondante ricchezza idrica, solcata dal pi\u00f9 grande corso d'acqua della regione. Quando si uniscono l'Arroscia con il Neva, nei pressi di Bastia, nasce il Centa.\nIl corso del fiume seguiva un tempo la stessa linea dell'Arroscia, sfociando nel mare verso Ceriale, fino alla deviazione del corso forse per volont\u00e0 della Repubblica di Genova (XII secolo), che lo port\u00f2 a scorrere vicino alla \"cinta\" muraria della citt\u00e0 (causando la crescita del capo Lena e l'interramento del porto di Vadino), da cui il nome \"Centa\", dato all'ex tratto finale del torrente una volta divenuto fiume. L'antico letto del fiume divenne quasi completamente asciutto dal XVI secolo.\nDopo la tremenda alluvione del 1564, i Magistrati della citt\u00e0 cercarono pi\u00f9 volte di fabbricare degli argini per contenere la piena, ma non riuscendovi direttamente per il grande lavoro da fare, chiesero pi\u00f9 volte aiuto al Senato di Genova, poi alla Repubblica Ligure e anche all'Impero Francese di Napoleone, ma senza successo, anche se sporadicamente qualche intervento venne fatto. Si ricordano i disegni e progetti realizzati dal Molasana nel 1587, dall'architetto Francesco Da Nove, da Gio Battista Pallavicini che fu un commissario delegato dal Senato genovese nel 1647; come il colonnello della Repubblica di Genova Matteo Vinzoni nel 1751, dal tenente del Genio Ligure Barabino nel 1802, dal colonnello francese Auzilion, e dallo stesso prefetto del Dipartimento di Montenotte Chabrol nel 1812 (alcuni di questi disegni e progetti sono conservati all'interno del Municipio della Citt\u00e0 di Albenga).\nAlluvioni storiche.\nDi seguito si redige uno storico delle alluvioni riconducibili a ondata di piena conosciute:\nCollegamento Albenga-Torino.\nNell'epoca napoleonica sono stati molti i progetti pensati per facilitare la comunicazione attraverso le vie d'acqua. Pochi anni dopo, nel 1825, l'ingegnere idraulico Ignazio Michelotti proponeva di congiungere Albenga con Torino, con uno sviluppo percorribile dalle imbarcazioni di circa 180 km. Partendo da Albenga sul Centa si arrivava al Neva fino all'appenino, da qui si progettava un attraversamento arrivando sul Tanaro fino a Bassignana, quindi si scendeva fino a Garessio, poi sull'Ellero da Bastia a Mondov\u00ec, quindi da qua un canale navigabile fino a Fossano, da qui sulla Stura fino ad arrivare a Bra, quindi passando per i colli del Monferrato fino a Chieri dove si arriva a Moncalieri e di qui lungo il Po a Torino.\nIl progetto piacque a Gaetano Cappuccio, che pochi anni dopo, intorno al sesto decennio del 1800, propose di realizzare un canale navigabile sotto il Colle San Bernardo cos\u00ec da poter mettere in comunicazione la valle del Centa e quella del Tanaro. Per l'ingegnere Piemontese, riferendosi a Torino:\"questa citt\u00e0 diverrebbe pel nuovo canale ci\u00f2 che tra poco sar\u00e0 Ismailia per quello di Suez, stazione cio\u00e8 intermedia e principale per le navi, che correranno dall\u2019uno all\u2019altro mare, emporio del commercio e dell\u2019industria della valle del Po...\"\nGeografia.\nLungo appena 3\u00a0km (\u00e8 il fiume pi\u00f9 corto d'Italia a sfociare in mare, dopo il Timavo, di 2\u00a0km), nasce a monte della citt\u00e0 di Albenga dalla confluenza dei torrenti Arroscia e Neva che poco prima ricevono, rispettivamente, il Lerrone e il Pennavaira. I quattro torrenti che creano il Centa nascono invece piuttosto distanti dalla citt\u00e0: l'Arroscia nasce dal Monte Front\u00e8 distante 40 km dalla piana di Albenga, il Neva nasce sul Monte Galero distante 25 km dalla piana, il Lerrone nasce sopra Casanova Lerrone a 20 km dalla piana, mentre il Pennavaire nasce sul Colle di Caprauna ed \u00e8 lungo circa 20 km. Il bacino complessivo del fiume Centa \u00e8 di circa 440 km2.\nCon letto assai ampio attraversa il centro urbano di Albenga sfociando poi direttamente nel mare a Capo Lena, quasi di fronte all'isola Gallinara.\nPortata.\nNonostante il suo regime estremamente torrentizio, \u00e8 il principale corso d'acqua della provincia di Savona come portata media annua (7,135\u00a0m\u00b3/s) sfociante direttamente nel mare.\n\u00c8 soggetto in caso di forti precipitazioni a piene imponenti (anche di 2.500\u00a0m\u00b3/s) che in pi\u00f9 di un'occasione hanno causato pesanti danni alla citt\u00e0 di Albenga come nel novembre 1994, nel novembre 2000 o nel settembre 2006.\nLa portata massima del Centa \u00e8 quantificata in base alle normative del 2018, in special modo si segnala un'area drenata di 432 km2, si hanno le seguenti portate al colmo di piena:\nBacino idrografico.\nIl bacino idrografico del Centa misura 420 chilometri quadrati (di cui 305 dell'Arroscia e 115 del Neva). Il perimetro di tale bacino pu\u00f2 essere paragonato ad un triangolo rettangolo che ha l'ipotenusa coincidente con la congiungente fra la sorgente dell'Arroscia e la foce mentre il vertice dell'angolo retto coincide con il Colle Scravaion.\nLa sua ampia piana alluvionale detta Piana di Albenga (l'unica della Liguria di notevoli dimensioni) \u00e8 intensamente utilizzata a scopi agricoli.\nPonti.\nIl fiume Centa \u00e8 attraversato da tre ponti, tutti nella zona urbana di Albenga:\nPonti non pi\u00f9 esistenti.\nSono molti i ponti realizzati nel corso dei secoli sul fiume Centa, alcuni dei quali si conosco perfettamente e per altri restano solo poche tracce. \nPonte della ferrovia.\nVenne realizzato nel XIX secolo con il passaggio della ferrovia nella citt\u00e0, \u00e8 molto simile a quello attuale con 3 campate, con le pile in muratura e cemento mentre le travi sono in acciaio reticolare. Una prima forma poco resistente venne sostituita negli anni '30 del XX secolo, anche se una parte di questo ponte \u00e8 crollato nel 1944 a seguito del secondo conflitto bellico a seguito di bombardamenti e subito ricostruito e rinforzato diventando quello che \u00e8 oggi.\nPonte di ferro.\nRealizzato su due pile nel primo decennio del XX secolo, era realizzato in ferro ad arco ribassato diviso in 3 campate. Nel 1907 venne inaugurato e realizzato una decina di metri pi\u00f9 a valle del precedente. Dopo quasi un secolo di servizio, venne demolito a seguito dell'alluvione del 1994, dove non se ne garantiva pi\u00f9 la stabilit\u00e0 dell'opera, oltre al fatto che le due pile presenti in alveo creavano un grosso ostacolo al deflusso delle acque.\nPonte di legno.\nSi ha notizia della modifica della viabilit\u00e0 con la realizzazione di una nuova strada che passasse fuori le mura direttamente vicino alla Porta della Marina agli inizi del XIX secolo. Ci sono foto di un ponte di legno sul Centa nei pressi dell'attuale ponte Rosso; probabilmente di questo ponte sono state realizzate varie versioni nel corso del XIX secolo fino ad arrivare al suo smantellamento dopo la realizzazione del ponte di ferro. Era formato da 7 campate.\nPonte del Branca.\nChiamato anche \"Ponte del Mulino\", era un ponte attiguo alle mura della Citt\u00e0 nell'angolo a sud-ovest, nei pressi di un baluardo, realizzato sopra il fiume da Gio Maria Canavisio di Oneglia per centonovanta scudi d'oro d'Italia nel 1566; fu prima ad un arco solo, poi ne venne costruito un secondo nel 1587 Alla fine del ponte venne eretto un mulino, da cui il ponte prende anche il nome. Nel dipinto di Raffaele De Rossi, \"Crocifisso tra i Santi Antonio Abate e Giovanni Evangelista con il vescovo Giovan Giacomo Gambarana\" del 1528, conservato nel Museo Diocesano di Albenga, \u00e8 presente la prima rappresentazione del ponte ad arco unico.\nQuesto ponte tuttavia creava probabilmente problemi, tant'\u00e8 che il 30 settembre del 1643 fu proposta la demolizione dei due archi per riportarlo a uno solo ma pi\u00f9 esteso; il progetto venne affidato a Gio Agostino Spinola, un nobile genovese, che si offr\u00ec di mantenere anche il ponte a sue spese, mediante un solo pagamento da parte del Comune di quattrocento pezzi da otto reali; ma nulla venne fatto.\nSi arriv\u00f2 al 11 marzo 1803 quando sembrava che il Governo Ligure volesse finalmente mettere freno alle inondazioni del Centa, proponendo dal tenente del Genio Barabino la proposta di demolire il ponte e il bastione, eliminando quell'angolo di 120 gradi che forma il fabbricato dell'olio e che era di ostacolo al fiume stesso. Tuttavia il ponte trov\u00f2 la sua fine nel corso del 1800 a seguito di una piena e non venne pi\u00f9 ricostruito. Nell'alveo del Centa sono visibili le fondazioni del mulino e del ponte.\nPons supranus.\nEra un ponte duecentesco realizzato in muratura che venne distrutto nel quattrocento. Superava il fiume in corrispondenza di \"porta Arroscia\". Nel dipinto di Raffaele De Rossi, \"Crocifisso tra i Santi Antonio Abate e Giovanni Evangelista con il vescovo Giovan Giacomo Gambarana\" del 1528, conservato nel Museo Diocesano di Albenga, \u00e8 presente la prima rappresentazione del ponte ad arco unico. Sostituito poi dal Ponte del Branca. \nPonte dell'acquedotto romano.\nEra presente l'acquedotto romano che dal monte Bignone arrivava in prossimit\u00e0 di porta Arroscia, realizzato in epoca imperiale, e quando il Centa \u00e8 in secca si possono ancora vedere i resti nell'alveo del Centa di 9 dei piloni sopra i quali nascevano gli archi. \nPontelungo.\nQuesto ponte \u00e8 l'unico sopravvissuto dell'antichit\u00e0 e si trova sull'antico percorso del fiume Centa, vicino al Santuario di Nostra Signora di Pontelungo.\nAree archeologiche.\nNell'alveo del fiume Centa sono presenti diverse rovine antiche, difatti la zona vicino all'attuale centro storico di Albenga era il suburbio della antica \"Albingaunum\" e la zona fuori le mura della citt\u00e0 medievale. La valenza archeologica dell'area era gi\u00e0 nota, difatti in alcuni scavi realizzati per proteggere la citt\u00e0 dalle piene sono emersi resti, come quello di una statua virile, o semplicemente grazie alla presenza dei pilone dell'antico acquedotto, del mulino e ponte del Branca, in mezzo all'alveo ci sono murature di varia interpretazione, probabilmente anche gli antichi argini del Centa gi\u00e0 abbattuti all'inizio del XX secolo per un allargamento della sponda destra. Nel corso degli scavi per l'allargamento dell'alveo nel 2001 \u00e8 emerso il complesso paleocristiano con la chiesa medievale di San Clemente, sorto sulle antiche rovine delle terme romane, all'interno delle quali sono stati rinvenuti cinque sarcofagi tardoantichi in pietra del Finale del tipo con coperchi ad acroterii, uno dei quali \u00e8 stato trasferito all'interno del battistero. C'erano altres\u00ec delle canalette di deflusso e dei laterizi appartenenti a un \"suspensurae\" che per\u00f2 non denunciavano la scoperta delle terme. Invece durante i lavori di nuova arginatura venne alla luce un'estesa area termale di circa 2000 mq, di cui una parte sotto moderni edifici, lungo un asse est-ovest di circa 60 m, parallelo al fiume, su cui si allineano una piscina all'aperto (\"natatio\") e i vani destinati alle abluzioni, secondo la tipica sequenza che prevedeva il passaggio dagli ambienti freddi a quelli gradualmente riscaldati. \nComplesso termale romano.\nNel letto del fiume Centa \u00e8 emerso il complesso termale romano con un'ampiezza di quasi 2000 mq, e in gran parte oggi interrato.\nFlora e fauna.\nL'area del Centa \u00e8 un'area fluviale protetta poich\u00e9 di grande importanza per numerose specie di uccelli migratori di interesse comunitario, oltre che per della fauna minore. Il Centa in tutto il suo percorso \u00e8 caratterizzato da lembi di vegetazione palustre e forestale riparia. Per questo motivo \u00e8 compreso nel SIC IT1324909 \u201cTorrente Arroscia e Centa\u201d e nell\u2019area protetta provinciale Fiume Centa (06-OA-Ce)."}
{"id": "918202", "revid": "827882", "url": "https://it.wikipedia.org/wiki?curid=918202", "title": "Episodi di Settimo cielo (settima stagione)", "text": "La settima stagione della serie televisiva Settimo cielo \u00e8 stata trasmessa per la prima volta negli Stati Uniti dal 16 settembre 2002 al 19 maggio 2003 sulla rete The WB. In Italia \u00e8 andata in onda su Italia 1 dal 12 maggio 2004 all'11 giugno 2004.\nUna relazione seria.\nKevin ora vive nell'appartamento sul garage, totalmente pazzo di Lucy e aspetta il momento giusto per chiederle di sposarla. Kevin invita la sua nuova compagna di lavoro, Roxanne, per farle conoscere Lucy ma le cose tra le due ragazze non partono col piede giusto. Robbie \u00e8 geloso di Kevin perch\u00e9 lo vede come il fratello maggiore che cerca di sostituire Matt. Ruthie fa amicizia con uno scimpanz\u00e9 e vuole a tutti i costi tenerlo. Mary ha un nuovo misterioso fidanzato che non vuole far conoscere ai genitori fino a quando lui non si presenta alla sua porta di casa senza preavviso.\nLa pietra dello scandalo.\nIl servizio di Simon di fidanzato a pagamento comincia a dare i suoi frutti fino a che Cecilia (Ashlee Simpson) decide di raccontare tutto a Eric. Mary \u00e8 pronta a ripartire con il suo nuovo fidanzato, il Capitano Jack Smith, che ha il doppio dei suoi anni. Eric si confronta con Jack, il quale gli rivel\u00e0 che presto si trasferir\u00e0 con la ragazza a Fort Lauderdale. Kevin parla con Ruthie sul fatto del ruolo di adulti e di bambini all'interno di casa Camden.\nIl nemico che \u00e8 in noi.\nKen Smith (Pat Boone) fa una visita ad Eric ed Annie accusando Mary di sedurre suo figlio. Ken minaccia di vendere la terra nei dintorni della Chiesa se Mary e Jack non romperanno. Cecilia informa Simon sul fatto che una ragazza con cui lui \u00e8 uscito a pagamento sia incinta. Il ragazzo, con l'aiuto del Detective Michaels convince la ragazza a lasciare il suo bambino all'ospedale dove potr\u00e0 essere affidato a qualcuno. Lucy comincia a domandarsi se Kevin abbia mai avuto altre donne. Quando Ben si reca a scuola a prendere Ruthie, vede una ragazzina che si sta prendendo gioco di Ruthie e comincia a deridere anche ci\u00f2. Il vicepreside \u00e8 cos\u00ec costretto a chiamare la polizia. \nIl grande cuore di Eric.\nEric scopre di dover subire un'operazione a cuore aperto, un doppio bypass ma non sa come dirlo alla sua famiglia. Cos\u00ec decide di portarli tutti al bowling. Simon \u00e8 segregato in casa e non pu\u00f2 uscire con Cecilia. Robbie chiede a Kevin di annullargli una multa ma il ragazzo si rifiuta. Lucy vuole sapere delle passate relazioni di Kevin ma il ragazzo non gliene vuole parlare. Eric riuscir\u00e0 a rivelare solo ad Annie di dover affrontare un'operazione e rimane ferito dalle parole che Simon gli dice riguardo alle forse troppe attenzioni che il padre gli ha nei suoi confronti.\nIl cuore del problema.\nEric \u00e8 in sala operatoria mentre fuori stanno aspettando impazientemente Annie, Lucy, Simon e Robbie. Ruthie non vuole andare in ospedale perch\u00e9 il padre le ha mentito e non vuole perdonarlo. Matt ha degli esami e non pu\u00f2 recarsi in ospedale ma arriva comunque Sarah che riuscir\u00e0 a far capire a Ruthie che dopotutto il padre le ha mentito a fin di bene. Lucy capisce di essere pronta a sposare Kevin e glielo comunica ma il ragazzo non ha intenzione di chiederglielo ufficialmente. A sistemare le cose ci penseranno Robbie e Ben, nel frattempo arrivato per sostenere la famiglia. Simon non riesce a parlare con nessuno della ragazza che ha aiutato a partorire e a lasciare il bambino in ospedale cos\u00ec decide di confidarsi con l'unica persona con la quale abbia mai parlato di questa ragazza. \nLa convalescenza.\nLucy deve aiutare il suo amico Paul a convincere i suoi familiari a lasciarlo viaggiare con la troupe di attori per il quale lavora. Eric si sente depresso perch\u00e9 non trova nulla di veramente importante da fare cos\u00ec Annie suggerisce ai ragazzi di far risolvere i loro problemi a loro padre. Ruthie prende a cuore il suggerimento e in segreto racconta a Eric dei problemi sentimentali degli altri. L'intromissione di Ruthie nelle vite dei fratelli crea per\u00f2 non pochi problemi. Kevin scopre che Ben ha deciso di prolungare la sua permanenza a Glenoak.\nUn nuovo pastore.\nEric \u00e8 stupito nello scoprire che la Chiesa ha assunto un nuovo pastore associato, Chandler Hampton (Jeremy London) per aiutarlo mentre lui si sta riprendendo dall'operazione al cuore. Nel frattempo, Lucy \u00e8 furiosa quando lei e Ruthie sorprendono Kevin e Roxanne in una gioielleria, cos\u00ec pensa che loro stanno scegliendo insieme l'anello di fidanzamento che Kevin le doner\u00e0. Simon ascolta senza entusiasmo Cecilia che gli racconta del suo novo amico French. Infine una governante fumatrice e bevitrice, Gabrielle (Phyllis Diller), mandata da \"Il Colonnello\" arriva a casa Camden.\nSotto pressione.\nEric e il Rabbino Glass fanno una visita alla Chiesa per spiare il nuovo pastore associato. Nel frattempo Ruthie si trova in un grande problema quando viene sorpresa a danzare dolcemente col suo ragazzo invece di fare da baby-sitter a Sam e David. Lucy chiede a Simon di raccogliere alcune informazioni su Roxanne durante il giro di controllo con Kevin e la collega. Kevin deve delle spiegazioni a Lucy dopo aver incontrato la sua ex moglie (Mindy Burbano).\nAnime perse.\nLo strano comportamento di Eric dopo l'operazione gli fa prendere una decisione che gli cambier\u00e0 la vita e che preoccupa Annie. Il Reverendo decide di lasciare il suo lavoro. La sua decisione diventa sempre pi\u00f9 sicura dopo che il nuovo vicino di casa lo chiama \"Signor Camden\" e non Reverendo. Stanco di risolvere i problemi degli altri, Eric decide di estraniarsi sia dalla famiglia sia dalla comunit\u00e0. Nel frattempo, Lucy si reca dal nuovo pastore associato per chiedergli dei consigli dopo aver visto Kevin e Roxanne ballare insieme. Kevin non riesce pi\u00f9 a trovare Lucy cos\u00ec interrompe l'appuntamento di Simon e Cecilia per farsi aiutare a trovare la ragazza. Quando Kevin trova Lucy e Chandler che parlano in chiesa, in modo assolutamente innocente, si arrabbia e per ripicca bacia Roxanne.\nGrido d'aiuto.\nDurante la crisi di carriera e lo spavento di Annie, Eric prende posto come DJ della stazione radio di un college. La cosa si fa seria quando Eric e il suo produttore (Usher) ricevono una chiamata da uno studente che minaccia il suicidio. Nel frattempo Lucy si rifiuta di passare del tempo con Roxanne cosa che mette in una situazione impossibile Kevin. In seguito Roxanne chiede al Sergente Michaels di assegnarle un nuovo partner perch\u00e9 le tensioni tra lei e Lucy sono troppe. Ben rischia di essere arrestato dopo aver tentato di entrare in un pub per adolescenti su consiglio di Simon e Cecilia. Ruthie cerca di trovare il modo di rompere col suo ragazzo senza che egli si metta a piangere.\nLa messa della Domenica.\nEric da ad Annie il suo manoscritto da leggere ma lei non \u00e8 felice di sapere che il marito sta passando il suo tempo scrivendo cose \"oscene\" invece di tornare a scrivere i suoi sermoni per la chiesa. Nel frattempo, Simon e Cecilia discutono della possibilit\u00e0 di copulare per la prima volta e decidono di condividere la loro decisione con i loro genitori che per\u00f2 sono contrari. Infine, Lucy decide di spiare Roxanne e Chandler al loro primo appuntamento.\nVoglia di vivere.\nEric accetta di mala voglia di andare dal terapista per accontentare Annie. Nel frattempo, Simon \u00e8 estasiato quando il padre di Cecilia gli permette di uscire di nuovo con Cecilia, ma la ragazza si sente ancora molto confusa e non vuole tornare con lui. Roxanne diventa sospettosa quando un'attraente ragazza continua a chiedere consigli a Chandler. Infine, Ruthie \u00e8 scossa dall'apprendere che la sua nuova amica e compagna di cavalcate Katelyn (Katelyn Salmon, nella realt\u00e0 sorellastra di Mackenzie Rosman) soffre di fibrosi cistica.\nLa terapia.\nAnnie \u00e8 curiosa di sapere come procede la terapia di Eric ma va nel panico quando il dottore la invita a partecipare a qualche seduta. Nel frattempo, Lucy prova ad ottenere l'esonero a far parte della giuria di un processo, ma ci\u00f2 crea la disapprovazione di Kevin che ha una visione diversa del sistema giuridico e della legge diversa da quella della ragazza. Chandler confessa a Roxanne i suoi sentimenti dopo che la ragazza \u00e8 stata ferita sul lavoro da un senzatetto. Infine, Ruthie ha paura che i suoi genitori divorzino a causa delle loro continue liti.\nStress da fumo.\nEric prova ad aiutare Chandler dopo che il giovane ministro apprende che suo padre sta morendo a causa di un cancro. Chandler per\u00f2 si rifiuta di rimettersi in contatto col padre e manda via Eric. Lucy accetta un appuntamento con il fratello fumatore e tatuato di Chandler, Sid, per far ingelosire Kevin tanto da chiederle di sposarla. A casa Camden, intanto, Annie \u00e8 scioccata quando trova un pacchetto di sigarette nella stanza di Simon. Infine, l'amico di Ruthie, Peter, le chiede di mentire e non dire alla madre del ragazzo che lui fuma.\nLa festa degli innamorati.\nKevin prepara tutto alla perfezione per il giorno di San Valentino. Lucy, per\u00f2, non vuole parteciparvi perch\u00e9 aveva fatto promettere al ragazzo di non chiederle di sposarlo il giorno di San Valentino. Eric ed Annie convincono Lucy ad andarci. Kevin invita tutti i Camden, il fratello Ben e la madre ad essere presenti quando si proporr\u00e0 a Lucy. Nel frattempo, Roxanne scopre per caso che Chandler le vuole chiedere di sposarlo ma la ragazza gli dice di non farlo quella sera per non rubare la festa a Lucy e Kevin. \nL'accusa.\nLucy confessa ad Eric che le si spezzer\u00e0 il cuore se non sar\u00e0 lui a celebrare il suo matrimonio, l'uomo decide cos\u00ec che \u00e8 ora di tornare in chiesa. Nel frattempo, Simon sorprende il socio del padre di Cecilia a rubare dei soldi dell'azienda. Il padre poliziotto di Roxanne minaccia Chandler di chiudere immediatamente la relazione con la figlia. Ruthie e Peter provano a trovare una ragazza per Ben usando il cane dei pompieri ma lo perdono. Infine, Annie e Lucy litigano nel preparare il matrimonio della ragazza poich\u00e9 la madre lo sta preparando senza ascoltare i desideri della figlia.\nMatrimonio in pericolo.\nQuando Eric ed Annie scoprono che i loro amici, Morgan e Patricia, stanno attraversando una crisi matrimoniale, li aiutano attraverso i loro recenti problemi per far tornare pace tra i loro amici e correggere gli errori commessi. Nel frattempo, Lucy \u00e8 stressata dal continuo studio e dalla preparazione del matrimonio ma quando confida a Kevin di voler lasciare gli studi, il fidanzato minaccia di sospendere il matrimonio. Simon e Cecilia vanno a vedere un film per provare ad evitare di pensare al sesso e alla possibilit\u00e0 di farlo. Ruthie prova a trovare una nuova ragazza a Ben perch\u00e9 Mary vuole tornare col ragazzo e la ragazzina invece non vuole che a Ben si spezzi un'altra volta il cuore. Infine, Roxanne decide di abbandonare il dipartimento di polizia quando capisce che suo padre \u00e8 stato cacciato dal dipartimento ingiustamente. \nLo voglio.\nQuando un forte temporale si abbatte sulla regione e minaccia di posticipare il matrimonio di Lucy e Kevin, tutti si impegnano al massimo per arrivare in tempo al matrimonio. Mary riesce a prendere l'ultimo volo e porta con s\u00e9 un ospite speciale: Matt. Chandler e Roxanne decidono di andare all'eroporto a prendere Ben e Vegas ma le tensioni tra loro sono molte e si chiudono con un combattimento. Matt da a Lucy alcuni speciali consigli fraterni quando lei gli confessa le sue paure prematrimoniali.\nIl tocco della signora Bink.\nIl Reverendo Camden e Chandler chiedono aiuto alla Signora Bink per raccogliere soldi per ricostruire il tetto della chiesa ma scoprono che lei stessa ha bisogno di aiuto. Nel frattempo, il ragazzo di Ruthie, Peter, sospetta che il nuovo fidanzato di sua madre nasconda qualcosa. Lucy e Roxanne escono per una serata per sole ragazze durante la quale Lucy condivide con la nuova amica i dettagli pi\u00f9 intimi della nuova vita matrimoniale. Infine, anche i gemelli vogliono aiutare a riparare il tetto della chiesa cos\u00ec rubano dei soldi ai loro genitori, a Kevin, Lucy, Simon, Ruthie, Cecilia e dal barattolo della cucina.\nLa truffatrice.\nDopo che il ragazzo di Ruthie, Peter, mostra sospetti nei confronti del nuovo fidanzato della madre, il Reverendo Camden d\u00e0 dei consigli per ricercare la radice del problema. Nel frattempo, Chandler offre dei consigli matrimoniali ad una coppia che non sembra per nulla destinata all'altare. Cecilia confida a Simon la ragione per la quale non vuole che i suoi genitori rinnovino la loro promessa di matrimonio. Roxanne prova a convincere Chandler a tornare a casa per sistemare le cose col padre morente.\nVita e morte (prima parte).\nEric vola a New York per convincere il morente padre di Chandler a fare pace col figlio prima che sia troppo tardi. Nel frattempo, Matt e Sarah sospettano che la ragazza possa essere incinta e una collega di Matt se lo lascia sfuggire con Eric. Lucy \u00e8 spaventata che possa essere anche lei incinta, entra cos\u00ec nel panico e allontana Kevin. Mary cerca Eric per dirgli quale stupido errore abbia commesso. Lucy offre alla sua compagna di classe Christine di fermarsi per un po' di tempo a casa Camden ma non sa che la ragazza ha un grande segreto. Simon \u00e8 arrabbiato quando Cecilia si rifiuta di andare al ballo di fine anno con lui e nessuno riesce a capire cosa sia accadendo a Ruthie che si comporta in modo molto strano.\nVita e morte (seconda parte).\nNell'episodio finale della settima stagione, Eric \u00e8 costretto ad ingannare il padre di Chandler poich\u00e9 l'uomo non vuole vedere il figlio prima di morire. Nel frattempo, Eric, Annie e la madre di Sarah, Rosina vogliono fare una sorpresa a Matt e congratularsi con lui per la gravidanza della moglie. Mary confida un enorme segreto a Lucy. Ruthie \u00e8 diventata una signorina e prova a nasconderlo a tutti con l'aiuto di Peter. Kevin riconosce la nuova ospite di Lucy, Christine, come una ragazza che aveva precedentemente arrestato per prostituzione. Lucy compra un test di gravidanza senza dirlo a nessuno. Infine, cattive notizie arrivano a casa Camden negli ultimi secondi dell'episodio."}
{"id": "918203", "revid": "1149807", "url": "https://it.wikipedia.org/wiki?curid=918203", "title": "Computer Week", "text": "Computer Week \u00e8 stata una rivista italiana di informatica edita dalla Sprea Editori S.p.A.\nStoria.\nLa rivista nasce nell'agosto 2004, sotto la guida di Giancarlo Calzetta, editor che ha guidato la rivista fino alla sua chiusura.\n\"Computer Week\" \u00e8 stata la prima rivista d'informatica in Italia a uscita settimanale; era rivolta a un target di consumatori che usano i mezzi informatici nella media, non essendo una pubblicazione rivolta a esperti del settore. La rivista aveva una foliazione di 68 pagine.\nIl sottotitolo di copertina recitava il motto \"la tecnologia \u00e8 facile da usare\". La rivista aveva un prezzo di 1 euro e 50 centesimi (+ il costo di eventuali allegati). Le pubblicazioni si sono fermate al numero 228.\nCaratteristiche.\nL'informatica di consumo era, ogni settimana, raccontata e spiegata ai lettori attraverso rubriche, divise solitamente in alcune sezioni:\nIl trafiletto \"Buone notizie per il portafogli\", che descriveva la news pi\u00f9 interessante ed economica della settimana.\nLe pubblicazioni.\nIn allegato alla rivista erano pubblicati periodicamente manuali cartacei, CD-ROM o DVD contenenti software o giochi completi.\nLa chiusura.\nIl 14 dicembre 2009, sul forum, \u00e8 stato annunciato che la rivista \"Computer Week\" aveva chiuso le pubblicazioni."}
{"id": "918204", "revid": "767487", "url": "https://it.wikipedia.org/wiki?curid=918204", "title": "Ram\u00f3n Emeterio Betances", "text": "Biografia.\nBetances iene ricordato soprattutto per i suoi ideali rivoluzionari con i quali promosse, assieme a Segundo Ruiz Belvis, la rivolta nota come il \"Grito de Lares\", che ebbe luogo nel 1868.\nSecondo gli storici \u00e8 considerato il \"padre della nazione portoricana\" (\"padre de la patria\"), ovvero il padre del Movimento indipendentista portoricano."}
{"id": "918205", "revid": "324026", "url": "https://it.wikipedia.org/wiki?curid=918205", "title": "Regioni della Somalia", "text": "La Somalia \u00e8 suddivisa in cinque Stati federali, che costituiscono la suddivisione territoriale di primo livello del Paese, prevista dalla Costituzione del 2012 e attiva dal 2016:\nmentre lo Stato del Somaliland non aderisce alla federazione ma rivendica l'indipendenza, non riconosciuta dalla Somalia. \nRegioni amministrative.\nSono ancora attive le 18 regioni amministrative (in lingua somala \"gobol\", plurale \"gobollada\") istituite nel 1984, a loro volta suddivise in 90 distretti. "}
{"id": "918206", "revid": "767487", "url": "https://it.wikipedia.org/wiki?curid=918206", "title": "Dante Maiani", "text": "\u00c8 stato il primo calciatore professionista della storia di San Marino.\nCaratteristiche tecniche.\nGiocatore.\nNato come mezzala di fascia destra col tempo passa a giocare pi\u00f9 arretrato, sulla linea mediana.\nCarriera.\nGiocatore.\nClub.\nDopo esser cresciuto nelle file della Juvenes nel 1963-64 firma il primo contratto professionista con l', in Serie C. Con la maglia dei toscani, indossata successivamente da un altro sammarinese, Marco Macina, Maiani centra la promozione in Serie B nella stagione 1965-1966. Resta quindi con gli aretini anche per il campionato cadetto 1966-1967 (14 presenze), quindi torna per un anno in Serie C nelle file dell'Empoli, per poi giocare per un'altra stagione con l'Arezzo.\nIn seguito veste anche le maglie di Sassari Torres, , e , guidato da Eugenio Bersellini, con cui torna a militare in Serie B, disputando 28 incontri nella stagione 1972-1973.\nDopo aver giocato anche tra le file di in Serie B, scende di una categoria per giocare con e Ancona per poi avvicinarsi a casa vestendo la maglia del Bellaria allenata allora da Arrigo Sacchi.\nNel 1979 Maiani \u00e8 tra i fondatori della Cosmos, societ\u00e0 calcistica sammarinese con sede a Serravalle con cui continua a scendere in campo nelle vesti di allenatore-giocatore. In quattro anni la neonata formazione gialloverde \u00e8 promossa dalla Terza Categoria alla Promozione e conquista due Coppe Titano.\nIn carriera ha collezionato complessivamente 45 presenze nella Serie B italiana.\nNazionale.\nNel 1986 colleziona una presenza tra le file della Nazionale sammarinese, appena creata, nell'incontro semiufficiale vinto 1-0 dalla formazione olimpica canadese, il 28 marzo 1986 a Serravalle."}
{"id": "918208", "revid": "287204", "url": "https://it.wikipedia.org/wiki?curid=918208", "title": "Ramon Emeterio Betances", "text": ""}
{"id": "918217", "revid": "72396", "url": "https://it.wikipedia.org/wiki?curid=918217", "title": "Societ\u00e0 Sportiva Dilettantistica Acqui Football Club", "text": "La Societ\u00e1 Sportiva Dilettantistica Acqui Football Club, meglio nota come Acqui, \u00e8 una societ\u00e0 calcistica italiana con sede nella citt\u00e0 di Acqui Terme, in provincia di Alessandria.\nStoria.\nFondata nel 1911 per iniziativa di tre club di ginnastica della citt\u00e0 termale (\"La Bagni\", \"Arte et Marte\" e \"Acqui Club\"), l'Unione Sportiva conobbe il suo periodo pi\u00f9 fortunato proprio negli anni successivi alla fondazione: arriv\u00f2 a disputare la Prima Categoria 1914-1915, l'ultima prima dello stop dei campionati, giocando con una maglia con una doppia striscia sul petto forse di colore rosso-nero. Pass\u00f2 i successivi decenni in I Divisione e in Serie C; nel secondo dopoguerra prese parte principalmente a tornei minori.\nDopo essere stata ribattezzata \"Associazione Sportiva Dilettantistica Acqui 1911\" nel 2012 e poi aver assunto la forma sociale di S.S.D. nel 2014, la squadra ha cessato le attivit\u00e0 nel corso del campionato di Eccellenza Piemonte-Valle d'Aosta 2016-2017: dopo essere retrocessa dal precedente campionato di Serie D, la societ\u00e0 era infatti entrata in gravi difficolt\u00e0 manageriali e finanziarie, tanto da rischiare l'esclusione dalla stagione seguente. Iscrittasi \"in extremis\" con una rosa poco competitiva, aveva partecipato alle prime 13 giornate dimostrando un rendimento deficitario (senza conseguire nessuna vittoria e subendo molti goal). L'acuirsi delle problematiche sociali sul finire dell'anno 2016, con la squadra sfrattata dai propri campi d'allenamento per morosit\u00e0, sfocia infine in quattro mancate presentazioni ad altrettante gare di campionato: a seguito di ci\u00f2, in data 11 dicembre, il giudice sportivo esclude l'Acqui dal girone B di Eccellenza regionale, invalidando tutte le partite disputate in precedenza e svincolando d'ufficio tutti i giocatori tesserati.\nDopo alcuni mesi di totale inattivit\u00e0, nel luglio 2017 la parte residua del vecchio Acqui Calcio (comprendente il settore giovanile) viene incorporata da una societ\u00e0 minore cittadina, l'A.S.D. La Sorgente, che muta denominazione in Societ\u00e0 Sportiva Dilettantistica Football Club Acqui Terme e adotta colori e simbologia affini a quelli storici del club termale, iscrivendosi al campionato regionale di Promozione. Piazzatasi quarta nella stagione della rinascita, nell'estate 2018 la societ\u00e0 muta ulteriormente denominazione in Societ\u00e0 Sportiva Dilettantistica Acqui Football Club."}
{"id": "918222", "revid": "1632387", "url": "https://it.wikipedia.org/wiki?curid=918222", "title": "Intense Live Series, Vol. 2", "text": "Intense Live Series, Vol. 2 \u00e8 un album live della christian metal band Tourniquet, pubblicato nel 1993."}
{"id": "918223", "revid": "1439131", "url": "https://it.wikipedia.org/wiki?curid=918223", "title": "Porsche Carrera GT", "text": "La Porsche Carrera GT \u00e8 una roadster a propulsore centrale ad alte prestazioni, prodotta dalla casa automobilistica tedesca Porsche dal 2003 al 2006.\nSviluppo e caratteristiche principali.\nLa Carrera GT \u00e8 il primo modello della casa di Stoccarda denominato Carrera, in ricordo del 3\u00ba posto assoluto conquistato nella Carrera Messicana del 1954. Peraltro tale termine era stato precedentemente utilizzato nella denominazione della Porsche 911 che infatti, sino alla 997, essa esibiva al posteriore su tutte le proprie versioni aspirate (tranne le GT3). La sigla GT sta per Gran Turismo.\nLa presentazione, anche se soltanto a livello di concept car, avvenne al salone dell'automobile di Ginevra nel 2000 ma la produzione inizi\u00f2 soltanto nel 2003.\nLa vettura, che dispone di due posti secchi e di un piccolo bagagliaio anteriore, \u00e8 mossa da un motore V10 di 5,7 litri di cilindrata da , il pi\u00f9 grande e potente allora mai costruito dalla Porsche. Tale motore avrebbe dovuto essere utilizzato nelle gare automobilistiche di durata per sport prototipo LMP1, perch\u00e9 era stato concepito per equipaggiare una vettura destinata a gareggiare alla 24 Ore di Le Mans in sostituzione della non pi\u00f9 competitiva 911 GT1/98, ma quando il prototipo (denominato Porsche 9R3) era ancora nelle fasi iniziali dello sviluppo si decise di non portarlo in gara perch\u00e9 la Casa di Stoccarda prefer\u00ec dirottare i propri sforzi sulla realizzazione del SUV Cayenne, costruito in joint venture con il gruppo Volkswagen/Audi: infatti, secondo alcune fonti, l'allora presidente della Volkswagen Ferdinand Pi\u00ebch non avrebbe voluto che Porsche facesse concorrenza all'Audi R8 Sport nell'edizione del 2000 della 24 Ore.\nPertanto si pens\u00f2 di riutilizzare tale propulsore nell'ambito di una vettura stradale sportiva da produrre in piccola serie, un po' come era avvenuto nel 1986 per la Porsche 959, che infatti fu una sorta di vettura-laboratorio, oltre che vetrina per il marchio Porsche.\nLa potenza \u00e8 trasmessa all'asse posteriore mediante un cambio manuale a 6 marce: la Casa non ritenne opportuno utilizzare altri tipi di trasmissione disponibili all'epoca per le sue automobili, cio\u00e8 il cambio automatico Tiptronic S della 911 (poco adatto alle prestazioni) e il cambio PDK, fino ad allora impiegato solo per uso agonistico e in quel periodo ancora in fase di sviluppo per l'uso stradale.\nDa notare che l'ex pilota di rally Walter R\u00f6hrl contribu\u00ec a impostare l'assetto della Carrera GT, anche grazie a numerosi giri di prova sulla Nordschleife del circuito del N\u00fcrburgring.\nLa Carrera GT vantava telaio e carrozzeria realizzate in fibra di carbonio: la fibra di carbonio unisce estrema leggerezza a grande rigidit\u00e0 strutturale e fu questo uno dei primi casi di utilizzo di tale materiale in campo automobilistico per vetture realizzate in serie.\nNel corso dei tre anni di produzione (terminata il 6 maggio 2006) di questa roadster vennero prodotti 1.270 esemplari, di cui 604 destinati al mercato degli Stati Uniti; considerato che si tratta di un veicolo artigianale, praticamente costruito a mano, il prezzo \u00e8 elevato.\nLa produzione venne effettuata nello stabilimento di Lipsia, costruito per realizzare dapprima la Porsche Cayenne e in seguito anche la Porsche Panamera.\nImportanza del modello.\nLa Carrera GT ha rappresentato per Porsche una sorta di vettura-laboratorio, dal momento che molte delle soluzioni introdotte su di essa hanno poi influenzato la successiva produzione della casa tedesca: basti pensare all'esteso utilizzo della fibra di carbonio, ai freni in materiale carboceramico, poi adottati come optional su tutte le vetture sportive Porsche, al bullone di serraggio centrale dei cerchi, adottato sulle Porsche 911 GT3 e GT3 RS, o al design della Boxster seconda serie (sigla interna di modello: 981)."}
{"id": "918224", "revid": "36426", "url": "https://it.wikipedia.org/wiki?curid=918224", "title": "Odoardo Fantacchiotti", "text": "Biografia.\nOdoardo Fantacchiotti entr\u00f2 nel 1820 all'Accademia di belle arti di Firenze, studiando prima con Stefano Ricci, successivamente con Aristodemo Costoli. Nel 1837 esegu\u00ec il busto di \"Penelope Bourbon di Petrella Tommasi\" (Cortona, S. Francesco) e nel 1839 espose all'Accademia la \"Strage degli innocenti\". Nel 1840 fu nominato professore presso l'Accademia di belle arti di Firenze e da questa data iniziarono le commissioni pubbliche: per il portico degli Uffizi esegu\u00ec le statue del Boccaccio (1837-43) e dell'Accorso (1846-52); per la tribuna di Galileo scolp\u00ec il medaglione di Francesco Redi (1840-41) e il busto di Ferdinando II de' Medici (1842). Alla decorazione del portico degli Uffizi \u00e8 legata anche la statua di Sallustio Bandini (1847-53) che il committente Cosimo Ridolfi don\u00f2 all'Accademia dei Georgofili. \nNegli anni Quaranta Fantacchiotti fu partecipe della cultura \"purista\", alimentata a Firenze dall'insegnamento di Lorenzo Bartolini, che fu la fonte di ispirazione per i ritratti di \"Laura Orlandini Rucellai\" (1842-46) e per busti femminili ideali. Nel 1841 ebbe l'incarico per il monumento a Raffaello Morghen, collocato in Santa Croce nel 1855. Attorno al 1847 esegu\u00ec il monumento funebre di Vincenzo Peruzzi, per la cappella di famiglia in Santa Croce. Nel 1850 fu scelto dal Municipio di Faenza per eseguire il monumento a Dionigi Strocchi, nella cattedrale di quella citt\u00e0. Contemporaneamente eseguiva il monumento alla memoria di Michele Giuntini in San Giuseppe a Firenze, comprendente la statua dell'Angelo della religione, di cui una replica in gesso fu donata dagli eredi Giuntini al cimitero della Misericordia di Pinti a Firenze, insieme con un pendant in marmo raffigurante l'Angelo del giudizio.\nCon il 1858 super\u00f2 la fase purista e comp\u00ec le tre opere pi\u00f9 importanti della sua carriera, maturando una forma pi\u00f9 piena e classica, tesa ad esaltare concetti elevati attraverso la bellezza e la grazia: \"Eva tentata dal serpente\", \"Musidora\", e il monumento funebre di \"Luisa Teresa Spence\" (Fiesole, cimitero, cappella Spence). Queste opere ottennero un buon successo di pubblico all'Esposizione italiana di Firenze del 1861, a quella di Londra nel 1862 e a Parigi nel 1867, e gli procurarono la medaglia al merito nel 1861 e la croce al merito del re di Portogallo nel 1867. \nDal Governo Provvisorio della Toscana ebbe nel 1860 l'incarico per il monumento a Neri Corsini in Santa Croce; contemporaneamente esegu\u00ec il monumento a Luigi Cherubini (Santa Croce), la \"Speranza\" per la tomba di S. R. Routh nel cimitero degli Inglesi a Firenze e la \"Legge\" per il monumento a Vincenzo Salvagnoli (1861-73), nel Camposanto di Pisa. Alle esposizioni invi\u00f2 un \"Ganimede rapito dall'aquila di Giove\", 1867, e il gruppo di \"Amore e Fedelt\u00e0\", 1861. \nEugenio, principe di Carignano, nel 1868 gli commission\u00f2 il busto di Margherita di Savoia. Altri busti risalenti a questo periodo sono il ritratto di \"Elisabetta Ricasoli\", 1865, castello di Brolio, di \"Paolina Mugnaini Lombardi\", 1869, Firenze, cimitero delle Porte Sante, e dei \"Coniugi Temple Leader\", 1869, Fiesole, villa di Maiano. \nNegli ultimi anni, cre\u00f2 un \"Angelo della preghiera\", destinato a Cincinnati, nell'Ohio (acquistato da un vescovo protestante in visita al suo studio, e oggi nel Cincinnati Art Museum), la \"Susanna al bagno\", 1868-72, Galleria d'arte moderna (Firenze), la \"Baccante\", \"Amore e Psiche\", la \"Pandora\".\nFu socio di diverse accademie e membro del consiglio direttivo dell'Accademia di Firenze e della Commissione conservatrice delle belle arti; dal 1865 al 1867 ricopr\u00ec la carica di consigliere comunale. Fu sepolto a Firenze, al cimitero delle Porte Sante.\nCi\u00f2 che \u00e8 rimasto dei suoi gessi, disegni e carte, dopo la chiusura dello studio nel 1967, \u00e8 conservato presso l'\"Archivio Bottega Fantacchiotti-Gabbrielli Firenze\".\nSuo figlio Cesare (1844-1922) fu anch'egli scultore."}
{"id": "918225", "revid": "1708108", "url": "https://it.wikipedia.org/wiki?curid=918225", "title": "Vicereame della Nuova Spagna", "text": "Il Vicereame della Nuova Spagna (1535-1821), all'interno dell'Impero coloniale spagnolo, fu il primo vicereame spagnolo ad essere istituito e anche il pi\u00f9 esteso (oltre cinque milioni e centocinquantamila chilometri quadrati al momento della sua dissoluzione). Esso occupava tutta la met\u00e0 centro-occidentale degli attuali Stati Uniti d'America (Texas, Arizona, California, Colorado, Nevada, Nuovo Messico, Wyoming e Utah) pi\u00f9 tutto l'attuale Messico e la gran parte dell'America Centrale (allora compresa nella Capitaneria Generale del Guatemala che includeva gli attuali Guatemala, Honduras, El Salvador, Nicaragua, Costa Rica).\nErano sotto suo dominio anche: la Capitaneria Generale di Cuba (da cui dipendevano anche i territori della Florida, Porto Rico e Santo Domingo) e la Capitaneria Generale delle Filippine nel Pacifico; il Vicereame rivendicava inoltre il possesso del Paese dell'Oregon (dalla Columbia Britannica, in Canada agli attuali stati americani di Washington, Oregon, Idaho) e dal 1763 al 1803 occup\u00f2 anche la ex Louisiana francese; la capitale del Vicereame era posta a Citt\u00e0 del Messico.\nLa Nuova Spagna non solo amministrava le terre comprese entro questi limiti ma come detto anche l'arcipelago delle Filippine in Asia e varie isole minori dell'Oceania come l'isola di Guam e le Marianne. Dopo la sconfitta dell'esercito spagnolo da parte delle truppe di Agust\u00edn de Iturbide e di Vicente Guerrero, tutto il territorio fu reso indipendente. Il Vicereame della Nuova Spagna \u00e8 il predecessore storico dal quale sorse immediatamente dopo il Messico.\nStoria.\nSe gli spagnoli iniziano nel 1492 le esplorazioni della coste atlantiche del continente americano \u00e8 con lo sbarco di Hern\u00e1n Cort\u00e9s, il 22 aprile del 1519, e la fondazione di \"La villa Rica de la Veracruz\", l'attuale Veracruz, che viene stabilita una presenza permanente sul continente americano. \nIl viceregno nasce con la conquista di Tenochtitl\u00e1n nel 1521 e la sottomissione dell'Impero Azteco per opera di Cort\u00e9s che diventa il primo vicer\u00e9. Citt\u00e0 del Messico, la nuova citt\u00e0 edificata sulle rovine della capitale azteca, ne diviene la capitale.\nAi possedimenti di Cort\u00e9s viene dato il nome di \"Nuova Spagna\" in virt\u00f9 della similitudine fra il clima della madrepatria e quello del Messico che offriva la stessa combinazione di climi temperati al centro, aridi al nord e freschi sulle grandi catene montuose. Il nome viene in seguito esteso agli altri territori.\nIn questo lungo periodo di tempo tanto la Spagna, che il resto d'Europa, l'America e il viceregno vissero diversi momenti storici, culturali, sociali, economici e politici per i quali \u00e8 necessario fare numerosi distinguo onde poter caratterizzare gli eventi e le relative eco che sono oggetto ancora oggi di revisione storica. Bisogna anche tener presente che il periodo in esame \u00e8 pi\u00f9 lungo di quello dell'indipendenza del Messico, non ancora giunto a due secoli.\nLa presenza spagnola in America \u00e8 aspramente criticata dagli anticlericali perch\u00e9 caus\u00f2 l'estinzione delle civilt\u00e0 precolombiane. Solamente nel ventesimo secolo incominci\u00f2 un grande sforzo per preservare gli elementi amerindiani.\nIl regno spagnolo instaur\u00f2 una societ\u00e0 di casta basata sulle differenze razziali in cui neri e amerindiani venivano trattati come servi e il ceto dirigente (ossia l'oligarchia politica e religiosa) corrispondeva ai bianchi nati in Spagna, senza permettere che i creoli, i meticci, i mulatti o qualsiasi tipo di variante potesse accedere ad alcun tipo di carica pubblica importante.\nUna serie di malattie infettive caus\u00f2 la decimazione della popolazione autoctona. Il regno spagnolo promulg\u00f2 alcune leggi che avevano lo scopo di salvaguardare gli indigeni dagli abusi degli \"encomenderos\" (i grandi latifondisti dell'America Spagnola). La costituzione spagnola appena approvata venne estesa anche alle nuove colonie americane che furono conosciute anche come Leggi delle Indie o Leggi dell'India Occidentale.\nUtilizzando strumenti come l'Inquisizione, il governo spagnolo soppresse la diffusione delle idee liberali, nate durante l'epoca illuminista, quando non veniva tollerata altra religione all'infuori di quella cattolica.\nFine del viceregno (1806-1821).\nI diminuiti legami con la madrepatria, ulteriormente affievoliti dall'ascesa, nel 1808, di Giuseppe Bonaparte come nuovo re di una Spagna assoggettata all'impero francese, favoriscono la nascita di un movimento di indipendenza.\nDopo undici anni di guerra e la sconfitta dell'esercito spagnolo per mano delle truppe ribelli di Agust\u00edn de Iturbide e Vicente Guerrero, dal 28 settembre 1821, il vicer\u00e9 spagnolo Juan O'Donoj\u00fa viene deposto e gran parte del territorio si proclama indipendente costituendo il Primo Impero messicano. La corona imperiale viene offerta dai messicani al re Ferdinando VII di Borbone, ma solo in cambio del riconoscimento dell'indipendenza. Ottenuto un rifiuto, l'impero messicano rompe ogni legame con la Spagna.\nI territori asiatici e le colonie americane di Cuba e Porto Rico rimangono ancora possesso spagnolo sino al termine del XIX secolo. L'amministrazione dei territori, tuttavia, passa sotto il controllo diretto dei monarchi spagnoli.\nOrganizzazione politica.\nLa Nuova Spagna fu il primo vicereame eretto e pertanto si impose il modello di governo spagnolo. Il vicer\u00e9 concentrava su di s\u00e9 tutto il potere politico e militare. Veniva nominato, e anche sostituito, dal re di Spagna, aveva una sua piccola corte nella sua residenza di Citt\u00e0 del Messico. Aveva il compito di eseguire le leggi promulgate nella metropoli ed era incaricato di vigilare sugli affari della colonia. Dal vicer\u00e9 dipendeva tutta la struttura del governo: \"alcaldes mayores\", \"corregidores\", consiglieri locali, \"ayuntamientos\" e capi indiani.\nPer prevenire eventuali pericoli agli interessi della corona, il governo spagnolo form\u00f2 un sistema di governo molto complicato dal punto di vista burocratico. Solitamente, i funzionari pubblici nominati dagli \"alcaldes\" o dai governatori provinciali mantenevano il loro incarico per perseguire il loro interesse privato, corruzione e malaffare via via dilagarono in tutto il vice-regno creando \u00e9lite e lobby di potere sempre pi\u00f9 potenti e decisive nel controllo degli affari della colonia. La burocrazia aument\u00f2 il suo potere all'incremento del personale con l'auspicio di migliorare l'efficienza del servizio. In realt\u00e0, tale sistema acquis\u00ec una forte influenza sulla societ\u00e0 della Nuova Spagna.\nIl viceregno era suddiviso amministrativamente in Capitanie generali, province (governatorati):\nPopolazione.\nEffetti della conquista sui nativi.\nCon la migrazione degli spagnoli, nel Nuovo Mondo arrivarono animali mai visti fino allora, come cavalli, mucche, maiali e volatili. Anche le specie vegetali portate in Nuova Spagna furono numerose: frumento, avena, canna da zucchero, banana e arancia. Senza dubbio dopo la conquista spagnola, la popolazione amerindiana sub\u00ec un notevole decremento, dovuto soprattutto alle malattie portate dai \"conquistadores\", tra cui il vaiolo e la tubercolosi, e soprattutto la salmonella, alle quali i nativi non potevano resistere, poich\u00e9 il loro sistema immunitario non era \"preparato\" a queste infezioni. Gli Aztechi furono sterminati principalmente dalla salmonella portata dagli invasori al seguito di Cortez.\nAltri fattori che favorirono lo spopolamento, furono la perdita dell'equilibrio ecologico americano, la mancanza di produzione di alimenti, distribuzione diseguale della ricchezza, rimpiazzamento dell'agricoltura per le miniere e il commercio, sfruttamento di manodopera, riduzione di superficie coltivabile, introduzione dell'allevamento. I religiosi radicati nel territorio del viceregno consideravano come un castigo divino la morte degli indigeni a causa delle malattie, attribuendolo molte volte alla schiavit\u00f9, ai lavori forzati e al regime restrittivo cui erano sottoposti. Diego de Landa, frate in Yucat\u00e1n, scrisse che gli indigeni non volevano riprodursi perch\u00e9 temevano che i loro figli avrebbero sofferto le stesse condizioni di loro stessi, arrivando in qualche caso addirittura all'infanticidio per evitarlo. Altri motivi, secondo i sacerdoti, furono i vizi, come l'alcol.\nComponenti dello sviluppo del meticciato.\nDopo la conquista dei territori americani, gli spagnoli videro l'opportunit\u00e0 di emigrare nei nuovi domini per conseguire migliori condizioni di vita. Arrivando nelle terre conquistate, la mescolanza con donne indigene diede inizio al meticciato, che col tempo divenne il gruppo razziale pi\u00f9 numeroso. Dopo il depauperamento della popolazione indigena, i governanti della Nuova Spagna si videro costretti a importare schiavi dall'Africa. Cos\u00ec si aggiunse un nuovo gruppo etnico alla mescolanza tra spagnoli e indigeni. Il Nordamerica britannico non speriment\u00f2 il meticciato, perch\u00e9 il credo religioso, protestante, dei coloni obbligava a non avere contatti fisici con qualsiasi etnia diversa da loro.\nLa piramide delle caste in Nuova Spagna era formata, principalmente da sei gruppi: Spagnoli peninsulari, creoli, meticci, indigeni, africani e asiatici.\nIntroduzione degli schiavi africani in Nuova Spagna.\nIl primo carico di schiavi neri arriv\u00f2 nelle Antille nel 1501, proveniente dalla Nigeria. I \"conquistadores\" selezionavano gli schiavi in base a certe caratteristiche: tutti dovevano essere uomini robusti, capaci di affrontare grandi viaggi senza ammalarsi e morire. Gli schiavi africani arrivarono in Nuova Spagna a partire dal 1560, erano impiegati soprattutto nel lavoro minerario, ma, in qualche caso, anche nella coltivazione della canna da zucchero. Il commercio degli schiavi fu un affare molto redditizio per gli spagnoli, che a loro volta li comperavano dai portoghesi. I nativi americani davano grossi problemi ai padroni spagnoli, perch\u00e9 si ammalavano facilmente e non resistevano ai duri lavori, senza contare le ribellioni. Nel primo secolo, gli schiavi venivano forniti da Capo Verde, in seguito, a partire dal Seicento, l'Angola e il Congo lo rimpiazzarono. Nell'epoca del dominio spagnolo, gli schiavi neri pativano maltrattamenti e molti morirono. L'emancipazione degli schiavi di origine africana divenne effettiva solo nel 1821.\nDistribuzione della popolazione.\nInizialmente la Nuova Spagna era configurata in base ai gruppi indigeni. Senza dubbio le epidemie e i lavori forzati provocarono un collasso numerico della popolazione dei nativi, che passarono dai dieci milioni nel Cinquecento ai tre milioni agli inizi dell'Ottocento. Gli indigeni di Baj\u00edo si dislocarono nelle miniere di Zacatecas e di Aguascalientes, mentre altri gruppi si insediarono nelle vicinanze di citt\u00e0 come Quer\u00e9taro, Guanajuato e Orizaba.\nLa popolazione di origine europea aument\u00f2 numericamente verso la fine del Cinquecento, grazie alla forte immigrazione di spagnoli peninsulari. Molte volte i figli di spagnoli erano considerati anche loro tali, ma amministrativamente erano definiti \"creoli\". Nel 1570 in Nuova Spagna c'erano circa 63.000 spagnoli; la cifra aument\u00f2 considerevolmente nel 1759, dato che si arriv\u00f2 a 600.000 spagnoli. Agli inizi dell'Ottocento gli spagnoli in Nuova Spagna erano circa un milione. Le zone di maggior concentrazione degli spagnoli furono: Citt\u00e0 del Messico, Guanajuato, Puebla, Guadalajara e Oaxaca. Altri posti dove si trovavano gli spagnoli, furono nelle vicinanze delle citt\u00e0 minerarie di Durango e di Zacatecas, dove erano localizzate le produzioni agricole e di bestiame. Il Baj\u00edo acquis\u00ec un'enorme importanza economica nel Settecento, grazie alla presenza delle \"haciendas\" degli spagnoli in questa parte della regione.\nI neri furono importati in Nuova Spagna per lavorare nelle miniere. I neri arrivarono a contare fino a 20.000 unit\u00e0, ma verso la fine del vicereame erano solo 10.000. Questa diminuzione fu causata dalla mescolanza con altri gruppi etnici. Erano concentrati nelle regioni agricole e in quelle minerarie.\nAltro gruppo minoritario erano i meticci, discriminati tanto dagli spagnoli quanto dagli indiani. A partire dal Seicento, questo gruppo inizi\u00f2 ad aumentare, fino ad arrivare a un milione e mezzo agli inizi dell'Ottocento. I meticci erano concentrati nelle citt\u00e0 maggiori, nelle reti minerarie e nelle coste disabitate.\nRelazioni sociali e diversit\u00e0 etniche.\nGli spagnoli avevano un posto di privilegio nella scala sociale; potevano ottenere il lavoro degli indiani e dei neri senza pagarli per i loro servizi. Gli indiani erano costretti ad eseguire lavori forzati per gli spagnoli, senza per\u00f2 diventare schiavi in senso stretto, cosa che invece si verific\u00f2 per i neri. Cos\u00ec la Nuova Spagna si configur\u00f2 come sistema di caste in base al quale un gruppo etnico poteva avere o meno privilegi. Il meticciato porto con s\u00e9 l'apparizione di nuovi gruppi etnici.\nSituazione nei villaggi indiani.\nLa popolazione amerindiana viveva soprattutto nelle zone di alta montagna, sperando di fuggire dai conquistadores. La seconda Audencia scrisse a re Carlo I per informarlo al riguardo della popolazione della Nuova Spagna, e riferendosi ai nativi americani, li descrisse come disordinati, disobbedienti agli ordini e privi di un luogo fisso dove stabilirsi. Il re rispose che uno dei principali obiettivi era la pacificazione dei popoli nativi. Durante tutta l'epoca coloniale, gli amerindiani avevano poche possibilit\u00e0 di acquistare terre coltivabili. Gli spagnoli peninsulari si accaparrarono la maggior parte dei commerci e relegarono gli indigeni in secondo piano. Anche l'evangelizzazione fece loro adottare la religione cattolica e li spinse a distruggere i loro antichi idoli.\nLe caste.\nIl sistema delle caste fu una delle componenti pi\u00f9 importanti della Nuova Spagna, esse si produssero dalla mescolanza dei diversi gruppi etnici (africani, amerindiani, asiatici, spagnoli e altri europei). Tanto nei registri ufficiali quanto nell'immaginazione popolare, le caste sono passate alla storia con un nome e delle caratteristiche che le differenziano dagli altri popoli e dalle altre razze. Le caste principali erano formate come segue:\nEconomia.\nLo sfruttamento delle materie prime e dei minerali preziosi.\nL'attivit\u00e0 mineraria trov\u00f2 grande impulso nella colonia. Tutti potevano gettarsi nella corsa, purch\u00e9 consegnassero la quinta parte dei guadagni alla corona. Questo fu un incentivo per la conquista, l'esplorazione e la colonizzazione di nuovi territori. Le principali miniere della Nuova Spagna furono quelle di Zacatecas (1546), Pachuca (1552), Fresnillo e Guanajuato (1554) e infine San Luis Potos\u00ed (1592). Queste citt\u00e0 attirarono molti popolatori, poich\u00e9 molti spagnoli speravano di arricchirsi.\nIl \"beneficio de patio\" fu scoperto da Bartolom\u00e9 de Medina nel 1554, e la sua principale conseguenza fu un incremento dell'attivit\u00e0 mineraria; inoltre il nuovo sistema richiedeva meno tempo, meno mano d'opera e riduceva la quantit\u00e0 di lavoratori necessari per l'opera. Senza dubbio il sistema inventato da Medina richiedeva un maggior costo economico, per\u00f2 non super\u00f2 i benefici connessi.\nLe miniere trovarono diversi inconvenienti. In mancanza di manodopera, poich\u00e9 gli indiani si riducevano di numero, si ricorse all'importazione di schiavi neri. L'importazione di mercurio venne interdetta da Re Filippo II, perch\u00e9 i maggiori mercanti del minerale erano gli inglesi, nemici della Spagna; la proibizione aliment\u00f2 il contrabbando. La durezza del lavoro in miniera provocava molte infermit\u00e0, tra cui l'artrite reumatoide, che caus\u00f2 diversi casi di morte tra i lavoratori.\nL'epoca dorata delle miniere giunse nel Seicento. La sua miglior rappresentante fu la miniera della Valenciana ubicata a Guanajuato, di propriet\u00e0 di Antonio de Obreg\u00f3n. Tra il 1788 e il 1808 produsse un guadagno di 30 milioni di pesos, quantit\u00e0 superiore al prodotto interno lordo del Vicereame del Per\u00fa. L'argento fu il principale prodotto delle miniere della Nuova Spagna e la sua importanza si riflett\u00e9 nella proliferazione della oreficeria, che poco a poco ottenne gran prestigio nel mondo intero. Anche gli Aztechi avevano sviluppato questa attivit\u00e0 in scala minore. Le Antille e le Filippine furono il mercato principale di vendita dell'argento prodotto in Nuova Spagna.\nFormazione della grande propriet\u00e0.\nLe prime suddivisioni della terra furono fatte dai \"conquistadores\", senza il permesso reale, ma pi\u00f9 tardi i loro possedimenti vennero confermati. Oltre alle possessioni riconosciute dal re e alle terre acquistate dagli spagnoli, esistevano le concessioni reali, terre cedute dal re in cambio di un compenso, che potevano essere concesse a una persona fisica o a un villaggio. Il pi\u00f9 esteso fu quello del Marquesado del Valle de Oaxaca, propriet\u00e0 di Hern\u00e1n Cort\u00e9s e popolato da pi\u00f9 di 23000 indiani, dove si stabil\u00ec la base dell'economia della parte sudorientale della Nuova Spagna.\nIl ripartimento fondiario fu l'attivit\u00e0 dell'amministrazione pubblica per vari anni, nel periodo di consolidamento della conquista, i \"conquistadores\" si appropriavano dell'oro, mentre il Quinto del Rey e la decima si sottraevano dai guadagni. Il sistema delle \"encomiendas\" nacque all'inizio del Cinquecento. Era un sistema nel quale gli indigeni stavano a pieno servizio del conquistatore, il quale aveva l'obbligo di impartire loro gli insegnamenti del Cristianesimo. Altro elemento di questo sistema furono le \"haciendas\" che sorsero quando iniziava la decadenza delle encomiendas. Si caratterizz\u00f2 per l'accaparramento dei terreni nelle adiacenze.\nLa carte degli \"encomenderos\".\nDal punto di vista europeo dell'epoca, la legittimit\u00e0 della conquista del Nuovo Mondo veniva dall'obbligo per la corona spagnola dei suoi recenti sudditi pagani. Come dire, la continuazione sul suolo americano della \"Reconquista\". Soggetti al governo del re rimasero solo i domini pi\u00f9 importanti come Mecico, i tlaxcaltecas e pochi altri. Durante i primi anni, i fattori decisivi in questa relazione stettero pi\u00f9 nei capi locali che negli encomenderos; questi ultimi erano in posizione di debolezza dato che non erano in grado di formare un esercito. Solo dopo qualche anno, e con l'appoggio della presenza spagnola pi\u00f9 forte in Nuova Spagna, gli encomenderos poterono imporre i propri voleri anche contro la volont\u00e0 dei capi locali. Per governare la popolazione indigena si introdusse la figura dell'encomendero. L'encomendero doveva proteggere ed evangelizzare i nativi, in cambio dei suoi servizi poteva trattenersi i tributi e i servizi di \"corv\u00e9e\".\nAgricoltura.\nFin dal 1565 la corona spagnola stabil\u00ec le regole per la coltivazione delle piante europee in America. Il grano fu la principale coltivazione degli spagnoli nel viceregno. Gli indigeni avevano meno possibilit\u00e0 di contrarre contratti agricoli, per\u00f2 nelle loro terre potevano seminare e raccogliere mais, fagioli, cacao e capsicum. La canna da zucchero fu la coltivazione pi\u00f9 protetta dalla corona, e, a differenza di altri prodotti, la sua produzione non era limitata a un particolare gruppo sociale. La vite e l'ulivo furono prodotti molto sfruttati in Nuova Spagna, per\u00f2 il commercio fin\u00ec nel 1596 con lo scopo di proteggere gli interessi della corona. Fu allora che inizi\u00f2 la produzione dei bachi da seta, con \"moreri\" (coltivazioni di gelsi) piantati in tutto il paese.\nIl porto di Veracruz.\nIl porto di Veracruz era l'attracco principale del viceregno sulla costa atlantica, parimenti a quello di Acapulco sulla costa dell'Oceano Pacifico.\nEntrambi i porti furono fondamentali per stabilire e sviluppare le tratte commerciali oltremare dell'impero spagnolo, specialmente per raggiungere le Filippine e l'Asia. \nPer esempio, il vascello da carico \"galeone di Manila\" (chiamato anche \"nave della Cina\") compiva due volte l'anno il percorso tra Manila e Acapulco; da l\u00ec le sue merci venivano trasportate via terra a Veracruz e imbarcate in direzione di Cadice in Spagna.\nDa Veracruz salpavano, diretti verso la Spagna, tutti i navigli carichi sia delle merci provenienti dai produttori filippini, sia dei metalli preziosi e delle materie prime estratte nel continente americano, soprattutto nei centri minerari di Guanajuato, San Luis Potos\u00ed e Hidalgo.\nSenza dubbio non vi furono grandi tornaconti per la colonia, sia per il continuo dissanguamento della Spagna in varie guerre in Europa, sia per le continue scorribande dei bucanieri inglesi, dei corsari olandesi e dei pirati \"indipendenti\". I primi due tipi si pu\u00f2 dire che fossero destinati a procurare finanziamenti alle loro nazioni di origine, anche loro impegnate in continue guerre per la supremazia in Europa.\nEffetti sociodemografici ed economici della presenza delle miniere.\nL'estrazione mineraria, come attivit\u00e0 principale, gener\u00f2 un contesto nuovo nella societ\u00e0 del viceregno. L'oro e l'argento si consolidarono come prodotti di esportazione. Nel 1772 il vicer\u00e9 della Nuova Spagna Antonio Mar\u00eda de Bucareli emise un decreto nel quale istituiva la moneta d'oro come circolante in Nuova Spagna. Il commercio, l'agricoltura e l'allevamento del bestiame si consolidarono e si rafforzarono con la misura presa da Bucareli, cos\u00ec come l'artigianato. Inoltre l'oro imped\u00ec per molto tempo la svalutazione della moneta. L'attivit\u00e0 mineraria favor\u00ec anche il popolamento e il convertirsi all'agricoltura e all'allevamento di bestiame di quelle zone inospitali e sterili a nord del paese, come il Nuevo Le\u00f3n.\nMonopoli.\nLa corona spagnola limit\u00f2 il commercio della sua colonia per proteggere i suoi interessi; ci\u00f2 diede impulso alle attivit\u00e0 di contrabbando. Veracruz era il porto dove si realizzava il commercio con la Spagna, le merci venivano portate a Cadice dove poi la Casa de Contrataci\u00f3n di Siviglia le controllava. Dall'altra parte Acapulco era il porto di comunicazione con le Filippine. I mercanti spagnoli firmarono accordi per instaurare monopoli. Non esistevano relazioni commerciali tra le colonie perch\u00e9 tutto passava attraverso la madrepatria.\nLe imposizioni della corona contribuirono a impedire lo sviluppo economico e commerciale del viceregno. Le ribellioni separatiste della Catalogna e del Portogallo nel 1640 portarono Gaspar de Guzman, conte-duca di Olivares a porre misure ancora pi\u00f9 restrittive sul commercio, il che provoc\u00f2 una crisi economica e la scarsit\u00e0 di derrate alimentari. I monopoli iniziarono ad essere eliminati con le riforme di Carlo III, per\u00f2 molte proibizioni durarono ancora per molto tempo, fin dopo l'indipendenza del Messico. Senza dubbio il contrabbando sopper\u00ec alla penuria di merci di quell'epoca.\nVita culturale.\nIl viceregno fu la base del mosaico culturale e razziale del periodo coloniale americano; nel suo seno, durante i 300 anni di storia, si fusero le culture pi\u00f9 varie, nahuatl, maya, tolteca, mixteca e spagnola. Altrettanto, per le varie unioni, nacquero una moltitudine di incroci razziali quali i mestizi, mulatti, castizi e altri.\nFigure come Juana In\u00e9s de la Cruz e Pedro Antonio de Alarc\u00f3n possono essere considerate i massimi esponenti della letteratura in lingua spagnola delle colonie, cos\u00ec come nel campo dell'architettura lo furono Pedro Mart\u00ednez V\u00e1zquez e Manuel Tols\u00e1."}
{"id": "918230", "revid": "228587", "url": "https://it.wikipedia.org/wiki?curid=918230", "title": "Fairfield", "text": "Fairfield si pu\u00f2 riferire a:"}
{"id": "918231", "revid": "599013", "url": "https://it.wikipedia.org/wiki?curid=918231", "title": "Antonino D'Agostino", "text": "Carriera.\nLascaris e Pro Vercelli.\nInizia la sua carriera al Lascaris, squadra di Torino, la sua citt\u00e0 natale, per poi passare alla Pro Vercelli nel 1998, per rimanerci sino al 2002. Con i piemontesi trover\u00e0 15 gol in 132 presenze complessive, sempre rimanendo in Serie C2.\nL'esordio in Serie B con il Treviso.\nNell'estate 2003 si accorda con il Treviso, militante in Serie B, con cui, all'et\u00e0 di 23 anni esordisce nella serie cadetta l'11 settembre, nel pareggio contro il Verona per 0-0. Rimarr\u00e0 con i veneti sino al 2005, siglando 6 gol, tre per campionato.\nAtalanta, i prestiti e l'esordio in Serie A.\nNel 2005 passa all'Atalanta, coi quali disputa e vince il campionato di Serie B 2005-2006, siglando anche due reti contro e Mantova. A fine stagione viene mandato in prestito al Cagliari.\nCon il club sardo trova l'esordio in Serie A, datato 10 settembre 2006, subentrando a Davide Biondini nella sconfitta interna per 1-0 contro il Catania. Con i sardi rimarr\u00e0 sino al 2008, trovando il suo unico gol in Serie A, nel 3-3 contro l'Atalanta del 25 ottobre 2006.\nNel gennaio 2008 viene ceduto al Treviso, club col quale ha esordito nella seconda serie. Colleziona soltanto 6 presenze, di cui 2 sole giocando titolare (facendosi ammonire entrambe le volte) e a fine stagione torna all'Atalanta.\nPrestito al Parma, ultima avventura con l'Ascoli e abbandono del calcio professionistico.\nNel 2008-2009 \u00e8 dunque di nuovo tra le file dei bergamaschi. Torna a giocare alla prima giornata, il 31 agosto 2008, nella vittoria per 1-0 contro il Siena, subentrando ad Alessio Manzoni, che coincider\u00e0 anche con la sua ultima presenza in maglia nerazzurra. Non viene infatti pi\u00f9 impiegato dal tecnico Delneri.\nA gennaio del 2009 passa al Parma, in Serie B, con il quale colleziona soltanto 3 presenze.\nPer il 2009-2010 sposa il Progetto Sant'Elia, in Eccellenza sarda, salvo tornare poi in Serie B a gennaio 2010, con la maglia dell', con cui colleziona 7 presenze, venendo anche espulso il 17 aprile 2010 nella vittoria per 2-1 sull'Ancona, in una incredibile partita con cinque espulsi totali.\nNel gennaio del 2011 firma per la squadra rumena del Gloria Bistri\u021ba, ma l'avventura estera dura mezza stagione. A giugno \u00e8 nuovamente svincolato e decide di tornare in Sardegna, in Serie D, al Selargius. Il transfer arriva comunque solo a dicembre infatti l'ala fa l'esordio solamente il 4 dicembre 2011 contro il Civitavecchia. Dopo una parentesi in Piemonte, con il Volpiano, dal 2013 gioca nel Tortol\u00ec, squadra che milita nel campionato di Eccellenza Sarda."}
{"id": "918233", "revid": "1450446", "url": "https://it.wikipedia.org/wiki?curid=918233", "title": "Differenza tra cifratura simmetrica e asimmetrica", "text": "La differenza tra cifratura simmetrica e asimmetrica riguarda due metodi diversi applicati nella codifica e decodifica dei messaggi, in particolare quelli veicolati attraverso il web, in difesa della sicurezza informatica.\nLa crittografia \u00e8 una disciplina della matematica che \u00e8 ben pi\u00f9 antica della sicurezza informatica.\nIl problema crittografico \u00e8 molto semplice: il messaggio di partenza \u00e8 sempre un testo in chiaro, redatto in un linguaggio conosciuto.\nEsso viene poi elaborato attraverso un algoritmo, che ne fa una codifica crittografica, e ci\u00f2 che ne risulta \u00e8 quello che viene chiamato messaggio crittato (o cifrato): per essere letto, \u00e8 necessaria la sua decifratura con l'ausilio di una determinata variabile crittografica (detta \"chiave\"), un'operazione, questa, che viene chiamata decodifica.\nIl messaggio transita da un trasmettitore a un ricevitore attraverso un mezzo, in modo da non farsi intercettare da colui che \u00e8 definito come osservatore, qualcuno o qualcosa che pu\u00f2 immettersi nel transito del messaggio crittato dal mittente al destinatario.\nProblema dello scambio messaggi.\nQuattro sono i tipi di minacce che l'osservatore pu\u00f2 portare allo scambio dei messaggi privati in internet: \nLe problematiche sono dunque quattro:\nAlgoritmi e chiavi.\nPer ogni determinato tipo di algoritmo di decodifica esisteranno sempre delle chiavi di cifratura.\nSe non si conosce la chiave non si pu\u00f2 decodificare il documento o il messaggio. Tutto il sistema della crittografia \u00e8 basato sulla chiave.\nLo scopo del crittoanalista (il \"nemico\" da affrontare) \u00e8 capire il contenuto della chiave, poich\u00e9 si fa prima a carpire la chiave segreta che a decodificare il messaggio, in relazione al tempo utile.\nEsistono due grandi famiglie di codici crittografici: quelli a crittografia simmetrica e quelli a crittografia asimmetrica.\nLa crittografia simmetrica.\nLa crittografia simmetrica utilizza algoritmi di decodifica a chiave privata (DES, IDEA, 3DES, RC2 tra i pi\u00f9 diffusi). Si tratta di algoritmi in cui la funzione di codifica e quella di decodifica usano la stessa chiave privata, o chiavi private diverse ma in diretta relazione tra loro (derivazione).\nRobustezza degli algoritmi nella crittografia simmetrica.\nLa robustezza degli algoritmi simmetrici \u00e8 legata alla lunghezza della chiave. Pi\u00f9 lungo \u00e8 il testo della chiave segreta, pi\u00f9 difficile risulter\u00e0 decifrare il messaggio. Usando 40 bit si ha una chiave debole (4 caratteri), 128 bit (13 caratteri) generano una chiave forte poich\u00e9 solo in ambito militare \u00e8 stato ideato un sistema in grado di decrittare tale codice in tempi relativamente ridotti. Il codice a 40 bit \u00e8 stato adottato dagli anni sessanta in poi, quello a 128 bit dagli anni novanta in poi.\nProblema logistico di distribuzione delle chiavi a pi\u00f9 utenti.\nIl trasmittente (mittente) e il ricevente (destinatario) devono conoscere e adoperare la stessa chiave, mantenendola rigorosamente segreta e utilizzando un canale di comunicazione sicuro.\nIl problema, in questo caso, non \u00e8 legato tanto alla complessit\u00e0 della chiave e dell'algoritmo utilizzato, quanto alla funzionalit\u00e0 logistica. Sussiste infatti il problema della distribuzione delle chiavi.\nLa validit\u00e0 della chiave segreta sta nel fatto che, nel caso di due utenti, deve poter esistere una e una sola chiave segreta. Ma se esiste un numero considerevole di utenti (si pensi a un servizio bancario via Internet) allora dovranno esistere \"N\" chiavi segrete, per garantire la comunicazione codificata. Generare per esempio un milione di chiavi segrete, per un milione di utenti, comporta tempo e spese.\nLa crittografia asimmetrica.\nQuesto problema viene risolto dalla crittografia asimmetrica, in uso dal 1976, nella quale vengono previste due chiavi differenti:\nUtilizzo delle chiavi.\nLa chiave di cifratura pu\u00f2 essere resa pubblica, quella di decifratura deve essere tenuta rigorosamente privata e segreta dal proprietario.\nNella pratica si usano due chiavi diverse che non possono venire desunte l'una dall'altra in mancanza di informazioni segrete. Per riottenere il messaggio originale (\"in chiaro\") bisogna adoperarle entrambe. Di per s\u00e9, l'algoritmo permette di scambiare di ruolo le due chiavi. Infatti, ambedue consentono di codificare e decodificare il messaggio trasformato dall'altra, in questo modo:\nSi potrebbe procedere al contrario, cio\u00e8 cifrare il messaggio con la chiave privata e decodificare con quella pubblica, ma ovviamente non sarebbe utile per la confidenzialit\u00e0 del messaggio dato che la chiave pubblica normalmente pu\u00f2 essere comunicata a chiunque. Risulta invece utile per identificare in modo sicuro il mittente del messaggio:\nNella pratica questo viene usato nei sistemi a doppia chiave, esposto nel seguito.\nRisoluzione dei problemi di distribuzione.\nIl fatto di avere due chiavi risolve parzialmente i problemi di distribuzione, poich\u00e9 sia la chiave pubblica sia quella privata vengono generate casualmente allo stesso tempo, dietro richiesta dell'utente. Solo chi ha la chiave privata pu\u00f2 decifrare il messaggio.\nCi\u00f2 permette di garantire una modalit\u00e0 di cifratura dal punto di vista logistico, evitando il problema di trovare un sistema di distribuzione delle chiavi. Ripensando alla crittografia simmetrica precedente l'informatica, come i cosiddetti codici serici, i servizi segreti britannici che cucivano i messaggi cifrati dentro i colletti delle camicie degli agenti, o all'interno dei loro cappotti. I servizi di Sua Maest\u00e0 Britannica si erano inventati questo curioso modo di distribuire - simmetricamente - le chiavi segrete ai propri agenti.\nSi trattava, indubbiamente, di sistemi di distribuzione impegnativi e vulnerabili. Invece grazie alla moderna crittografia asimmetrica non si hanno problemi logistici di distribuzione delle chiavi.\nDecodifica e autenticazione.\nIl meccanismo della codifica a doppia chiave ha una duplice valenza, oltre a quella di \"decodifica\" ha anche quella di \"autenticazione\". In tale sistema sia Alice sia Bob (A e B) hanno ciascuno una chiave pubblica ed una privata.\nPer essere certi che sia un solo individuo ben noto a mandare un determinato messaggio basta fornire soltanto a lui la chiave per la codifica. Analogamente il destinatario sar\u00e0 sicuro di essere il solo a potere decodificare il messaggio cifrato una volta ricevuto. Si tratta in pratica di uno scambio di chiavi per una doppia codifica.\nProblema di lentezza dell'algoritmo a chiave asimmetrica.\nGli algoritmi per la doppia codifica sono onerosi dal punto di vista computazionale. Da ci\u00f2 deriva il principale svantaggio della decodifica asimmetrica, poich\u00e9 il tempo necessario per la decodifica del messaggio \u00e8 relativamente alto. Tale problema pu\u00f2 essere attenuato, o addirittura risolto, utilizzando contemporaneamente un algoritmo a chiave asimmetrica e uno a chiave simmetrica.\nIn questo caso, il mittente non trasmette il messaggio originale, che pu\u00f2 essere anche molto pesante per quantit\u00e0 di dati, con un algoritmo a chiave asimmetrica ma sceglie una chiave simmetrica Ks, generata casualmente una volta soltanto.\nQuello che si genera, prima di mandare il messaggio, lo si trasmette attraverso la codifica asimmetrica, con la chiave appena generata mentre il messaggio viene trasmesso attraverso la codifica simmetrica.\nCifrari ibridi.\nEsiste un terzo metodo, detto di tipo \"ibrido\", che riassume le caratteristiche dei due tipi di crittografia appena illustrati. Infatti viene usato sia un algoritmo a chiave simmetrica sia uno a chiave asimmetrica, in contemporanea.\nOgni utente ha una coppia di chiavi privata e pubblica. Ogni volta che il mittente apre una nuova sessione viene generata una chiave di sessione, la quale viene cifrata con la chiave pubblica del destinatario e inviata insieme al messaggio. Il destinatario, per prima cosa decifra la chiave di sessione usando la propria chiave privata asimmetrica, poi usa la chiave di sessione, simmetrica, per decodificare il messaggio.\nIl vantaggio di questo sistema \u00e8 che unisce la comodit\u00e0 nella gestione delle chiavi del sistema asimmetrico alla velocit\u00e0 propria di quello simmetrico e consente uno scambio di chiavi sicuro anche su un canale non sicuro (ossia normalmente non crittografato e potenzialmente accessibile a tutti)."}
{"id": "918234", "revid": "174925", "url": "https://it.wikipedia.org/wiki?curid=918234", "title": "Sintesi", "text": "Il termine sintesi (dal latino tardo: synth\u0115sis, derivato dal greco: \u03c3\u03cd\u03bd\u03d1\u03b5\u03c3\u03b9\u03c2 (\"si\u00f9nthesis\") \u00abcomposizione\u00bb, derivato di \u03c3\u03c5\u03bd\u03c4\u03af\u03d1\u03b7\u03bc\u03b9 (\"siunt\u00ecthemi\") \u00abmettere insieme\u00bb, termine composto da \u03c3\u03cd\u03bd \u00abcon, insieme\u00bb e \u03c4\u03af\u03d1\u03b7\u03bc\u03b9 \u00abporre\u00bb) \u00e8 il procedimento che mette insieme parti al fine di comporre un intero .\nLa sintesi ha significati diversi in base a discipline e tecniche.\nLinguistica.\nNell'espressione scritta e orale la sintesi si opera estrapolando da un testo o da un discorso le parti pi\u00f9 significative e, tralasciando quelle accessorie, ci si prefigga di realizzare un risultato significativo pi\u00f9 breve e incisivo."}
{"id": "918235", "revid": "184755", "url": "https://it.wikipedia.org/wiki?curid=918235", "title": "Pompa ionica", "text": "In biochimica si definisce pompa ionica uno speciale tipo di trasferimento di ioni attraverso la membrana cellulare, mediato da specifiche proteine. Queste proteine integrali di membrana hanno la funzione di far entrare nella cellula attraverso la membrana cellulare uno ione e allo stesso tempo farne uscire un altro; tale tipo di trasporto viene definito di antiporto, proprio perch\u00e9 i due ioni viaggiano in direzioni opposte e contrarie al gradiente di concentrazione.\nLa pompa ionica pi\u00f9 conosciuta \u00e8 la pompa sodio-potassio, che permette uno scambio ionico tra la cellula e l'ambiente circostante, pi\u00f9 precisamente permette l'uscita dello ione sodio, che all'esterno della cellula \u00e8 circa 14 volte pi\u00f9 concentrato, e l'entrata dello ione potassio, la cui concentrazione all'interno della cellula \u00e8 da dieci a trenta volte superiore rispetto all'esterno.\nLa proteina coinvolta nel trasporto pu\u00f2 avere due configurazioni alternative. La prima ha una cavit\u00e0 che si apre verso l'interno della cellula, cavit\u00e0 in cui possono adattarsi gli ioni sodio Na+, la seconda, invece, ha una cavit\u00e0 aperta verso l'esterno per gli ioni potassio K+. Lo ione Na+ contenuto nel citosol della cellula si lega adattandosi perfettamente alla proteina di trasporto. Nello stesso istante l'idrolisi di ATP in ADP e fosfato libera l'energia che permette di attaccare un gruppo fosfato alla proteina. Ci\u00f2 fa assumere alla proteina una configurazione alternativa che provoca la liberazione dello ione Na+ all'esterno della membrana. La proteina di trasporto \u00e8 ora pronta ad accogliere uno ione K+ presente nello spazio extracellulare, fatto che determina il distacco del gruppo fosfato dalla proteina; e ci\u00f2, a sua volta produce il ritorno alla configurazione iniziale e il rilascio del potassio verso l'interno della cellula."}
{"id": "918236", "revid": "287204", "url": "https://it.wikipedia.org/wiki?curid=918236", "title": "Arroscia", "text": "L'Arroscia \u00e8 un grosso torrente della Liguria, lungo circa 36\u00a0km, che scorre nelle province di Imperia e Savona.\nPercorso.\nNasce sulle Alpi Liguri in provincia di Imperia dal Passo della Guardia a oltre 2.000 metri di quota scorrendo assai impetuoso e incassato, formando anche una bella cascata nei pressi di Mendatica.\nUna volta giunto presso il centro di Pieve di Teco riceve da sinistra il torrente \"Arrogna\" e da destra il torrente \"Giara di Rezzo\" placando il proprio impeto.\nDa qui allarga la propria valle bagnando i centri di Vessalico, Borghetto d'Arroscia e Ranzo entrando poi in provincia di Savona.\nIn corrispondenza del comune di Villanova d'Albenga entra in pianura incrementando la sua portata grazie all'apporto da destra del torrente Lerrone.\nDa qui si allarga in un ampio greto ciottoloso andando poi a confluire, vicino alla citt\u00e0 di Albenga con il torrente Neva per formare il fiume Centa.\nRegime.\nCome il \"Centa\" (praticamente si tratta del corso superiore di quest'ultimo) \u00e8 soggetto a piene violentissime in caso di forti precipitazioni (anche di 2.000\u00a0m\u00b3/s) soprattutto in autunno. D'estate invece nel basso corso pu\u00f2 rimanere in secca anche per mesi."}
{"id": "918237", "revid": "287204", "url": "https://it.wikipedia.org/wiki?curid=918237", "title": "Contea di Garland", "text": "La contea di Garland, in inglese Garland County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 88.068 abitanti. Il capoluogo di contea \u00e8 Hot Springs. Il nome le \u00e8 stato dato in onore di Augustus Garland, l'undicesimo governatore del territorio dell'Arkansas (Arkansas Territory).\nGeografia fisica.\nLa contea si trova nella parte centro-occidentale dell'Arkansas. Lo United States Census Bureau certifica che l'estensione della contea \u00e8 di 1.903 km\u00b2, di cui 1.754 km\u00b2 composti da terra e i rimanenti 149 km\u00b2 composti di acqua.\nStoria.\nLa Contea di Garland venne costituita il 5 aprile 1873."}
{"id": "918242", "revid": "41986", "url": "https://it.wikipedia.org/wiki?curid=918242", "title": "Lingua dacica", "text": ""}
{"id": "918243", "revid": "34392", "url": "https://it.wikipedia.org/wiki?curid=918243", "title": "Regola di Leibniz", "text": ""}
{"id": "918244", "revid": "1926649", "url": "https://it.wikipedia.org/wiki?curid=918244", "title": "Cristiano Del Grosso", "text": "Biografia.\nHa un fratello gemello Federico anch'esso calciatore, con cui ha condiviso i trascorsi a .\nCaratteristiche tecniche.\nTerzino sinistro di spinta, preciso nei cross - dote che ha affinato nel corso degli anni - e in possesso di un'ottima progressione palla al piede, a cui abbina discreti mezzi tecnici, che gli consentono di arrivare sul fondo con continuit\u00e0 per cercare il suggerimento verso i compagni.\nCarriera.\nVoluto fortemente dal tecnico Marco Giampaolo (con cui avr\u00e0 modo di lavorare in seguito anche a Cagliari e Siena), il 15 luglio 2005 lascia il dopo cinque stagioni trascorse in terza serie, approdando in compartecipazione all'. Esordisce in Serie A il 28 agosto 2005 in Ascoli-Milan (1-1), subentrando al 68' al posto di Fabio Quagliarella.\nIl 22 giugno 2006 la compartecipazione viene risolta a favore del Giulianova, che il 6 luglio lo cede a titolo definitivo al Cagliari, con cui firma un contratto valido per quattro anni. Titolare sotto la guida di Giampaolo, in seguito all'esonero di quest'ultimo perde il posto a favore di Agostini.\nIl 1\u00ba settembre 2008 passa in compartecipazione al . Esordisce con i toscani il 17 settembre contro l' in Coppa Italia. A 15' dal termine lascia la squadra in 10 uomini per espulsione sul risultato di 0-0, causando il rigore - poi segnato da Lodi - che consente agli azzurri di portarsi in vantaggio. L'incontro terminer\u00e0 2-0 in favore degli ospiti.\nIl 27 giugno 2009 il cartellino del giocatore viene riscattato alle buste dal Siena. Il 16 aprile 2011 una sua rete su punizione consente ai bianconeri di imporsi per 1-0 nel derby contro il Grosseto.\nIl 31 gennaio 2013 passa all'Atalanta a titolo definitivo. Esordisce con gli \"orobici\" da titolare il 3 febbraio alla prima partita utile, nella trasferta vinta 2-1 contro il . Il 20 aprile mette a segno la sua prima rete con la squadra bergamasca nella partita pareggiata 1-1 contro il . \nComplice la presenza in rosa di Dram\u00e9 e Brivio, scende gradualmente nelle gerarchie di Colantuono, che lo utilizza prevalentemente come seconda scelta lungo la fascia per sopperire alle loro assenze.\nIl 29 agosto 2015 passa in prestito con obbligo di riscatto - in caso di promozione nella massima serie - al , in Serie B. Il 14 dicembre \u00e8 vittima di un incidente automobilistico nella citt\u00e0 di Bergamo. Il calciatore - che si trovava nel capoluogo lombardo per riprendersi da un infortunio alla caviglia rimediato a Cesena - nello schianto si procura numerose fratture, venendo operato nell'ospedale cittadino con prognosi riservata.\nIl 31 agosto 2016 viene tesserato per una stagione dalla SPAL, in Serie B. Partito come titolare, con il passare delle giornate perde il posto a favore di Beghetto e Costa, terminando la stagione - conclusasi con la vittoria del campionato - con 22 presenze. \nIl 18 agosto 2017 firma un contratto annuale con il , con cui disputa una stagione.\nIl 17 luglio 2018 passa al . Con gli abruzzesi torna a segnare dopo oltre 5 anni, realizzando un gol al Palermo nella sfida del 3 aprile 2019, vinta per 3-2.\nIl 5 settembre 2020 firma il contratto che lo riporta, dopo quindici anni, nel .\nIl 1\u00ba gennaio 2021 firma per la .\nStatistiche.\nPresenze e reti nei club.\n\"Statistiche aggiornate al 9 maggio 2021.\""}
{"id": "918245", "revid": "32698", "url": "https://it.wikipedia.org/wiki?curid=918245", "title": "Trasformazione conforme", "text": ""}
{"id": "918251", "revid": "135224", "url": "https://it.wikipedia.org/wiki?curid=918251", "title": "Alfabloccanti", "text": "Gli alfabloccanti (detti anche \"agenti bloccanti alfa adrenergici\" o \"alfa antagonisti\") sono una classe di farmaci con azione bloccante dei recettori \u03b11-adrenergici nelle arterie e nella muscolatura liscia. \nCaratteristiche.\nIl recettore \u03b11 viene attivato dall'adrenalina, questo porta ad attivazione della fosfolipasi C, con conseguente rilascio di ione calcio, ottenendo cos\u00ec la contrazione e vasocostrizione della muscolatura liscia. Pertanto gli antagonisti \u03b11 diminuiscono le resistenze periferiche.\nI farmaci \u03b11 antagonisti si dividono in:\nAlfa bloccanti in commercio.\nGli alfa bloccanti sono:\nIndicazioni.\nQueste molecole sono utilizzate nella terapia di:\nNell'uso va ricordato che alla prima somministrazione si ha un'ipotensione ortostatica entro i primi 90 minuti , soprattutto se questi farmaci sono associati a diuretici e \u03b2-bloccanti.\nFenossibenzamina.\nLa fenossibenzamina \u00e8 un \u03b11 antagonista non selettivo: lega irreversibilmente il recettore. Viene usata nel trattamento del feocromocitoma, per alleviare un'ostruzione prostatica benigna (in una situazione di iperplasia prostatica benigna).\nFentolamina.\nLa fentolamina viene usata nel trattamento del feocromocitoma, in crisi ipertensive da tiramina che si possono sviluppare in pazienti in terapia con MAOi (la tiramina \u00e8 infatti presente in alcuni cibi come formaggi ed insaccati, pu\u00f2 pertanto provocare crisi ipertensive on pazienti trattati con MAOi, come negli affetti da Parkinson, che non degradano questa sostanza), o da una brusca sospensione con clonidina.\nPrazosina.\nLa prazosina \u00e8 un \u03b11 selettivo (essendo mille volte pi\u00f9 attivo sul recettore \u03b11 che sul \u03b12), e inibisce le PDE (fosfodiesterasi). \nViene utilizzata in caso di:\nipertensione, per ridurre le resistenze periferiche senza provocare tachicardia o aumento della gittata cardiaca da scompenso ortosimpatico;\ninsufficienza cardiaca, dal momento che comporta una riduzione del precarico.\nTra gli effetti determina una ritenzione idrica per rilascio di renina, e una riduzione dei livelli di trigliiceridi e LDL. \nL'effetto collaterale principale \u00e8 l'effetto prima dose con ipotensione ortostatica entro 90 minuti, quindi in prima somministrazione il paziente \u00e8 bene che sai monitorato. Altri effetti collaterali sono sedazione, riduzione della libido, iper-prolattinemia, movimenti parkinsoniani.\nTamsulosin.\nIl Tamsulosin \u00e8 relativamente selettivo per l\"'\u03b11a-adrenergic receptors\", che \u00e8 principalmente presente nella prostata. Esso ha un'azione pi\u00f9 selettiva sulla BPH, con un impatto minimo sulla pressione sanguigna.\nEffetti collaterali ed interazioni.\nRiducendo l'attivit\u00e0 \u03b11-adrenergica dei vasi sanguigni, questi farmaci possono causare ipotensione. Pertanto possono causare capogiro, o collasso passando dalla posizione seduta a quella eretta (noto come ipotensione ortostatica o ipotensione posturale). Per questa ragione, generalmente \u00e8 raccomandato, di assumere gli alfa bloccanti poco prima di andare a letto. Inoltre, il rischio di ipotensione ortostatica pu\u00f2 essere ridotto cominciando con una bassa dose e aumentandola poi in base alle reali necessit\u00e0. Poich\u00e9 questi farmaci possono provocare abbassamenti di pressione e possono interagire con altri farmaci, occorre valutare la somministrazione contemporanea di antipertensivi e vasodilatatori.\nAltri effetti collaterali possono comprendere eiaculazione retrograda reversibile."}
{"id": "918253", "revid": "1632387", "url": "https://it.wikipedia.org/wiki?curid=918253", "title": "Vanishing Lessons", "text": "Vanishing Lessons \u00e8 un album della christian metal band Tourniquet, pubblicato nel 1994."}
{"id": "918254", "revid": "834", "url": "https://it.wikipedia.org/wiki?curid=918254", "title": "Uighur", "text": ""}
{"id": "918255", "revid": "1632387", "url": "https://it.wikipedia.org/wiki?curid=918255", "title": "Carry the Wounded", "text": "Carry the Wounded \u00e8 un EP acustico della christian metal band Tourniquet, pubblicato nel 1995."}
{"id": "918256", "revid": "22475", "url": "https://it.wikipedia.org/wiki?curid=918256", "title": "Monti Lucretili", "text": "I Monti Lucretili (detti anche Monti Lucretini) sono una breve catena montuosa che fa parte del Subappennino laziale, rappresentando la propaggine pi\u00f9 meridionale dei Monti Sabini. Noti anche come \"Gruppo del Monte Gennaro\", ha come cima pi\u00f9 elevata il Monte Pellecchia () seguito dal Monte Gennaro (), estendendosi complessivamente nei territori dei comuni di Licenza, Marcellina, Monteflavio, Montorio Romano, Moricone, Nerola, Orvinio, Palombara Sabina, Percile, Poggio Moiano, Roccagiovine, San Polo dei Cavalieri, Scandriglia e Vicovaro.\nDescrizione.\nI Monti Lucretili insieme ai pi\u00f9 meridionali Monti Tiburtini e Prenestini, sono la parte pi\u00f9 avanzata dell'Appennino verso il bassopiano tirrenico, costituendo il sottogruppo meridionale dei Monti Sabini. \nEssi furono esplorati inizialmente nel XVIII secolo da un gruppo di scalatori appassionati partenopei, di fatti alcune cime portano i loro nomi o cognomi (Pellecchia, Gennaro, Morra, Casarene, Aguzzo...) tipicamente di origine campana.\nEssi sono delimitati:\nAll'estremo sud e sud-est i Lucretili degradano verso la valle dell'Aniene attraverso tre distinte superfici poste rispettivamente intorno a: 800\u2013 (Monte Arcaro e Monte Morra), (Colle Lecinone-Colle Piano-Colle Lucco), - (Monte Catillo-Colle Vescovo). La parte nord-occidentale del massiccio fa parte del bacino idrografico del Tevere mentre quella sud-orientale fa parte del bacino dell'Aniene.\nCime principali.\nLe principali cime che superano i metri sono:\nIl Monte Pellecchia, che domina la valle del torrente Licenza, affluente di destra dell'Aniene, \u00e8 la cima pi\u00f9 alta dei Lucretili e di tutti i Monti Sabini (il Monte Pellecchia e la Cimata delle Serre segnano il confine tra la Provincia di Roma e la Provincia di Rieti). Il Monte Gennaro (detto anche erroneamente monte Zappi) domina la campagna romana e costituisce la massima elevazione nei dintorni di Roma. I Lucretili comprendono inoltre la dorsale del Monte Serrapopolo e altri rilievi minori situati tra i comuni di Scandriglia, Nerola, Montorio Romano e Moricone.\nGeologia.\nI Lucretili sono formati da rocce carbonatiche con calcari, calcari marnosi e marne di et\u00e0 mesozoica e cenozoica. La loro formazione inizia circa 200 milioni di anni fa. In quel periodo corrispondente al Triassico e Giurassico, in fondali marini poco profondi si vanno accumulando depositi di calcare quasi puro e ricco di resti fossili di vita animale. Durante il periodo successivo (Cretacico) e per tutta la prima met\u00e0 dell'Era Terziaria, si depositano ulteriori sedimenti pi\u00f9 ricchi di silice e con resti di invertebrati. Circa 10 milioni di anni fa, nel Miocene superiore, movimenti di sollevamento della crosta terrestre producono un sollevamento e rovesciamento degli ammassi calcarei e relativi depositi fossili dal Mar Tirreno verso oriente, andandoli a sovrapporre su sedimenti pi\u00f9 recenti e formando quindi l'elemento dominante dei Monti Lucretili.\nLa morfologia del territorio, in conseguenza della natura calcarea del substrato, si presenta ad occidente con rilievi pi\u00f9 aspri e con diffusi fenomeni di carsismo con doline e cavit\u00e0 e notevoli esempi di piani carsici. Esempi di queste caratteristiche si possono trovare nelle zone di Colle di Mezzo con la \"Buca del Diavolo\" e a Pratone di Monte Gennaro, Campitello e Prato Favale. Un'ulteriore caratteristica della zona \u00e8 costituita dalle presenza di sorgenti termali. Infatti la natura porosa delle rocce calcaree permette alle acque piovane di penetrare in profondit\u00e0 nel terreno per poi riemergere pi\u00f9 a valle (Bagni di Tivoli e Cretone) arricchite da emanazioni sulfuree dovute alle attivit\u00e0 residue del Vulcano Laziale.\nNella zona orientale la presenza delle zone calcaree risulta meno compatta, in conseguenza la morfologia del terreno si presenta pi\u00f9 dolce e l'alternarsi di strati pi\u00f9 o meno impermeabili rende possibile la presenza in superficie di numerose vene d'acqua potabile (Capodacqua, Campitello, Fonte Malatesta, San Chirico). Particolarmente importante per la sua portata \u00e8 la sorgente delle Capore nel territorio di Montorio Romano.\nAmbiente.\nI Monti Lucretili danno il nome al parco Parco regionale naturale dei Monti Lucretili, di cui costituiscono il nucleo.\nFlora.\nLa vegetazione attualmente presente sui Monti Lucretili \u00e8 il risultato di una serie di eventi umani che hanno terminato un sostanziale mutamento delle condizioni originarie.\nLe attivit\u00e0 di sfruttamento del suolo sono iniziate gi\u00e0 in epoche piuttosto remote, forse nell'et\u00e0 del Ferro, ma \u00e8 tuttavia in et\u00e0 romana che il territorio viene pesantemente interessato da attivit\u00e0 agricole e pastorali. In epoche successive si \u00e8 assistito ad altri fenomeni quali ad esempio la produzione di carbone che si svilupp\u00f2 dopo il 1850 determinando l'aspetto a \"macchia\" di molte coperture forestali, ovvero la ricolonizzazione degli ambienti adibiti a colture e pascolo a seguito dello spopolamento delle zone montane.\nNaturalmente, oltre ai fattori umani, gli altri fattori naturali quali la configurazione del territorio, la relativa vicinanza del litorale e i fattori altimetrici, determinando adattamenti, mutazioni, incroci, hanno fatto s\u00ec che si instaurassero nella zona associazioni vegetali assai differenziate.\nIl risultato finale e quindi quello di uno sviluppo di vegetazione mediterranea di provenienza tirrenica in associazione con specie di origine centroeuropea e balcanico-orientale che rappresentano il principale aspetto di interesse botanico dei Lucretili.\nNella zona sud-occidentale presso Palombara Sabina e Marcellina troviamo la macchia mediterranea costituita da leccio (\"Quercus ilex\"), orniello (\"Fraxinus ornus\") e roverella (\"Quercus pubescens\") con arbusti di fillirea (\"Phillyrea latifolia\"), mirto (\"Myrtus communis\"), lentisco (\"Pistacia lentiscus\"), cisto (\"Cistus salvifolius\", terebinto (\"Pistacia terebinthus\"), insieme alle altre piante tipiche dei Lucretili quali lo storace (\"Styrax officinalis\") localmente detta \"mella bianca\", l'albero di Giuda (\"Cercis siliquastrum\") localmente detta \"mella nera\" e il carpino (\"Carpinus orientalis\").\nSulle pendici del versante occidentale del Monte Gennaro e di Monte Matano si trovano foreste composte essenzialmente da leccio, pi\u00f9 in alto troviamo estese faggete di \"Fagus sylvatica\" che, sul Monte Gennaro, raggiungono notevole dimensioni.\nNelle zone pi\u00f9 interne prevalgono le faggete all'interno delle quali si sono sviluppati esemplari di acero (\"Acer pseudoplatanus\" e \"Acer obtusatum\") che in alcuni casi raggiungono enormi dimensioni.\nFauna.\nLe attivit\u00e0 umane, come hanno condizionato lo sviluppo della flora, analogamente hanno avuto un ruolo importante per la definizione della popolazione faunistica. Ci\u00f2 nonostante l'area conserva ancora molte specie di grande interesse. Fra queste occorre citare l'aquila reale, la cui presenza \u00e8 accertata sulle pareti sud - orientali del Monte Pellecchia che costituisce al momento il sito di nidificazione pi\u00f9 vicino a Roma."}
{"id": "918258", "revid": "1776051", "url": "https://it.wikipedia.org/wiki?curid=918258", "title": "The Collected Works of Tourniquet", "text": "The Collected Works of Tourniquet \u00e8 una raccolta della christian metal band Tourniquet, pubblicata nel 1996 che contiene, oltre ai classici del gruppo, anche due canzoni inedite, \"Perfect Night For A Hanging\" e \"The Hand Trembler\"."}
{"id": "918260", "revid": "7602534", "url": "https://it.wikipedia.org/wiki?curid=918260", "title": "Mare Nostrum", "text": ""}
{"id": "918262", "revid": "1632387", "url": "https://it.wikipedia.org/wiki?curid=918262", "title": "Crawl to China", "text": "Crawl to China \u00e8 un album della christian metal band Tourniquet, pubblicato nel 1997."}
{"id": "918265", "revid": "287204", "url": "https://it.wikipedia.org/wiki?curid=918265", "title": "Neva (torrente)", "text": "Il Neva \u00e8 un torrente che nasce in Piemonte e scorre poi per gran parte del proprio corso in Liguria, in Provincia di Savona.\nPercorso.\nIl Neva nasce dalle Prealpi Liguri sul Monte Galero (1.708\u00a0m). Lungo il suo corso riceve da destra il rio Pennavaira, suo principale tributario, presso il paese di Cisano sul Neva. Da qui in poi entra nella Piana di Albenga terminando il suo corso presso il centro di Leca. \u00c8 insieme all'Arroscia uno dei due corsi d'acqua che, confluendo presso Albenga, danno origine al fiume Centa.\nRegime.\nIl corso d'acqua ha un regime estremamente torrentizio con piene violente in autunno e magre fortissime in estate."}
{"id": "918267", "revid": "1632387", "url": "https://it.wikipedia.org/wiki?curid=918267", "title": "Acoustic Archives", "text": "Acoustic Archives \u00e8 un album acustico della christian metal band Tourniquet, pubblicato nel 1998."}
{"id": "918271", "revid": "125874832", "url": "https://it.wikipedia.org/wiki?curid=918271", "title": "Futbol'nyj Klub Chimki", "text": "Il Futbol'nyj Klub Chimki, meglio noto come Chimki, () \u00e8 una societ\u00e0 calcistica russa con sede nella citt\u00e0 di Chimki. Milita nella Prem'er-Liga, la prima divisione del campionato russo di calcio.\nStoria.\nIl club \u00e8 nato nel 1996 dalla fusione di due squadre amatoriali della citt\u00e0, il Rodina e il Novator. Entr\u00f2 di diritto nel campionato dilettantistico russo. Su 150 squadre che ambivano alla promozione solo una poteva essere promossa in terza divisione. Il Chimki riusc\u00ec nell'impresa battendo in finale l'Energia Ulyanovsk ai calci di rigore.\nIl 30 gennaio 1997 il Chimki divenne, cos\u00ec, un club professionistico. Sempre in quell'anno la squadra fin\u00ec seconda e venne promossa in Vtoroj divizion, la terza divisione del campionato russo, a causa della soppressione della Tret'ja Liga.\nIl Chimki fu promosso in Pervyj divizion (la seconda serie russa) nel 2000: dopo aver vinto sia proprio Girone Centro ai play-off fu sconfitto nel doppio confronto dal , che per\u00f2 rinunci\u00f2 a disputare la categoria superiore, consentendo al Chimki di essere promosso.\nLe prestazioni della squadra migliorarono di anno in anno: nel 2005 fin\u00ec in zona promozione, quarta a soli quattro punti che volevano dire promozione in massima serie; nella stessa stagione infatti arriv\u00f2 fino alla finale di Coppa battuta dal (0-1).\nLa squadra nel 2006 \u00e8 stata promossa in Prem'er-Liga, dove ha militato fino al 2009, ottenendo anche un nono posto nel 2007.\nNel 2013 \u00e8 stata addirittura retrocessa in Pervenstvo Professional'noj Futbol'noj Ligi (terza serie russa), dove \u00e8 rimasta fino al 2016, quando \u00e8 stata promossa nuovamente in PFN Ligi."}
{"id": "918272", "revid": "301156", "url": "https://it.wikipedia.org/wiki?curid=918272", "title": "Virtus Entella", "text": "La Virtus Entella, nota semplicemente come Entella, \u00e8 una societ\u00e0 calcistica italiana di Chiavari (GE). Milita in Serie C, la terza divisione del campionato italiano di calcio.\nLa squadra \u00e8 tra le prime cento in Italia per tradizione sportiva, avendo preso parte per 67 volte a campionati organizzati su base nazionale e raggiunto quale apice sportivo il secondo livello del campionato italiano di calcio: la prima volta nel 1922 e successivamente nel 2014, quando esord\u00ec in Serie B in concomitanza al compimento del secolo di vita.\nFondata nel 1914 come \"Entella Foot-Ball Club\" traendo il nome dall'omonimo fiume, adott\u00f2 la maglia biancoceleste a strisce verticali sin dal suo primo incontro, sostituendola con una nera con scudo biancoceleste tra il 1920 e il 1963 e con una verde unicamente nella stagione 2002-2003, la prima disputata dopo la revoca dell'affiliazione alla Federazione Italiana Giuoco Calcio avvenuta nel 2001. Il sodalizio ha mutato pi\u00f9 volte la propria denominazione anche in seguito a fusioni societarie ed ha assunto quella l'attuale nel 2005. I \"Diavoli neri\" - come sono soprannominati dal 1930 - disputano le proprie partite interne allo stadio comunale, che li ospita dal 1935 ed \u00e8 attualmente omologato per spettatori.\nI maggiori successi raggiunti dal club sono le due vittorie ottenute nel campionato di terzo livello: in Lega Pro Prima Divisione 2013-2014 e Serie C 2018-2019. In precedenza la squadra ottenne anche la vittoria nei campionati di Serie D 1959-1960 e 1963-1964, oltre che nel Campionato Interregionale 1957-1958 e 1984-1985.\nStoria.\nL\"'Entella Foot-Ball Club\" venne fondata a Chiavari il 14 marzo 1914 da un gruppo di giovani tra cui Enrico Sannazzari. La societ\u00e0 adott\u00f2 da subito i colori sociali biancocelesti e si affili\u00f2 alla Federazione Italiana Giuoco Calcio ma - priva di un campo regolamentare - limit\u00f2 la propria attivit\u00e0 a partite amichevoli disputate sul terreno di Piazza Roma. Nel 1915 venne assorbita dalla pi\u00f9 antica Societ\u00e0 Ginnastica Pro Chiavari di cui divenne la \"sezione calcio\", per poi tornare ad essere una societ\u00e0 indipendente nel corso della prima guerra mondiale. Nel 1920, adottato stabilmente il campo sportivo di Corso Dante come impianto casalingo, il sodalizio prese ad indossare maglie da gioco nere con scudo biancoceleste e partecip\u00f2 al suo primo campionato di Promozione Liguria. Nel 1922, sotto la guida del presidente Ugo Campana, raggiunse il secondo livello del campionato italiano di calcio, abbandonandolo dopo una sola stagione e facendo ritorno nei campionati regionali.\nNegli anni 1920 l'Entella ingaggi\u00f2 per un breve periodo l'allenatore Ferenc Moln\u00e1r ed ebbe l'opportunit\u00e0 di ospitare in gare amichevoli le due squadre pi\u00f9 titolate del tempo: il nel 1924 e la nel 1925, oltre ad esordire in Coppa Italia. Tra il 1927 e il 1930 disput\u00f2 tre stagioni tra il terzo e il quarto livello del calcio nazionale e nel 1933 ottenne il suo primo titolo regionale - la Seconda Divisione Liguria - vincendo lo spareggio contro la allo stadio Luigi Ferraris di Genova, con in panchina Giolitto Sanguineti ed in campo la prolifica coppia composta da Mario Bossarelli e Beppino Gatti. Nel 1935 inaugur\u00f2 il campo sportivo del Littorio e, divenuta \"Associazione Calcio Entella\", fu tra le squadre che presero parte alla prima edizione della Serie C. I neroscudati disputarono otto stagioni consecutive in terza serie, allenati da sportivi esperti quali Manlio Bacigalupo, Ottavio Barbieri, Renato Cattaneo e Imre Payer, ottenendo quale miglior risultato un 5\u00ba posto nel girone C 1935-1936 ed incontrando per partite di allenamento la Nazionale italiana Campione del mondo e Campione olimpica in carica in due distinte occasioni.\nAlla ripresa dei campionati dopo la seconda guerra mondiale, nella Serie C 1946-1947 l'Entella allenata da Giuseppe Rossetti e con in campo il veterano Gino Becattini e l'esperto Gino Callegari ottenne il secondo posto nel girone A, insufficiente per prendere parte alle finali per la promozione in Serie B. Dopo una serie di riforme culminate nel Lodo Barassi, i neroscudati che nel frattempo avevano avuto in rosa per una stagione il gi\u00e0 Campione del mondo Mario Genta, tornarono dal 1952 a disputare campionati in ambito regionale. Nel 1956 con Andrea Verrina giocatore e allenatore il sodalizio ottenne - superando la - il suo secondo titolo regionale: la Promozione Liguria 1955-1956. Di ritorno in campionati organizzati in ambito nazionale, l'Entella conquist\u00f2 nel 1958 la sua prima affermazione al di fuori dei confini regionali - il girone A della Seconda Categoria del Campionato Interregionale - bissandolo due anni dopo con la vittoria del girone A della Serie D 1959-1960. In occasione di queste due affermazioni gli allenatori furono Pietro Pastorino e Carlo Scarpato, mentre tra i giocatori figuravano Antonio Cavina - presente in tutti e tre i campionati vinti negli anni 1950 - e Giovan Battista Giacometti, capocannoniere del girone nella stagione che valse il ritorno in Serie C.\nL'Entella retrocedette in Serie D dopo una sola stagione e nel 1964, al compimento dei 50 anni di attivit\u00e0, vinse nuovamente il girone A del campionato. Tra gli artefici del ritorno in terza serie vi furono l'allenatore Luigi Rosellini, il veterano Giorgio Piazza - che fu in rosa in tutti e quattro i campionati vinti dall'Entella tra gli anni 1950 e 1960 - ed il commissario straordinario Antonio Solari. La societ\u00e0 era infatti priva di un presidente e Antonio Solari rest\u00f2 a capo della gestione commissariale fino al 1972 guidando i biancocelesti, tornati dal cinquantenario ad indossare le maglie della fondazione, per otto stagioni consecutive trascorse in Serie C. La \"Grande Entella\" ottenne il 9\u00ba posto nel girone A della Serie C 1964-1965 e ripet\u00e9 il piazzamento nella stagione 1967-1968, schierando diversi giocatori che successivamente raggiunsero la Serie A quali Giorgio Costantini, Francesco Gallina, Giuliano Taccola, Franco Vannini e Gaspare Umile. In panchina si susseguirono Giuseppe Baldini, Guido Capello, Gipo Poggi, Paolo Todeschini e Sergio Vergazzola - oltre ai ritorni di Manlio Bacigalupo e Mario Genta - mentre i calciatori pi\u00f9 presenti nel periodo furono Mario Delle Piane, Alessandro Giordan e Ermes Nadalin. Nel 1970 la societ\u00e0 ora denominata \"Associazione Calcio Entella Chiavari\" affront\u00f2 - in quello che in Liguria venne definito \"Campionatissimo\" - il Genoa per la prima volta in partite ufficiali, perdendo entrambe le sfide.\nPer la restante parte degli anni 1970 i biancocelesti disputarono sette stagioni di Serie D, schierando anche giocatori esperti per la categoria come Gianni Comini, Ermanno Cristin e Giorgio Favara e allenatori quali Adriano Bassetto, Bruno Baveni e Adelio Colombo, con quest'ultimo che ricopr\u00ec il doppio ruolo di giocatore e allenatore. Nel 1979 la squadra pat\u00ec la retrocessione in ambito regionale, ma due anni dopo venne ripescata nel rinato Campionato Interregionale. Al termine della stagione si fuse con un'altra compagine cittadina, assumendo la denominazione \"Associazione Calcio Entella Bacezza\" e raggiungendo pochi mesi dopo gli ottavi di finale di Coppa Italia Dilettanti. Nel Campionato Interregionale 1984-1985, con in panchina Gian Piero Ventura e grazie ai gol del capocannoniere del girone E Maurizio Antonucci, vinse il campionato e conquist\u00f2 la promozione alla Serie C2. La squadra del presidente Sergio Barbieri rimase a questo livello per tre annate - nelle quali il calciatore pi\u00f9 presente fu Alberto Mariani - ottenendo il quinto posto nel girone A nelle stagioni 1985-1986 e 1986-1987 e rinunciando nel 1988 all'iscrizione al campionato pur avendo ottenuto la salvezza sul campo: l'Entella Bacezza partecip\u00f2 invece al Campionato Interregionale 1988-1989, terminato con una retrocessione.\nIl periodo di difficolt\u00e0 societarie si protrasse per tutti gli anni 1990 in cui i biancocelesti - tornati alla denominazione \"Associazione Calcio Entella Chiavari\" nel 1993 - disputarono campionati regionali ad eccezione del Campionato Nazionale Dilettanti 1997-1998 e della Serie D 1999-2000, entrambi terminati con la retrocessione. Oltre alle due vittorie in Eccellenza Liguria che la riportarono brevemente in ambito nazionale nel 1997 e nel 1999 - ottenute con gli allenatori Adelio Colombo e Giovannino Casaretto - la squadra vinse nel 2001 la fase regionale della Coppa Italia Dilettanti, con in panchina il gi\u00e0 Campione del mondo da giocatore Pedro Pasculli. In quello stesso anno l'Entella Chiavari manc\u00f2 nuovamente di iscriversi al campionato e questa volta la Federazione Italiana Giuoco Calcio revoc\u00f2 la sua affiliazione. Per una stagione rimase attiva la sola \"Associazione Calcio Entella Settore Giovanile e Scolastico\" - priva di una prima squadra - e nel 2002 nacque l\"'Unione Sportiva Valle Sturla Entella\" con sede a Chiavari e iscritta al campionato di Promozione. Nel 2003 conquist\u00f2 l'accesso all'Eccellenza Liguria alla quale, in seguito ad una fusione, prese parte come \"Associazione Calcio Chiavari VL\", prima di cambiare nuovamente denominazione in \"Associazione Calcio Dilettantistica Virtus Entella\" nel 2005.\nNel 2007 assunse la presidenza Antonio Gozzi e la squadra vinse, allenata da Claudio Terzulli, l'Eccellenza Liguria. Seguirono due stagioni in Serie D tra cui il secondo posto nel girone A 2009-2010 e il successivo ripescaggio tra i professionisti con conseguente riduzione della denominazione in \"Virtus Entella\". Ottenuta la salvezza con l'allenatore Luca Prina nella Lega Pro Seconda Divisione 2010-2011, i biancocelesti avviarono sotto la sua guida tecnica un ciclo vincente che li port\u00f2 in Lega Pro Prima Divisione - terzo livello del calcio nazionale cui mancavano dal 1972 - grazie ad un ripescaggio e a festeggiare i 100 anni di attivit\u00e0 con la vittoria del campionato 2013-2014 e la promozione in Serie B. Tra i giocatori di quel periodo di crescita vi furono la bandiera Andrea Paroni, il prolifico Daniele Rosso, l'esperto Ighli Vannucchi e il capitano Gennaro Volpe.\nLa Virtus Entella del presidente Antonio Gozzi disput\u00f2 quattro stagioni consecutive tra i cadetti, ottenendo come miglior risultato il 9\u00ba posto nella stagione 2015-2016 con allenatore Alfredo Aglietti e in campo l'attaccante Francesco Caputo, migliore marcatore stagionale del club. I biancocelesti retrocessero in Serie C alla fine del campionato 2017-2018, ma tornarono in serie cadetta vincendo il girone A del campionato di Serie C sotto la guida dell'allenatore Roberto Boscaglia, in una stagione impreziosita dal raggiungimento degli ottavi di finale di Coppa Italia dopo aver superato il nel turno precedente. Dopo il tredicesimo posto in Serie B del 2019-2020, nella stagione successiva la squadra retrocesse in Serie C con tre giornate d'anticipo sulla fine del campionato.\nColori e simboli.\nColori.\nLa tradizionale maglia da gioco della squadra \u00e8, sin dal 1914 quando venne ratificata dalla prima assemblea del club successivamente ad essere stata utilizzata in partite amichevoli, a strisce verticali bianche e celesti. Nel 1920, constatata la tendenza del celeste a stingere durante il lavaggio delle maglie, la societ\u00e0 abbandon\u00f2 la maglia originaria optando per una divisa nera con scudo biancoceleste. Nella stagione 1963-1964, in occasione del cinquantenario della societ\u00e0, l'Entella riprese ad indossare le maglie biancocelesti a strisce verticali; nei decenni successivi i giocatori vestirono diverse varianti della divisa, sempre mantenendo i colori sociali della fondazione ad eccezione della stagione 2002-2003 in cui la maglia da gioco fu verde.\nA partire dal secondo dopoguerra la squadra adott\u00f2 una seconda divisa con colori biancocelesti, mentre dal 1963 assunse questo ruolo la maglia neroscudata. La seconda maglia fu nel tempo realizzata anche in differenti colori, ad esempio il rosso nella stagione 1983-1984, mentre dal 2003 \u00e8 stabilmente nera oppure blu scura. Dal 2009 la societ\u00e0 si \u00e8 dotata di una terza divisa, alternativamente rossa, gialla o grigia.\nSimboli ufficiali.\nStemma.\nL'Entella adott\u00f2 un proprio gagliardetto nel 1924, in occasione dei festeggiamenti per i dieci anni del sodalizio. Dal 1935 lo stemma fu costituito da uno scudo sannitico partito, nel primo di bianco e nel secondo di celeste, alzate le parole in lettere maiuscole di marrone in due righe \"A.C. ENTELLA\", abbassata la figura di un pallone da calcio in cuoio.\nDal 2005, lo stemma della Virtus Entella \u00e8 costituito da uno scudo sannitico con bordo marrone, partito nel primo di bianco e nel secondo di celeste, alzate le parole in lettere maiuscole di marrone in due righe \"ENTELLA CHIAVARI\", abbassata la figura di un diavolo nero impugnante con la sinistra un tridente posto in palo e la figura di un pallone da calcio in cuoio.\nInno.\nL'inno ufficiale \u00e8, dal 2009, \"Forza Entella!!!\", composto da Luca Scherani e Fabrizio Pagliettini, cantato da Nicol\u00f2 Pagliettini e dai giocatori della prima squadra.\nMascotte.\nLa \"mascotte\" della societ\u00e0 fu ideata nel 1930 dal giornalista sportivo Dario Costa, che in seguito fu anche presidente dell'Entella. Traendo ispirazione dalla rubrica \"L'araldica dei calci\" curata da Carlo Bergoglio e pubblicata sul Guerin Sportivo, accost\u00f2 la figura di un diavolo nero alla squadra, che in quegli anni scendeva in campo in tenuta neroscudata.\nStrutture.\nStadio.\nL'Entella nel 1914 disput\u00f2 i suoi primi incontri sul campo di piazza Roma, luogo cittadino deputato alle manifestazioni, non esclusivamente sportive. Si trattava di un terreno da gioco non omologabile presso la Federazione Italiana Giuoco Calcio, che necessitava di essere allestito e smantellato in occasione di ogni partita.\nNel 1915 la squadra, divenuta sezione calcio della \"Societ\u00e0 Ginnastica Pro Chiavari\", si trasfer\u00ec al neonato \"campo sportivo di Corso Dante\", inaugurandolo il 16 maggio. Durante la prima guerra mondiale il campo sportivo venne temporaneamente adibito ad altri usi e l'Entella, nuovamente societ\u00e0 indipendente, torn\u00f2 a disputare le proprie partite in piazza Roma, prima di abbandonarla definitivamente nel 1919.\nIl \"campo sportivo di Corso Dante\" fu quindi l'impianto casalingo della squadra nelle sue prime partecipazioni ai campionati ufficiali, inclusa la Seconda Divisione 1922-1923, secondo livello assoluto del campionato italiano di calcio. Nel 1925 la struttura fu radicalmente ristrutturata e nel 1931 prese avvio un contenzioso con i Frati Minori proprietari del terreno che port\u00f2 due anni dopo all'abbandono della stessa.\nL'Entella nel 1933 si trasfer\u00ec su un campo da gioco provvisorio, allestito a margine dell'area in via Damiano Chiesa acquistata dall'amministrazione comunale per la costruzione di un nuovo impianto, che venne battezzato \"campo sportivo del Littorio\" e la cui inaugurazione avvenne il 10 marzo 1935. Nel 1941 la struttura venne intitolata a Paolo Dall'Orso, sottotenente di vascello chiavarese deceduto l'anno precedente nell'affondamento della torpediniera \"Ariel\", mentre dal 1945 assunse la denominazione \"stadio comunale\". L'impianto ha subito nel tempo numerose ristrutturazioni \u2014 le pi\u00f9 importanti delle quali nel 1955, 2011 e 2013 \u2014 ed \u00e8 attualmente omologato per spettatori. La via di accesso allo stadio \u00e8 dal 1982 intitolata al partigiano Aldo Gastaldi e per questo motivo la struttura \u00e8 talvolta erroneamente indicata come \"stadio Aldo Gastaldi\".\nCentro di allenamento.\nIl primo campo di allenamento della squadra fu un terreno nei pressi di piazza Roma, sito in cui successivamente sorse la casa di reclusione cittadina. Dalla creazione del campo sportivo di Corso Dante ed anche in seguito alla costruzione dello stadio comunale, i biancocelesti si allenano nello stesso impianto in cui disputano le partite casalinghe\nLa Virtus Entella ha inoltre in gestione, per il tramite delle societ\u00e0 dedicate al settore giovanile, due strutture di allenamento di propriet\u00e0 del Comune di Chiavari: il centro sportivo \"Franco Celeri\" - sito nella zona denominata Colmata a mare ed intitolato ad un ex presidente della squadra fautore della realizzazione delle prime strutture sportive nell'area - ed il centro sportivo \"Angelo Daneri\", ubicato nel quartiere di Caperana. Le due strutture sono utilizzate dalle squadre del settore giovanile biancoceleste.\nSociet\u00e0.\nL'Entella nel 1914 si costitu\u00ec sotto forma di associazione, natura giuridica che mantenne nel tempo, organizzandosi in consigli direttivi i cui membri nella maggior parte dei casi si dimisero al termine di ogni annata sportiva ripianando con risorse personali il passivo sociale. Nel 1985 la squadra ottenne la promozione in Serie C2 e l'accesso al calcio professionistico: in questo contesto si costitu\u00ec in societ\u00e0 a responsabilit\u00e0 limitata, soggetto che venne dichiarato fallito nel 2001 successivamente alla revoca dell'affiliazione della squadra dalla Federazione Italiana Giuoco Calcio. Dal 2002 la natura giuridica torn\u00f2 ad essere quella associativa, nuovamente mutata in societ\u00e0 di capitali nel 2010 al ripescaggio in Lega Pro Seconda Divisione.\nNel 2015 il Tribunale di Genova conferm\u00f2 il diritto della \"Virtus Entella Srl\" ad utilizzare il nome \"Entella\", respingendo la richiesta di utilizzo esclusivo avanzata dal presidente di una societ\u00e0 calcistica di Terza Categoria denominata fino al 2002 \"Riese Old &amp; Boys\", che dal 2003 aveva assunto il nome \"Entella Chiavari 1914\". Nel 2019 la societ\u00e0, attraverso un accordo di collaborazione con il \"Bragno Beach Soccer\", fond\u00f2 la Virtus Entella Beach Soccer, che prese parte al campionato di Serie A. La \"Virtus Entella Srl\" \u00e8 soggetta all'attivit\u00e0 di direzione e coordinamento di \"Duferco Industrial S.A.\" con sede in Lussemburgo, societ\u00e0 che ne acquist\u00f2 il 70% delle quote nel 2019. Al momento dell'acquisto Antonio Gozzi era contemporaneamente presidente della Virtus Entella ed amministratore e presidente della societ\u00e0 lussemburghese; dal 2020 gli \u00e8 subentrato alla guida della holding il genovese Paolo Foti.\nDal 1985 la sede sociale \u00e8 ubicata in via Aldo Gastaldi 22, all'interno dello stadio comunale. In passato venne ospitata in differenti luoghi cittadini tra cui via Nino Bixio, Piazza Carlo Alberto, Corso Giuseppe Garibaldi 9 e 32, Piazza Giacomo Matteotti 2 e Via Vittorio Emanuele 1.\nImpegno nel sociale.\nLa Virtus Entella avvi\u00f2 nel 2013 un accordo di collaborazione con l'Istituto Giannina Gaslini di Genova, finalizzato all'organizzazione di raccolte fondi ed attivit\u00e0 di sensibilizzazione culturale, seguito nel 2015 da un'analoga iniziativa nei confronti di Anffas Onlus.\nDal 2016 le attivit\u00e0 benefiche e sociali patrocinate dalla squadra sono deputate all'associazione \"L'Entella nel cuore\" presieduta da Sabina Croce, medico e moglie del presidente della Virtus Entella Antonio Gozzi. Tra i beneficiari delle raccolte fondi vi sono stati il \"Fondo Chiara Rama\", realt\u00e0 connesse all'Istituto Giannina Gaslini, l'Azienda sanitaria locale 4 di Genova ed il \"Comitato Assistenza Malati Tigullio\". L'associazione - che si occupa anche della formazione culturale ed educativa dei giocatori del settore giovanile ospitati presso il centro \"Benedetto Acquarone\" dell'Opera Diocesana \"Villaggio del ragazzo\" - ha inoltre creato nel 2017 l'iniziativa \"Chiavari in rete\", veicolo di comunicazione tra le realt\u00e0 associative di Chiavari e del suo territorio.\nNel 2018 la Virtus Entella promosse direttamente una raccolta fondi in favore delle famiglie sfollate a seguito del crollo del ponte Morandi e fece lo stesso nel 2020 al riguardo di un'iniziativa volta ad incentivare la pratica della donazione del sangue.\nSettore giovanile.\nIl settore giovanile biancoceleste vinse i suoi primi titoli negli anni 1950, quando ottenne per due stagioni consecutive la vittoria della fase regionale del Campionato Ragazzi, subendo la successiva eliminazione al primo turno delle finali interregionali in entrambe le occasioni. Tra i giocatori di quelle formazioni vi era Giorgio Piazza, attualmente secondo giocatore nella classifica di presenze del club e vincitore - tra il 1953 e il 1965 - di quattro campionati con la prima squadra dell'Entella: la Promozione Liguria nel 1956, la Seconda Categoria del Campionato Interregionale nel 1958 e la Serie D nel 1960 e nel 1964.\nNel 1989 il settore giovanile si scisse, assumendo la denominazione \"Associazione Calcio Entella Settore Giovanile e Scolastico\" e proseguendo la collaborazione con la prima squadra, ad eccezione della stagione 1992-1993 in cui iscrisse una propria compagine in Terza Categoria. Negli anni 1990 crebbero nelle giovanili entelliane i due calciatori locali Simone Basso e Silvano Raggio Garibaldi, entrambi giunti in carriera a disputare stagioni da titolari in Serie B. In seguito alla mancata iscrizione della prima squadra al campionato, avvenuta nel 2001, il settore giovanile prosegu\u00ec la sua attivit\u00e0 e partecip\u00f2 alla rinascita societaria l'anno successivo, stringendo un accordo la nuova realt\u00e0 Valle Sturla Entella. Dal 2003 la societ\u00e0 \"maggiore\" ebbe un proprio settore giovanile, indipendente da quello distaccatosi al termine degli anni 1980, fino al ritorno alla collaborazione tra le due realt\u00e0, avvenuto nel 2007.\nNegli anni 2010 il settore giovanile vide transitare giocatori quali i fratelli Francesco e Giuseppe Zampano, Cheick Keita, Dany Mota e Nicol\u00f2 Zaniolo, quest'ultimo arrivato successivamente a vestire la maglia della Nazionale maggiore. Allo stesso periodo risalgono i successi raggiunti in ambito nazionale: il Campionato Juniores Nazionali nel 2010 e il Campionato nazionale Dante Berretti nel 2011 e nel 2019, nella seconda occasione seguito dalla conquista della Supercoppa Dante Berretti. A livello di Campionato Primavera il miglior risultato assoluto fu il raggiungimento della Final Eight nel 2016, anno in cui la Virtus Entella raggiunse anche i quarti di finale al Torneo di Viareggio, oltre alla finale di Coppa Italia Primavera disputata nel 2017.\nAd ottobre 2020 il settore giovanile della Virtus Entella, denominato \"Entella Academy\" e costituito con la societ\u00e0 affiliata \"Associazione Calcio Dilettantistica Entella Settore Giovanile e Scolastico\", \u00e8 composto da nove squadre maschili e quattro leve femminili.\nLa societ\u00e0 ha inoltre stipulato accordi di affiliazione con l\"Unione Sportiva Dilettantistica Calcio Caperanese Entella\" e l\"'Associazione Sportiva Dilettantistica Academy Tigullio\", arrivando a costituire il pi\u00f9 grande vivaio della Liguria e coinvolgendo ulteriori realt\u00e0 nell'ambito del progetto \"Entella Partners\".\nDiffusione nella cultura di massa.\nAll'Entella sono state dedicate tre opere letterarie incentrate sulla storia della squadra: \"Entella 50\" nel 1964, il fumetto \"Quei colori biancocelesti\" nel 2013 e \"100 anni biancocelesti\" di Carlo Fontanelli nel 2014. Sempre di taglio storico ma riferito ad un singolo decennio \u00e8 il libro \"Anche a Chiavari si pu\u00f2\" del 2017, mentre \u00e8 dedicato alla frequentazione della tifoseria organizzata della squadra un capitolo dell'opera di narrativa \"Lo psiconauta\" del 2013. Nel 1989 il giornalista sportivo Giorgio Sivori complet\u00f2 inoltre la redazione di un resoconto delle stagioni dei biancocelesti dal 1964 al 1989, ma il suo manoscritto non venne mai pubblicato.\nIl documentario cinematografico \"Mi chiamo Entella e ho cent'anni\", premiato nell'edizione 2014 della \"Sport Movies &amp; TV \u2013 Milano International FICTS Fest\", \u00e8 dedicato alla storia societaria ed alla stagione 2013-2014, durante la quale il sodalizio ha festeggiato il centesimo anno di vita.\nTra le opere musicali connesse alla squadra, l'artista Raimondo Veronese ha pubblicato nel 1985 il 45 giri \"Se Chiavari non fosse cos\u00ec/Inno all'Entella\" che riportava sul lato B la canzone adottata come inno ufficiale della societ\u00e0 fino al 2009. Nel 2012 lo stesso autore realizz\u00f2 una nuova versione della canzone. Risale invece al 2015 la canzone \"Entella\", scritta dal cantante argentino Pablo Banchero.\nIl radicamento dell'Entella sul territorio esula dai confini della citt\u00e0 di Chiavari, coinvolgendo l'intero Tigullio ed in parte la citt\u00e0 di Genova. Questo fenomeno, acuitosi con la ribalta nazionale acquisita dall'Entella nel 2014 in seguito alla prima partecipazione alla Serie B, riguarda anche l'organizzazione di iniziative benefiche ed il coinvolgimento di numerosi sponsor locali: il ruolo della squadra come volano per l'economia del territorio \u00e8 stato riconosciuto dalle autorit\u00e0 comunali e dalle associazioni imprenditoriali.\nAllenatori e presidenti.\nGli allenatori susseguitisi sulla panchina della squadra sono 84. Il primo allenatore professionista dell'Entella fu Ferenc Moln\u00e1r, ingaggiato unicamente per le finali della Terza Divisione 1923-1924. Negli anni 1930 Giolitto Sanguineti si rese protagonista della pi\u00f9 lunga permanenza ininterrotta sulla panchina della squadra, dalla stagione 1929-1930 al termine della stagione 1933-1934, mentre nel successivo periodo in Serie C allen\u00f2 l'Entella anche Imre Payer.\nNegli anni 1960, nuovamente in Serie C, allenarono l'Entella tra gli altri Manlio Bacigalupo, Mario Genta e Paolo Todeschini; in Serie C2 negli anni 1980 fu la volta di Gian Piero Ventura e Bruno Baveni. Negli anni 2010 Luca Prina fu il mister protagonista dell'ascesa in Serie B, categoria in cui i record di presenze (78) e vittorie (24) spettano ad Alfredo Aglietti.\nLa societ\u00e0 ha avuto 38 presidenti. Francesco Leonardi fu il primo presidente dell'Entella in un campionato ufficiale, nel 1920. Negli anni 1930 in Serie C assunse la guida della squadra per quattro stagioni Giovanni Vittorio Marcone, mentre tra il 1951 e il 1972 fu commissario straordinario per 11 stagioni (oltre ad una da presidente) Antonio Solari.\nNegli anni 1980 Sergio Barbieri condusse il sodalizio al ritorno tra i professionisti, grazie anche all'alternanza con Vittorio Chiesa. Dal 2007 il presidente dell'Entella \u00e8 Antonio Gozzi, sotto la cui gestione la squadra \u00e8 passata dall'Eccellenza alla Serie B, vincendo per due volte il campionato di terza serie.\nCalciatori.\nTra i calciatori di rilievo nella storia del club figurano Enrico Sannazzari, che fu uno dei fondatori, il primatista di reti segnate Beppino Gatti, il gi\u00e0 Campione del mondo Mario Genta, il primatista di presenze Ermes Nadalin, il giocatore-simbolo Andrea Paroni e il primatista di presenze in Serie B Michele Pellizzer.\nHall of fame.\nNel 2016 la societ\u00e0 ha indicato come facenti parte della \"Hall of Fame\" i giocatori che abbiano totalizzato con la squadra almeno 100 presenze in campionato.\nCapitani.\nL'Entella adott\u00f2 la figura del capitano fin dalla sua fondazione ed ancor prima di prendere parte a campionati ufficiali: il primo capitano fu uno degli stessi fondatori, Enrico Sannazzari. La fascia \u00e8 stata indossata successivamente da numerosi calciatori: in Serie C negli anni 1960 si alternarono principalmente Ermes Nadalin e Mario Delle Piane, mentre in occasione dei due maggiori successi ottenuti dalla squadra - Lega Pro Prima Divisione 2013-2014 e Serie C 2018-2019 - il ruolo fu ricoperto rispettivamente da Gennaro Volpe e Luca Nizzetto. Michele Troiano \u00e8 il giocatore ad avere disputato pi\u00f9 stagioni in Serie B come capitano: ha infatti indossato la fascia per tre annate sportive.\nContributo alle Nazionali.\nUn solo giocatore dell'Entella \u00e8 sceso in campo con la maglia di una nazionale maggiore durante il periodo di militanza nella societ\u00e0: Naser Aliji, schierato titolare dalla nazionale albanese in un'amichevole contro la Norvegia nel 2018.\nStatistiche e record.\nStatistiche di squadra.\nL'esordio dell'Entella \u00e8 avvenuto il 12 dicembre 1920 nel campionato di Promozione Liguria. Nelle 102 stagioni sportive seguenti la squadra ha preso parte a 67 campionati nazionali, 32 campionati regionali ed \u00e8 rimasta inattiva per 3 stagioni, di cui 2 a causa della mancata disputa dei campionati per motivi bellici. I campionati disputati sono stati per 7 volte al 2\u00ba livello nazionale (di cui 6 Serie B), 27 volte al 3\u00ba livello nazionale (di cui 21 Serie C e 2 Lega Pro Prima Divisione), 23 volte al 4\u00ba livello nazionale e 10 volte al 5\u00ba livello nazionale. Il campionato concluso con il maggior numero di punti (75) fu la Serie C 2018-2019, mentre quello con il maggior numero di vittorie (23) e di reti realizzate (65) fu l'Eccellenza Liguria 2006-2007; la Promozione Liguria 1921-1922 fu invece l'unico torneo concluso senza sconfitte ed inoltre quello il minor numero di goal subiti (5). La stagione con meno punti ottenuti (6) fu quella 1925-1926, in cui la squadra totalizz\u00f2 anche il record negativo di 2 sole vittorie, alla pari con Seconda Divisione 1927-1928, Serie C 1971-1972 e Campionato Interregionale 1988-1989, mentre il maggior numero di sconfitte (23) risale alla Serie B 2020-2021. Il campionato con meno reti realizzate (8) fu la Seconda Divisione 1922-1923, quello con pi\u00f9 reti subite (66) la Serie C 1941-1942. La squadra ha vinto il campionato od il girone in cui era inserita 11 volte, ottenendo complessivamente 11 promozioni alla serie superiore, mentre le retrocessioni sono state in totale 14; in pi\u00f9 di una occasione sono intervenuti dei ripescaggi che hanno comportato l'annullamento degli effetti di una retrocessione oppure l'ammissione ad una serie superiore senza aver conquistato la promozione alla stessa.\nI biancocelesti hanno inoltre preso parte a 57 edizioni di coppe: 43 nazionaliin 17 occasioni si tratt\u00f2 della Coppa Italiae 14 regionali. La squadra ha raggiunto gli ottavi di finaleo fasi che prevedevano la partecipazione di 16 o meno compagini per 10 volte ed in 5 di queste occasioni la finale, vincendo unicamente la fase Liguria di Coppa Italia Dilettanti 2000-2001. I biancocelesti sono inoltre giunti per due volte secondi in Supercoppa di Serie C/Supercoppa di Prima Divisione, competizione che prevede la disputa di un unico turno. Alla Coppa Italia 1936-1937 risale la vittoria con il maggior scarto in assoluto9-0 al nel secondo turnomentre la sconfitta con il maggior scarto avvenne alla 31\u00aa del Campionato Interregionale 1988-1989: 7-0 in favore del . L'Entella detiene, alla pari con altre squadre, il pareggio con pi\u00f9 reti segnate in Serie B, ottenuto per 4-4 nel corso della 20\u00aa giornata di Serie B 2019-2020. Complessivamente, le gare ufficiali disputate dall'Entella sono , il 71% delle quali in competizioni nazionali.\nStatistiche individuali.\nIl giocatore con pi\u00f9 presenze nella storia dell'Entella \u00e8 Ermes Nadalin, che disput\u00f2 388 partite ufficiali in 14 stagioni con la maglia biancoceleste, la maggior parte delle quali in Serie C negli anni 1960. Il giocatore ad aver realizzato il maggior numero di reti \u00e8 invece Beppino Gatti, che in partite ufficiali ne mise a segno 104 in 11 stagioni, disputate principalmente negli anni 1930, in Serie C e antesignane. All'avvio della stagione 2021-2022 il giocatore nell'organico dell'Entella con il maggior numero di presenze (261) in partite ufficiali \u00e8 Andrea Paroni, mentre il giocatore ad aver realizzato pi\u00f9 reti (10) in partite ufficiali \u00e8 Michele Pellizzer.\nTifoseria.\nLa tifoseria biancoceleste ha stabilizzato la propria media spettatori con il raggiungimento della Serie B avvenuto nel 2014, in seguito ad un trend crescente avviatosi negli anni precedenti. La pi\u00f9 alta media stagionale di spettatori nel campionato cadetto si registr\u00f2 nella Serie B 2016-2017 con tifosi a partita: si tratt\u00f2 comunque della media di spettatori pi\u00f9 bassa tra le squadre iscritte a quel campionato.\nLa societ\u00e0 \u00e8 presente sui social network con un totale ad ottobre 2020 di circa ottantamila followers sommando i dati dei profili ufficiali Facebook, Instagram e Twitter. Tra i tifosi della Virtus Entella sono attivi numerosi fan club con sede in Liguria e nelle regioni centro-settentrionali d'Italia ed un gruppo di tifoseria organizzata. I sostenitori della squadra hanno dal termine degli anni 2010 attratto l'attenzione dei media nazionali in occasione di trasferte o particolari iniziative.\nStoria.\nRappresentanti di una citt\u00e0 ricca gi\u00e0 agli albori del XX secolo quando Chiavari fu un importante centro amministrativo ed economico, i tifosi entelliani sono storicamente considerati borghesi e tradizionalisti. In particolare, questa immagine \u00e8 spesso stata contrapposta ai tifosi del - contro cui la Virtus Entella disputa il Derby del Tigullio - ritenuti invece rappresentanti della classe operaia, sebbene le differenze sociali siano andate scomparendo nel tempo.\nLa tifoseria della squadra fu numerosa negli anni 1930 e successivamente anche negli anni 1960 e 1970, quando erano attivi alcuni fan club, mentre risale agli anni 1980 la nascita del primo gruppo di tifoseria organizzata. Al termine del decennio il seguito di tifosi si ridusse sensibilmente, cos\u00ec come avvenne ad inizio anni 2000, in entrambi i casi in seguito a crisi societarie patite dalla compagine. Dopo la rinascita del sodalizio - avvenuta nel 2002 - il primo fan club sorse nel 2006, seguito da numerosi altri principalmente dopo la promozione in Serie B ottenuta nel 2014. La riunione della tifoseria organizzata sotto un'unica denominazione risale al 2015.\nTra le attivit\u00e0 svolte dai fan club vi sono la partecipazione a iniziative benefiche, la premiazione di giocatori della squadra e la gestione di blog e pubblicazioni.\nGemellaggi e rivalit\u00e0.\nI tifosi della Virtus Entella sono gemellati con i loro omologhi della . A partire dagli anni 1980 nacquero gemellaggi con le tifoserie di , e di pallanuoto, mentre risalgono agli anni 2010 quelli con i sostenitori di e . Vi sono inoltre buoni rapporti con le tifoserie di , Genoa e .\nLa rivalit\u00e0 pi\u00f9 importante dei tifosi entelliani \u00e8 quella con i sostenitori del Sestri Levante, antagonista dei biancocelesti nel Derby del Tigullio. Tenutosi 82 volte in campionato dal 1923, l'incontro assunse progressivamente tratti campanilistici che portarono a incidenti nel secondo dopoguerra, fino al periodo di massimo antagonismo - legato anche a motivi ideologici e politici - raggiunto negli anni 1970. Nonostante l'assenza di partite ufficiali che si protrae dal 2009, la rivalit\u00e0 tra le tifoserie continua ad essere rilevante e viene considerata una delle pi\u00f9 importanti in Liguria.\nTra le altre tifoserie considerate rivali vi sono quelle rappresentanti i capoluoghi delle province liguri - , e - o localit\u00e0 del Tigullio quali , e . Sempre di stampo regionale sono gli antichi antagonismi con i tifosi di e e quelli recenti con i sostenitori dell'. I tifosi della Virtus Entella sono infine rivali di quelli di due squadre piemontesi - il e la Pro Vercelli - ed hanno vissuto tensioni con quelli di una squadra siciliana, il .\nOrganico.\nRosa 2021-2022.\n\"Aggiornata al 31 agosto 2021.\""}
{"id": "918274", "revid": "767487", "url": "https://it.wikipedia.org/wiki?curid=918274", "title": "Azienda privata", "text": "Un'azienda privata \u00e8 un'azienda il cui soggetto economico (chi detiene il potere di decidere gli indirizzi strategici) \u00e8 un istituto di diritto privato. \nQuesta definizione dell'azienda privata, basata sul soggetto economico, \u00e8 la preferita in dottrina, in quanto ritenuta pi\u00f9 significativa; \u00e8 possibile, per\u00f2, anche una definizione basata sul soggetto giuridico (chi \u00e8 parte dei rapporti giuridici che sorgono dall'attivit\u00e0 aziendale), considerando private le aziende in cui tale soggetto \u00e8 una persona fisica o una persona giuridica di diritto privato. Le due definizioni non coincidono: ad esempio, una societ\u00e0 per azioni controllata da un ente pubblico \u00e8 azienda privata se si considera il soggetto giuridico, pubblica se si considera il soggetto economico.\nClassificazione.\nLe aziende private possono classificarsi in:"}
{"id": "918276", "revid": "1711941", "url": "https://it.wikipedia.org/wiki?curid=918276", "title": "Mablung", "text": ""}
{"id": "918278", "revid": "339392", "url": "https://it.wikipedia.org/wiki?curid=918278", "title": "Norouz", "text": ""}
{"id": "918282", "revid": "93328", "url": "https://it.wikipedia.org/wiki?curid=918282", "title": "Karzai", "text": ""}
{"id": "918283", "revid": "287204", "url": "https://it.wikipedia.org/wiki?curid=918283", "title": "Contea di Grant (Arkansas)", "text": "La contea di Grant, in inglese Grant County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 16.464 abitanti. Il capoluogo di contea \u00e8 Sheridan.\nIl nome le \u00e8 stato dato in onore di Ulysses Simpson Grant, presidente degli Stati Uniti.\nGeografia fisica.\nLa contea si trova nella parte centrale dell'Arkansas. L'U.S. Census Bureau certifica che l'estensione della contea \u00e8 di 1.639\u00a0km\u00b2, di cui 1.636\u00a0km\u00b2 composti da terra e i rimanenti 3\u00a0km\u00b2 composti di acqua.\nStoria.\nLa Contea di Grant venne costituita il 4 febbraio 1869."}
{"id": "918286", "revid": "2091899", "url": "https://it.wikipedia.org/wiki?curid=918286", "title": "Mappa conforme", "text": "In matematica, in particolare nella geometria conforme, una mappa conforme (o isogonica) \u00e8 una funzione che conserva gli angoli. Pi\u00f9 formalmente, una mappa\n\u00e8 detta conforme (o che preserva gli angoli) in formula_2 se conserva gli angoli orientati tra le curve passanti per formula_2, come anche la loro orientazione, cio\u00e8 rimane invariato l'angolo tra le tangenti delle curve passanti per formula_2. Le mappe conformi conservano sia gli angoli che la forma di figure infinitesimalmente piccole, ma non necessariamente le loro dimensioni.\nLa propriet\u00e0 di essere conforme pu\u00f2 essere descritta in termini del jacobiano. Se la matrice jacobiana della trasformazione \u00e8 ovunque uno scalare moltiplicato per una matrice di rotazione, allora la trasformazione \u00e8 conforme (se cio\u00e8 la jacobiana rappresenta una similitudine). \u00c8 impossibile che una proiezione sia contemporaneamente conforme ed equivalente (ossia che mantenga i rapporti tra le superfici). Ne sono un esempio la proiezione di Mercatore e le proiezioni stereografica e centrografica.\nAnalisi complessa.\nUn'importante famiglia di mappe conformi viene dall'analisi complessa. Se formula_5 \u00e8 un sottoinsieme aperto del piano complesso, allora una funzione\n\u00e8 conforme su formula_5 se e solo se \u00e8 una funzione olomorfa e se la sua derivata \u00e8 ovunque diversa da zero su formula_5. Se la derivata \u00e8 zero in punto formula_2 la funzione non \u00e8 conforme solo in quel punto.\nTalvolta \u00e8 preferibile considerare mappa conforme da un aperto formula_5 in un aperto formula_11 del piano complesso una qualunque funzione olomorfa su formula_5 e biettiva da formula_5 in formula_11, legando in questo modo, in maniera indissolubile, i concetti di mappa conforme e di equivalenza conforme tra due aperti.\nSe formula_15 \u00e8 una funzione antiolomorfa (cio\u00e8 la funzione complesso coniugato \u00e8 olomorfa), allora preserva gli angoli, ma non la loro orientazione, quindi non \u00e8 conforme.\nIl teorema della mappa di Riemann afferma che ogni insieme aperto semplicemente connesso in formula_16 ammette una funzione biunivoca conforme che lo trasforma nel cerchio unitario in formula_16.\nUtilizzi.\nSe una funzione armonica (cio\u00e8 che soddisfa l'equazione di Laplace formula_18) definita in un certo spazio viene trasformata con una mappa conforme in un altro spazio, allora tale trasformazione \u00e8 armonica. Per tale ragione, ogni funzione definita come un potenziale pu\u00f2 subire una trasformazione conforme e rimanere ancora vincolata a un potenziale. Esempi, in fisica, di equazioni definite da un potenziale si trovano nello studio del campo elettromagnetico, del campo gravitazionale e in fluidodinamica. L'importanza delle trasformazioni conformi per l'elettromagnetismo fu messa in luce da Harry Bateman nel 1910.\nLe mappe conformi sono utili per risolvere problemi di fisica e ingegneria che sono espressi in termini di funzioni di variabile complessa ma con geometrie scomode. Scegliendo un'appropriata mappa conforme, si pu\u00f2 trasformare la geometria scomoda in una pi\u00f9 semplice. Per esempio, se si vuole calcolare il campo elettrico formula_19 di una carica puntiforme posizionata vicino all'angolo di due piani conduttori separati da un certo angolo (dove formula_20 \u00e8 la coordinata complessa del punto in uno spazio a 2 dimensioni). Questo problema \u00e8, in s\u00e9, di difficile risoluzione. Tuttavia, impiegando una semplice mappa conforme, si pu\u00f2 ottenere una configurazione pi\u00f9 comoda mappando l'angolo tra i piani in un altro, per esempio un angolo piatto: in questo modo, l'angolo tra i due piani \u00e8 trasformato in una linea diritta. In questo nuovo dominio, il problema \u2014 calcolare il campo elettrico della carica puntiforme posizionata vicino a una lastra conduttrice \u2014 \u00e8 di soluzione molto pi\u00f9 facile. La soluzione ottenuta in questo dominio, formula_21, viene poi mappata nel dominio originale. Si noti che quest'applicazione non contraddice il fatto che le mappe conformi preservano gli angoli, perch\u00e9 fanno ci\u00f2 solo nei punti all'interno del dominio e non sul bordo.\nVisualizzazione degli effetti di una trasformazione conforme.\nLa visualizzazione degli effetti di una mappa conforme (ad esempio, su un sottoinsieme del piano complesso) sono difficili da cogliere, dal momento che essi coinvolgono la contro-intuitiva visualizzazione mentale in uno spazio quadridimensionale, che sfugge alla normale intuizione spaziale tridimensionale. Le tecniche utilizzate prevedono l'osservazione degli effetti che si producono applicando la trasformazione a immagini predeterminate.\nColorazione del dominio.\nIl metodo della colorazione del dominio prevede, ad esempio, di sottoporre a trasformazione conforme un prefissato cerchio cromatico, formato da infiniti colori.\nDato un numero complesso espresso in notazione polare formula_22, \u00e8 facile stabilire una corrispondenza tra il suo argomento (o fase) e una tonalit\u00e0, dal momento che anche quest'ultima, nel cerchio cromatico, \u00e8 rappresentata con un angolo: l'argomento formula_23 viene rappresentato da una determinata tonalit\u00e0 che \u00e8 quindi uguale per tutti i complessi con la stessa fase.\nIl modulo formula_24 \u00e8 rappresentato dall'intensit\u00e0 del colore (o da variazione della sua intensit\u00e0).\nImmagini conformi.\nUn'altra tecnica, che pu\u00f2 essere considerata una generalizzazione della precedente, permette di visualizzare l'effetto della trasformazione non su un cerchio cromatico ma su una tassellatura del piano realizzata con l'iterazione di una prefissata immagine finita.\nL'interesse pedagogico di questo metodo \u00e8 quello di poterlo applicare a un flusso di immagini provenienti da una webcam per permettere una maggiore interattivit\u00e0 e un pi\u00f9 ricco anello di retroazione."}
{"id": "918295", "revid": "1632387", "url": "https://it.wikipedia.org/wiki?curid=918295", "title": "Immortal Souls", "text": "Gli Immortal Souls sono una melodic death metal band formatasi nel 1986 in Finlandia.\nTra le caratteristiche principali delle loro canzoni, da menzionare il particolare cantato e i lavori di chitarra. I loro testi sono d'ispirazione dichiaratamente cristiana e, per tanto, catalogabili a pieno titolo come appartenenti al movimento del Christian metal.\nIl gruppo ha pubblicato due full-length e il nuovo lavoro dovrebbe intitolarsi \"Wintereich\"."}
{"id": "918327", "revid": "767487", "url": "https://it.wikipedia.org/wiki?curid=918327", "title": "Being at Home with Claude", "text": "Being at Home with Claude \u00e8 un film del 1992 diretto da Jean Beaudin.\nTrama.\nMontr\u00e9al. Yves e Claude sono due omosessuali. Mentre stanno facendo l'amore, dalla tavola cadono un bicchiere e un coltello: Yves, in uno scatto, afferra il coltello e recide la gola al suo compagno, poi scende in strada e fugge in una folle corsa, interrotta solo da una telefonata alla polizia.\nYves viene arrestato e confessa spontaneamente l'omicidio di Claude, ma non intende dare spiegazioni del gesto. Inizia un braccio di ferro tra l'ispettore e Yves, fino a che quest'ultimo cede e inizia a raccontare come si sono svolti gli eventi e soprattutto le motivazioni che lo hanno portato a quel gesto.\nYves racconta che lui faceva l'amore con gli uomini per soldi ma quando ha incontrato Claude si era veramente innamorato: Claude era pieno di attenzioni per lui, leggeva per lui, piangeva con lui, parlavano, erano come una persona sola. Yves dice che Claude lo aveva reso migliore. Poi, racconta all'ispettore, che una sera, in cui erano assieme, era squillato il telefono, Claude aveva risposto e da allora le cose erano cambiate, Claude era diventato pi\u00f9 freddo. Dopo un solo mese, la storia si era interrotta, ed Yves capisce solo ora, che parla con l'ispettore, che Claude aveva fatto una scelta; Claude infatti aveva una famiglia, ma Yves lo scopre solo ora, sotto interrogatorio.\nPoi una sera, proseguendo il racconto, Yves dice che lui e Claude si erano ritrovati, in una panchina, nei giardini fuori di un locale dal quale era appena uscito, salgono in un taxi per andare a casa di Claude, dove per\u00f2 lui si addormenta e Yves va via. Finalmente, tra i vari flashback dei fatti che Yves racconta all'ispettore, Yves parla della sera dell'omicidio; era il successivo week-end, racconta di aver cenato a casa di Claude e poi aver fatto l'amore in cucina, con lui, in un modo che non era mai avvenuto prima. Yves racconta i fatti con tanta passione da lasciare senza parole lo stesso ispettore. Yves prosegue raccontando che, proprio mentre fanno l'amore, dalla tavola cade il coltello, il coltello che impugna e con cui, senza spiegarsi il motivo, uccide il suo amore.\nYves riesce a spiegare il gesto solamente quando dice all'ispettore, attonito dal racconto, che per lui Claude era tutto; un fratello, un amico, l'amante la sua vita, e che adesso \u00e8 solo suo. A stenti, dopo il racconto, l'ispettore si riprende e fa portare via Yves, rimanendo solo nella stanza.\nProduzione e distribuzione.\nIl film \u00e8 stato interamente girato a Montr\u00e9al, in Canada.\nScritto da Ren\u00e9-Daniel Dubois, \u00e8 uscito nelle sale canadesi nell'ottobre 1993, ed \u00e8 stato messo in commercio in VHS dalla Fox Lorber Home Video.\nAccoglienza.\nCritica.\nAlcuni commenti giornalistici al film sono stati:"}
{"id": "918331", "revid": "287204", "url": "https://it.wikipedia.org/wiki?curid=918331", "title": "Contea di Greene (Arkansas)", "text": "La contea di Greene, in inglese Greene County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 37.331 abitanti. Il capoluogo di contea \u00e8 Paragould. Il nome le \u00e8 stato dato in onore del generale Nathanael Greene.\nGeografia fisica.\nLa contea si trova nella parte nord-orientale dell'Arkansas. L'U.S. Census Bureau certifica che l'estensione della contea \u00e8 di 1.501\u00a0km\u00b2, di cui 1.496\u00a0km\u00b2 composti da terra e i rimanenti 5\u00a0km\u00b2 composti di acqua.\nStoria.\nLa Contea di Greene venne costituita il 5 novembre 1833."}
{"id": "918349", "revid": "182193", "url": "https://it.wikipedia.org/wiki?curid=918349", "title": "Castello di Pollenzo", "text": "Il castello di Pollenzo (in piemontese \"\u00ebl castel \u00ebd Polens\") \u00e8 situato a Pollenzo, frazione di Bra (CN).\n\u00c8 una delle residenze sabaude riconosciute nel 1997 dall'UNESCO come patrimonio dell'umanit\u00e0, nel sistema di castelli, palazzi ed edifici pubblici sorti per iniziativa dei duchi, dei principi e dei re della Casa Savoia, nei suoi differenti rami, tra cui, principalmente il ramo Savoia-Carignano, da cui proviene il re di Sardegna Carlo Alberto.\nStoria.\nNella storia bimillearia di Pollenzo (\"Pollentia\" per i romani) sono stati costruiti e distrutti pi\u00f9 volte fortificazioni, castelli e chiese.\nResidenza feudale e rinascimentale.\nL'antica Pollenzo (il Museo di Bra - compreso nel circuito dei Castelli Aperti - espone reperti di epoca romana e altomedievale provenienti dagli scavi archeologici del sito), dopo aspre contese - nei secoli XII-XIII - tra i maggiori comuni del Basso Piemonte, che portarono alla sua completa distruzione, diventa sede di contea del patrizio visconteo Antonio Porro, che promuove la costruzione di un castello ad opera dell'ingegnere Andrea da Modena nel 1386; trascorsi pochi decenni, la rocca si trasforma in prestigiosa residenza feudale dei marchesi di Romagnano. Questi, nella seconda met\u00e0 del Cinquecento, avvieranno un profondo rinnovamento del castello su modelli manieristi, che vanno messi in sistema con le coeve architetture del Saviglianese e del Saluzzese, oltre ad Alba e Casale Monferrato: pochi reperti scultorei e, maggiormente, i documenti, hanno consentito di ricostruire una superba fase storico-artistica destinata ad essere completamente cancellata tra gli anni 1832 e 1847.\nTrasformazioni carloalbertine.\nIl caso di Pollenzo in quegli anni sar\u00e0 sintomatico della particolare visione romantica del committente - il re Carlo Alberto - anche per il mezzo dei suoi artisti indirizzati ad un revival gotico ormai lontano dai modelli di Horace Walpole: gli interventi dell'epoca carloalbertina comportarono la completa distruzione della maggior parte del borgo di epoca medievale e protomoderna, con la pi\u00f9 parte degli insediamenti rurali e difensivi trecenteschi, della chiesa di San Vittore, del tessuto infrastrutturale del luogo (la viabilit\u00e0 interna ed esterna, i quattro \"porti\" tra Pollenzo, l'Isola e la sponda destra del Tanaro), ma alla fin fine anche del castello, sia dell'esterno - di cui resta intatto o quasi il solo \"donjon\" - che dell'interno; tutto questo nel nome della celebrazione di un ricreato medioevo, ma con frequenti e diffusi elementi di contraddizione nella forma classicheggiante pi\u00f9 sfarzosa, idealizzata dall'architetto Pelagio Palagi.\nAssieme al Palagi collaborarono, per gli edifici, l'architetto Ernesto Melano e, per il nuovo parco, l'architetto Xavier Kurten.\nIl risvolto positivo dell'intervento sabaudo a Pollenzo \u00e8 che le nuove realizzazioni vedono impegnati artisti che perseguono una forma progettata, per il nuovo aggregato cos\u00ec come per ogni minuto manufatto: \u00e8 ci\u00f2 che si \u00e8 potuto qui affrontare, indagando le opere di Pelagio Palagi (di cui \u00e8 stato anche rintracciato, nell'archivio palagiano dell'Archiginnasio di Bologna, il \"vero\" progetto neogotico, non realizzato, per le facciate del castello), di Ernesto Melano, di Carlo Bellosio, del Moncalvo e di Giuseppe II Gaggini. Con questi artisti, cui il sovrano demand\u00f2 la riplasmazione dell'intera Pollenzo, fu chiamato a lavorare uno stuolo di altri artisti ed artigiani di grande professionalit\u00e0 (tra cui Pietro Cremona), che collaborarono per creare la nuova immagine del borgo, con la sua piazza con fontana, la sua chiesa, la cascina Albertina, il castello, e, fondamentalmente, la sua Agenzia.\nIl conte di Pollenzo.\nVittorio Emanuele III abdicando il 9 maggio del 1946 assunse il nome di conte di Pollenzo\nPassaggio di propriet\u00e0.\nA seguito del cambiamento istituzionale del 1946, il castello, cos\u00ec come le altre propriet\u00e0 private di Casa Savoia, sono stati al centro di un contenzioso giudiziario che vide come esito la non confisca dei beni. Il castello e parte della relativa tenuta sono rimasti di propriet\u00e0 della famiglia fino al 1972, anno in cui venne venduto ai Frus, proprietari dell'azienda di elettrodomestici Castor. La propriet\u00e0 \u00e8 sempre rimasta privata.\nChiesa di san Vittore.\nCollegata al castello \u00e8 la chiesa di san Vittore, anch'essa costruita negli anni Quaranta dell'Ottocento, in forme neogotiche, da Ernesto Melano. Al suo interno si trovano un \"martirio di san Vittore\" dipinto da Carlo Bellosio e un prezioso coro ligneo del '500 proveniente dall'abbazia di Staffarda.\nAgenzia.\nOggetto di recupero funzionale, il complesso denominato l'Agenzia, edificio carloalbertino che si trova nei pressi del castello e che si affaccia sulla piazza dove si trova la chiesa di San Vittore, \u00e8 stato adibito a sede dell'Universit\u00e0 di scienze gastronomiche e della Banca del Vino."}
{"id": "918350", "revid": "74801", "url": "https://it.wikipedia.org/wiki?curid=918350", "title": "Lidk\u00f6ping (comune)", "text": "Lidk\u00f6ping \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "918353", "revid": "2127271", "url": "https://it.wikipedia.org/wiki?curid=918353", "title": "Football Club Internazionale Milano 2006-2007", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2006-2007.\nStagione.\nLo scudetto conferito a tavolino ai nerazzurri fu il preludio ad un'ingente campagna-acquisti, con la societ\u00e0 decisa a replicare sul campo il trionfo. A puntellare la retroguardia giunsero Maxwell, Grosso e Maicon; in mediana vennero acquistati Mariano Gonz\u00e1lez e Vieira, con il reparto offensivo che segnal\u00f2 l'ingaggio di Ibrahimovi\u0107 e il ritorno di Crespo. Ai movimenti in entrata corrisposero le partenze di giocatori chiusi nei rispettivi ruoli dai nuovi volti, tra cui Favalli, Wome, Kily Gonz\u00e1lez, Pizarro, Ver\u00f3n e Martins. \nIl contributo degli innesti si rivel\u00f2 fondamentale sin dall'esordio, in cui l'Inter vinse la Supercoppa italiana piegando in rimonta la Roma: ritrovatasi in svantaggio per 0-3, la squadra agguant\u00f2 il pari con doppietta di Vieira e gol di Crespo. A fissare il punteggio fu infine una punizione di Figo, con il risultato di 4-3 che assegn\u00f2 alla \"Beneamata\" il trofeo. Tale successo rappresent\u00f2 l'ultimo della presidenza di Giacinto Facchetti, deceduto il 4 settembre 2006 dopo una lunga malattia. La formazione ne onor\u00f2 la memoria al debutto in campionato, torneo i cui pronostici erano indirizzati proprio in favore dei meneghini: la trasferta sul campo della Fiorentina fu decisa dalle reti di Cambiasso, alla prima doppietta in Serie A, e Ibrahimovi\u0107. Conseguito il primato solitario \u2014 statistica registrata per l'ultima volta il 9 febbraio 2003 \u2014 l'Inter conferm\u00f2 gi\u00e0 dall'autunno le ambizioni di vittoria.\nLa squadra di Roberto Mancini fu inoltre capace di risollevare le proprie sorti in ambito continentale, dopo le sconfitte per mano di Sporting Lisbona e Bayern Monaco: la duplice affermazione contro il russo Spartak Mosca mut\u00f2 la classifica, con la qualificazione ottenuta in anticipo battendo i portoghesi a domicilio. Successivamente all'avvio del percorso in Coppa Italia, con l'eliminazione del Messina, il girone europeo fu archiviato da un pari sul campo dei bavaresi. Lo scenario del campionato vide poi i meneghini consolidare ulteriormente la vetta, grazie anche ad una serie di vittorie consecutive: prevalso per 4-3 in un rocambolesco derby, Mancini eguagli\u00f2 i record di Herrera e Trapattoni con 8 affermazioni di fila. Migliorata la statistica per effetto di un successo contro i messinesi, ai quali Materazzi segn\u00f2 in rovesciata uno dei suoi gol pi\u00f9 celebri, l'Inter si assicur\u00f2 anzitempo il titolo invernale espugnando il terreno della Lazio. A chiusura del girone d'andata furono 9 i punti di margine sulla Roma, il cui primato di 11 vittorie consecutive venne tra l'altro superato sul campo del Torino: nel 3-1 inflitto ai granata spicc\u00f2 una rete di Ibrahimovi\u0107, tra le pi\u00f9 famose nella carriera dello svedese.\nPervenuta per il terzo anno consecutivo alla finale di Coppa Italia, dopo aver estromesso Empoli e Sampdoria, l'Inter accumul\u00f2 un distacco di 14 lunghezze sui capitolini a fine febbraio. La striscia positiva risult\u00f2 di 17 vittorie, numero mai eguagliato in massima categoria: a troncare la serie fu un pari con l'Udinese, unica avversaria a rimanere imbattuta contro i nerazzurri in campionato (complice anche il pari all'andata, a seguito del quale venne aperta la striscia-record). In Champions League la squadra non super\u00f2 invece gli ottavi di finale, cedendo allo spagnolo Valencia per i gol sub\u00ecti sul proprio campo: al fischio finale ebbe inoltre luogo una rissa in campo, originata da un'aggressione a Burdisso che riport\u00f2 la frattura del setto nasale. L'episodio fu sanzionato dalla UEFA con la squalifica degli andalusi David Navarro e Carlos Marchena, nonch\u00e9 dello stesso Burdisso e dei compagni di squadra Maicon, C\u00f3rdoba e Cruz. Nella stracittadina dell'11 marzo 2007 fu quest'ultimo a realizzare il pari dopo 17\", riportando in equilibrio una gara sbloccata dall'ex Ronaldo: un gol di Ibrahimovi\u0107 consegn\u00f2 all'Inter la vittoria, con il presidente Massimo Moratti che esult\u00f2 compiendo in tribuna il gesto dell'ombrello. In primavera la \"Beneamata\" raggiunse un vantaggio di 20 punti sugli uomini di Spalletti, ipotecando di fatto il titolo.\nBench\u00e9 battuta dai romani nello scontro diretto, passo falso corrispondente all'unica sconfitta del torneo, l'Inter non manc\u00f2 l'appuntamento con il tricolore: la matematica certezza giunse con una vittoria in quel di Siena, firmata da una doppietta di Materazzi. I nerazzurri incamerarono lo Scudetto con 5 giornate di anticipo, eguagliando in tal senso Torino e Fiorentina che vi erano riuscite nel 1948 e 1956. Ad impedire il \"double\" nazionale fu ancora la rivale giallorossa, prevalsa con un netto 6-2 nella finale d'andata di coppa: il trionfo per 2-1 nel \"retour match\" non fu sufficiente a ribaltare il largo passivo. Il campionato venne concluso con la cifra di 97 punti, record in seguito migliorato dai 102 della Juventus di Antonio Conte nel 2013-14.\nSul piano statistico la squadra non riport\u00f2 alcuna battuta d'arresto in campo esterno, cogliendovi anzi un totale di 15 successi: 11 di questi furono inanellati consecutivamente. Degno di nota anche il rendimento tra le mura amiche, dove si registr\u00f2 l'unica sconfitta del torneo: a scardinare tale primato sar\u00e0 ancora la Juventus, vittoriosa nel campionato 2011-12 senza alcuna disfatta al passivo. Da segnalare infine il distacco sulla Roma, seconda classificata con 22 lunghezze di ritardo dalla capolista. In segno di celebrazione per un trionfo sul campo atteso dall'epoca di Trapattoni, nel comune di Novate Milanese (il cui sindaco Luigi Silva si dichiar\u00f2 di fede rossonera) la \"Via Garibaldi\" fu rinominata \"Via XV Scudetto, anno dei record 2006-2007\".\nMaglie e sponsor.\nLo sponsor tecnico per la stagione 2006-2007 fu la Nike, mentre lo sponsor ufficiale fu Pirelli.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 27 maggio 2007\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "918359", "revid": "599013", "url": "https://it.wikipedia.org/wiki?curid=918359", "title": "Jonathan Edwards (atleta)", "text": "In carriera \u00e8 stato campione olimpico della specialit\u00e0 a , nonch\u00e9 campione mondiale a e .\nBiografia.\nDopo un inizio di carriera modesto (alle Olimpiadi di Seul 88 e Barcellona '92 non riusc\u00ec a superare i 16 metri e termin\u00f2 lontano dalla qualificazione per la finale), nel 1994, a 28 anni, Edwards miglior\u00f2 notevolmente le proprie prestazioni nel giro di poco tempo. Dopo aver vinto l'argento ai Giochi olimpici di Atlanta 1996, dove perse un'emozionante finale contro lo statunitense Kenny Harrison, ha vinto il titolo di campione olimpico a Sydney nel 2000 e tuttora detiene con la misura di 18,29 metri (ottenuta ai Mondiali di G\u00f6teborg del 1995) il primato mondiale della specialit\u00e0, misura che gli valse il titolo di campione mondiale, bissato poi nel 2001 ad Edmonton.\nDurante la Coppa Europa del 1995, Edwards riusc\u00ec a saltare alla straordinaria distanza di 18 metri e 43 centimetri, quasi mezzo metro oltre il primato mondiale di allora. L'eccessivo vento a favore (2,4 metri al secondo rispetto al limite consentito di 2\u00a0m/s) non permise tuttavia di omologare tale misura come nuovo record mondiale.\nAi suoi successi personali bisogna anche aggiungere il titolo europeo vinto nel 1998 a Budapest.\nVita personale.\nL'ex-atleta, figlio di un pastore anglicano dell'ala evangelica (\"chiesa bassa\") della Chiesa anglicana, nei primi anni di carriera seguiva l'insegnamento - a lungo diffuso nel protestantesimo, soprattutto anglosassone - che trasferisce alla domenica cristiana le restrizioni caratteristiche del sabato di riposo ebraico (vedi nella Bibbia Esodo 20,8-11). Secondo questa convinzione, nel giorno di domenica \u00e8 vietato ogni forma di lavoro, e quindi anche l'attivit\u00e0 sportiva professionale.\nLa stessa convinzione aveva segnato la carriera di un altro campione olimpico, Eric Liddell, ricordato nel celebre film \"Momenti di gloria\". Per questo motivo, in diverse occasioni, Edwards non ha voluto partecipare a prove di qualificazioni o finali della sua specialit\u00e0, perdendo la possibilit\u00e0 di gareggiare nei Mondiali del 1991. Dal 1993, dopo lunga riflessione e dibattito anche con il genitore, Edwards cambi\u00f2 opinione e decise che era lecito gareggiare anche di domenica. In quella manifestazione, conquistata la qualificazione, il saltatore si aggiudic\u00f2 la medaglia di bronzo, primo traguardo importante di una strepitosa carriera.\nDopo il ritiro dall'attivit\u00e0 agonistica, Edwards ha lavorato nelle comunicazioni di massa, soprattutto come commentatore sportivo per la BBC, ma anche in programmi religiosi. \u00c8 stato membro del comitato organizzativo per i Giochi olimpici di Londra 2012, in rappresentazione degli atleti.\nDurante la carriera sportiva, Edwards non perdeva occasione per parlare dell'importanza che rivestiva per lui la sua fede: \"Il mio rapporto con Ges\u00f9 Cristo e con Dio \u00e8 fondamentale per tutto quello che faccio. Ho preso un impegno e mi sono consacrato in questo rapporto a servire Dio in ogni area della mia vita\".\nNell'agosto 2010, rilascia un'intervista a la Repubblica, in cui dichiara che in seguito ad una crisi personale si \u00e8 allontanato dalla fede in Dio: \"Sono ateo. Sono diventato evoluzionista. Darwinista. Credo che la vita progredisca. Come potevo credere all'esistenza di un essere superiore che ha creato l'universo? Non c'\u00e8 prova. Sono stupito dalla mia ingenuit\u00e0, anzi dalla mia fesseria. Per\u00f2 mi perdono. Il mondo dello sport rimpicciolisce tutto\".\n\u00c8 sposato con Alison con la quale ha avuto due figli."}
{"id": "918371", "revid": "33751", "url": "https://it.wikipedia.org/wiki?curid=918371", "title": "Capo di Leuca", "text": ""}
{"id": "918373", "revid": "729019", "url": "https://it.wikipedia.org/wiki?curid=918373", "title": "Volo Siberia Airlines 1812", "text": "Il volo Siberia Airlines 1812 era un volo operato dalla Siberia Airlines (oggi S7 Airlines) con un Tupolev Tu-154 che il 4 ottobre 2001 scomparve dai radar vicino alla citt\u00e0 russa di So\u010di, sul mar Nero. 66 passeggeri e 12 membri dell'equipaggio rimasero uccisi. La commissione d'indagine appur\u00f2 che l'aereo era stato abbattuto per errore da un missile antiaereo S-200 ucraino partito durante un'esercitazione.\nCronologia.\nAlle ore 13:44 (ora locale) l'aereo scomparve dai radar dei controllori del volo dell'aeroporto di So\u010di-Adler. Al momento della scomparsa, il Tu-154 si trovava a 200\u00a0km a sud di So\u010di ad una quota 11\u00a0km. Nello stesso momento, il pilota di un Antonov An-24 di un volo della compagnia aerea armena Armavia comunic\u00f2 alla torre di controllo che aveva osservato una forte vampata sopra di lui.\nIl premier russo Vladimir Putin istitu\u00ec una Commissione Governativa per le Indagini del Disastro del 4 ottobre 2001. Sul luogo del disastro vennero inviati due elicotteri dell'aeronautica militare russa e due Antonov An-12 della Protezione Civile. Gli An-12, avvicinandosi alla zona, individuarono subito le macchie di cherosene sulla superficie del mare. Gli elicotteri trovarono alcuni resti del velivolo e dei corpi sulla superficie del mare.\nVersioni.\nPrendendo in considerazione quello che era avvenuto a New York l'11 settembre 2001, la prima ipotesi fu quella di un attacco terroristico. Dopo l'incidente, venne chiuso per motivi di sicurezza l'aeroporto di Tel Aviv-D. Ben Gurion, in Israele.\nLa seconda versione riguardava un guasto tecnico sull'aereo: la compagnia aerea per\u00f2 diffuse un comunicato in cui si diceva che il velivolo precipitato era uno dei migliori nella flotta ed era stato rigorosamente sottoposto a tutte le procedure di controllo tecnico; inoltre l'aereo era pilotato da un equipaggio con grande esperienza. Dopo qualche ora, il canale televisivo statunitense CBS, facendo riferimento a fonti dal Ministero della Difesa USA, comunic\u00f2 che un satellite militare del Pentagono aveva fotografato il lancio di un missile in territorio ucraino al momento della scomparsa dai radar dell'aereo russo.\nIl Ministro della Difesa dell'Ucraina comunic\u00f2 che effettivamente quel giorno erano stati pianificati dei lanci di prova del sistema antimissilistico, ma che poi non furono effettuati.\nLe indagini.\nIn un primo momento, la versione ufficiale russa era quella di un attentato terroristico sul volo, ma nel frattempo la versione ucraina ottenne altre conferme. Si scopr\u00ec che effettivamente il Ministero della Difesa ucraina disponeva di missili antiaerei nella zona del mar Nero durante le ore della tragedia.\nIl 5 ottobre 2001 venne diffusa l'informazione che nei resti della fusoliera del Tu-154 vennero individuati dei fori rotondi di pallottola. Il Direttore della Divisione dell'Aviazione Civile della Siberia Occidentale aveva dichiarato che i controllori di volo avevano anche osservato un punto luminoso che si avvicinava velocemente all'aereo prima dell'incidente. Questa informazione venne comunicata al personale della filiale della S7 Airlines dell'aeroporto di Rostov sul Don, che avevano svolto le loro indagini sul caso.\nNel frattempo, la Protezione Civile di Israele raggiunse il luogo della tragedia per portare i soccorsi e vennero per la prima volta analizzate le parole dell'equipaggio del Tupolev e le videoregistrazioni del radar nel momento del disastro. Il Primo Ministro dell'Ucraina Anatolij Kinach diffuse in serata un comunicato che confermava che la versione \"ucraina\" dell'accaduto poteva essere una possibile spiegazione.\nIl 6 ottobre 2001 il Segretario del Consiglio Della Difesa russo negli anni 2001-2004, Vladimir Ruscailo, comunic\u00f2 che sul luogo della tragedia erano stati trovati degli oggetti che non facevano parte dell'aereo e \"la disintegrazione del velivolo \u00e8 avvenuta come risultato di lesioni di carattere esplosivo\".\nIl 7 ottobre 2001 la Commissione Governativa russa comunic\u00f2 che alle 13:45:12 i registratori della torre di controllo dell'aeroporto di So\u010di-Adler avevano registrato un grido da parte del pilota dell'aereo.\nIl 9 ottobre 2001 venne comunicato che il tipo di danneggiamento alla fusoliera del velivolo mostrava che l'aereo era stato raggiunto dal potente missile antiaereo S-200. La conclusione \u00e8 stata tratta dalle stesse dimensioni della parte da combattimento del missile S-200 e della zona della distruzione della fusoliera del Tupolev Tu-154.\nL'11 ottobre 2001 Vladimir Ruscailo dichiar\u00f2 ufficialmente che l'aereo russo della S7 Airlines era stato danneggiato dall'esterno.\nIl 12 ottobre 2001 il Portavoce del Ministro della Difesa ucraino, commentando i risultati preliminari della Commissione Governativa russa, riconobbe ufficialmente che \"il volo S7 1812 della compagnia aerea russa Sibir Airlines, operato con l'aereo Tupolev Tu-154 (RA-85693), poteva essere stato abbattuto da un missile ucraino\".\nIl 13 ottobre 2001 Vladimir Ruscailo dichiar\u00f2 che, analizzando i resti della fusoliera dell'aereo, la Commissione Governativa aveva stabilito che il missile S-200 era esploso 20 m sopra il velivolo. Nella conferenza stampa a Kiev, il Ministro della Difesa ucraino si scus\u00f2 con i parenti delle vittime della tragedia dicendo: \"Noi riconosciamo che abbiamo a che vedere con questa tragedia, anche se non tutte le cause dell'accaduto sono state ancora accertate\".\nIl 21 giugno 2004 un portavoce governativo ucraino dichiar\u00f2 che non c'era nessuna prova evidente del fatto che l'aereo fosse effettivamente stato colpito da un missile ucraino, rendendo necessarie ulteriori indagini.\nIl 11 gennaio 2013 la S7 Airlines ha fatto la richiesta alla Corte Suprema dell'Ucraina per un processo nuovo per cambiare la sentenza esistente del 6 settembre 2011 contro il Governo dell'Ucraina nel processo per il risarcimento di 15,32 milioni USD in seguito all'incidente del Tupolev Tu-154M della compagnia aerea di Novosibirsk nel 2001. La richiesta \u00e8 stata fatta in seguito alla riforma costituzionale che ha permesso di appellarsi direttamente alla Corte Suprema dell'Ucraina bypassando la Corte di Kiev che ha emesso la sentenza precedente rifiutando di fatto il processo d'appello nel 2012."}
{"id": "918376", "revid": "33751", "url": "https://it.wikipedia.org/wiki?curid=918376", "title": "Leuca", "text": ""}
{"id": "918387", "revid": "125732934", "url": "https://it.wikipedia.org/wiki?curid=918387", "title": "Universo Marvel", "text": "L'Universo Marvel \u00e8 un universo immaginario nel quale si svolgono la maggior parte delle storie a fumetti pubblicate dalla editrice statunitense Marvel Comics.\nQuesto universo \u00e8 contenuto nella finzione in un gruppo di molte dimensioni differenti, che sono, in un certo senso, tutte universi Marvel. In questo contesto, la linea temporale principale era chiamata Terra-616, ma dopo gli eventi di \"Secret Wars\" (2016) venne denominata Terra Prime.\nStoria.\nOrigini.\nNonostante nel 1961 la concezione di un \"universo alternativo\" in cui vengono ambientate serie di fumetti non fosse una novit\u00e0, lo scrittore/editore Stan Lee, assieme ad altri artisti come Jack Kirby e Steve Ditko, creano una serie di storie in cui gli eventi avvenuti in un numero hanno ripercussioni su quello seguente e molte altre avventure che vedono i personaggi crescere e cambiare. Il personaggio principale di una serie appare come ospite in altre collane. Non \u00e8 la prima volta che due personaggi s'incontrano in questo modo (ad esempio Namor era stato rivale della Torcia Umana originale ai tempi della Timely Comics) ma \u00e8 sicuramente la prima volta che i personaggi creati da una stessa casa editrice sembrano condividere lo stesso mondo. E infine molti degli eroi pi\u00f9 famosi si coalizzano per formare una squadra (i Vendicatori). Una particolarit\u00e0 dell'Universo Marvel \u00e8 che la maggior parte dei titoli si svolge nella citt\u00e0 di New York. Viene inoltre data importanza al rendere le citt\u00e0 e il mondo pi\u00f9 realistici possibile, nonostante la presenza dei supereroi e dei supercriminali che influenzano le persone in vari modi.\nCon il tempo, alcuni scrittori ed editori della Marvel decidono all'unanimit\u00e0 di creare un multiverso; questo metodo gli permette di dare origine a molti universi inventati che normalmente non si sovrappongono: ci\u00f2 che accade sulla Terra-616 non influenza minimamente gli avvenimenti della Terra-1610, per esempio. Anche se in alcune storie, dei personaggi di una dimensione fanno visita a quelli di un'altra e viceversa.\nNel 1982, la Marvel Comics pubblica la miniserie \"Contest of Champions\" (uscita in Italia in \"For Fans Only\" n. 5 nel 1995, edita dalla Marvel Italia), nella quale la maggior parte dei supereroi esistenti in quel periodo si uniscono per sconfiggere una singola minaccia: questa \u00e8 la prima miniserie della Marvel, ogni uscita contiene le informazioni biografiche di una parte dei pi\u00f9 famosi eroi in costume; queste biografie sono precursori del famoso \"Manuale Ufficiale dell'Universo Marvel\".\nNew Universe.\nNel 1985, in onore del venticinquesimo anniversario della Marvel Comics, l'editore Jim Shooter lancia la linea di fumetti del \"New Universe\", che comprende le avventure dei D.P. 7, di Star Brand e di altri personaggi. Il New Universe dovrebbe essere una versione dell'Universo Marvel pi\u00f9 realistica e con supereroi diversi, ma dopo una carenza di supporto editoriale e il disinteresse generale dei lettori, la serie viene cancellata dopo tre anni.\nLa Rinascita degli Eroi e Ultimate Marvel.\nDopo alcuni anni, siccome il numero di titoli pubblicati aumentava e la quantit\u00e0 delle storie vecchie si accumulavano, diventava pi\u00f9 difficile mantenere la continuit\u00e0 e la coerenza interna. Ma, diversamente dal loro maggiore rivale DC Comics, la Marvel non aveva mai \"resettato\" la \"continuity\" degli eventi. Negli ultimi anni si \u00e8 data importanza al creare storie pi\u00f9 accessibili ai lettori principianti, ad esempio i numeri del crossover \"La Rinascita degli Eroi\", nel quale i pi\u00f9 importanti eroi dell'Universo Marvel sono esiliati in un universo \"tascabile\" per un anno. I titoli con pi\u00f9 successo di questo tipo sono quelli di Ultimate Marvel, alcune serie di fumetti ambientate in un universo separato da quello Marvel. Le serie \"Ultimate\" in corso sono quelle degli X-Men, dei Vendicatori (gli Ultimates), dell'Uomo Ragno, dei Fantastici 4 e alcune miniserie tra cui quelle di Devil e Elektra.\nSu questa \"continuity\" sono stati basati videogame (\"Ultimate Spider-Man\" e \"X-Men Legends\" 1 e 2) e due film di animazione (\"Ultimate Avengers\" e \"Ultimate Avengers 2\"). Sebbene non rispetti la storia originale Ultimate, nel videogioco \"Marvel: La Grande Alleanza\" tutti i personaggi sono \"ultimatizzati\".\nCaratteristiche.\nL'Universo Marvel \u00e8 il mondo reale e la continuity in cui \u00e8 ambientata \u00e8 denominata \"Terra-616\"; la Terra alla quale si riferisce \u00e8 quella reale, con le stesse nazioni, personaggi politici o dello spettacolo, con gli stessi eventi storici come la Seconda guerra mondiale, la guerra del Vietnam, gli attentati dell'11 settembre 2001, per fare degli esempi, ma come contiene personaggi immaginari come i supereroi, cos\u00ec contiene anche molti elementi inventati come nazioni\n(Wakanda, la Latveria e Genosha) e organizzazioni (l'agenzia di spionaggio governativa S.H.I.E.L.D. e la sua avversaria, l'HYDRA). Inoltre comprende la maggior parte degli elementi della fantascienza e del genere fantasy come alieni, divinit\u00e0, magia, poteri cosmici e tecnologie fantascientifiche o altro che non esiste nella realt\u00e0 ma che in questo universo vengono considerati come reali.\nConsiderato che l'ambientazione delle storie \u00e8 quella contemporanea e che i personaggi non devono invecchiare, allora l'impostazione delle storie deve essere aggiornata periodicamente; i personaggi creati negli anni sessanta ad esempio hanno la stessa et\u00e0 anche nel XXI secolo.\nLe trame delle storie hanno uno sviluppo di pochi anni e gli eventi narrati nelle storie precedenti vengono considerati come accaduti qualche anno prima rispetto alla data di pubblicazione. Dove le storie di alcuni personaggi si riferiscono a fatti di storia realmente accaduti, queste citazioni vengono in seguito ignorate oppure modificate per adattarsi ai sentimenti e alle credenze moderne. Ad esempio nel caso di Iron Man, che secondo la tradizione \u00e8 stato catturato in Vietnam durante la guerra, recentemente la sua prigionia e la cattura sono state \"trasferite\" in Afghanistan; lo stesso procedimento \u00e8 stato usato anche per il Professor X, che per\u00f2 combatteva in Corea.\nTuttavia, ci sono alcune eccezioni a questo metodo. Spesso accade infatti che alcuni supereroi siano legati indissolubilmente ad un certo periodo di tempo. L'esempio pi\u00f9 eclatante \u00e8 Cap, che \u00e8 rimasto un eroe della Seconda Guerra Mondiale per tutta la sua esistenza (il suo aspetto da giovane sui 25-30 anni, anche se la sua et\u00e0 effettiva sarebbe di 80 anni circa, \u00e8 dovuto sia allo stato di ibernazione in cui si \u00e8 trovato sia ad un certo periodo di tempo passato in un'altra dimensione). Altri esempi sono Punisher, un veterano della guerra del Vietnam, e il supercriminale Magneto, un ebreo sopravvissuto all'Olocausto.\n\u00c8 interessante il fatto che la Marvel Comics Company stessa esista nell'Universo Marvel, e alcuni personaggi dell'azienda come Stan Lee e Jack Kirby sono addirittura apparsi in alcune storie. La Marvel di questa dimensione pubblica fumetti che celebrano le avventure \"attuali\" dei supereroi (per\u00f2 tralasciando le loro identit\u00e0 segrete e altri fatti privati); molti di questi sono editi con il permesso del supereroe in questione, che spesso dona il denaro guadagnato ai poveri.\nSupereroi e supercriminali in costume.\nLa tradizione di utilizzare costumi e identit\u00e0 segrete per combattere il male o per commettere azioni criminali esisteva gi\u00e0 da tempo in questa dimensione (ad esempio, il Cavaliere Nero nel medioevo) ma questa tendenza acquista importanza nel \"Vecchio West\" americano con Phantom Rider. Durante il ventesimo secolo la tradizione viene ripresa prima da Capitan America negli anni quaranta e poi dai Fantastici Quattro.\nGli eroi pi\u00f9 famosi della Marvel sono quelli creati tra il 1961 e il 1963, durante la cosiddetta \"Et\u00e0 d'Argento\": l'Uomo Ragno, Iron Man, il Dottor Strange, Devil, Thor, Hulk, Henry Pym, Wasp, gli X-Men, i Fantastici 4 e Nick Fury. Diversamente rispetto alla DC, pochi dei personaggi degli anni quaranta sono presenti nelle collane di fumetti di questi anni; Capitan America \u00e8 un'eccezione assieme a Namor, anche perch\u00e9 tutti e due questi personaggi sono stati ripresi e presentati al pubblico negli anni sessanta.\nTra i pi\u00f9 importanti gruppi di supereroi ci sono i Vendicatori, gli X-Men e i Difensori. Tutti questi gruppi hanno vari schieramenti; ai Vendicatori in particolare hanno preso parte la maggior parte degli eroi. Gli X-Men sono un gruppo di mutanti creato dal Professor X e che include alcuni dei personaggi pi\u00f9 popolari della Marvel, ad esempio Wolverine. I Difensori sono un team messo insieme dal Dr. Strange e che include Hulk, Namor e Silver Surfer.\nInvece i maggiori gruppi di supercriminali sono i Signori del Male, l'HYDRA e la Confraternita dei mutanti malvagi. Il primo gruppo corrisponde pi\u00f9 o meno ad una versione cattiva dei Vendicatori, anche perch\u00e9 ne hanno fatto parte molti dei supercattivi della Marvel; HYDRA \u00e8 un'organizzazione di superterroristi gestita dal Barone Strucker. La Confraternita dei mutanti \u00e8 il team antagonista degli X-Men, \u00e8 stata fondata da Magneto con il proposito di far prevalere con la forza la razza mutante su quella umana. Da non dimenticare anche i Sinistri Sei, storico gruppo di villain di Spider-man, sempre in continua evoluzione.\nDurante gli ultimi cinque anni, molti supercriminali, un tempo in costume, sono stati raffigurati senza costume ma in vestiti normali. I fumetti pubblicati di recente indicano che questa tendenza \u00e8 stata solo temporanea.\nOrigini dei poteri sovrannaturali.\nMolti dei supereroi di Terra-616 devono i loro poteri all'intervento dei Celestiali, entit\u00e0 cosmiche che avrebbero visitato la Terra milioni di anni fa e fatto esperimenti sugli uomini delle caverne (un processo che era stato effettuato anche su molti altri pianeti). Questo produce la creazione di due razze nascoste, i semi-dei Eterni e i geneticamente instabili Devianti, oltre a fornire alcuni umani del \"fattore-X\" nei loro geni, che a volte si attiva da solo provocando l'apparizione di superpoteri o, a volte, causando modifiche a livello somatico, nel caso dei mutanti. Altre persone hanno bisogno di fattori esterni (come le radiazioni) per risvegliare i poteri. Secondo il profilo genetico, in alcuni individui l'esposizione a determinati agenti chimici, che normalmente causerebbero la morte, causa l'insorgere di capacit\u00e0 sovrumane. Tranne che per i poteri psichici, queste abilit\u00e0 sono distribuite a caso; raramente due persone hanno lo stesso tipo di poteri. Non \u00e8 chiaro perch\u00e9 i Celestiali abbiano fatto questo, sebbene si sa che questi ultimi continuerebbero ad osservare l'evoluzione della specie umana. (Una miniserie Marvel chiamata Earth X spiega un possibile motivo: i supereroi avrebbero la funzione di proteggere un Celestiale che starebbe crescendo sulla Terra; tuttavia questa serie contrasta parecchi eventi della \"continuity\" dell'Universo Marvel). Nonostante ci\u00f2 il supercriminale e antagonista degli X-Men, Vargas, afferma di possedere i suoi poteri dalla nascita anche se non possiede il fattore-X e il suo genotipo \u00e8 uguale a quello di un uomo normale.\nAltre possibili origini dei superpoteri possono essere, la magia, la manipolazione genetica o parti bioniche. Alcuni eroi e criminali non hanno alcun potere ma possono essere estremamente esperti nelle arti marziali oppure avere un equipaggiamento tecnologicamente avanzato. Nell'Universo Marvel la tecnologia \u00e8 un po' pi\u00f9 sviluppata di quella del mondo reale; ci\u00f2 \u00e8 dovuto a singoli individui di spiccata genialit\u00e0 come Reed Richards. Tuttavia, la maggior parte degli strumenti veramente tecnologicamente avanzati sono davvero troppo costosi per i semplici cittadini (come armature potenziate o raggi laser), e sono spesso nelle mani di agenzie governative come la SHIELD oppure in quelle di potenti organizzazioni criminali, ad esempio la AIM. La compagnia leader nella produzione di queste apparecchiature \u00e8 la Stark International di Anthony Stark (Iron Man), anche se ce ne sono altre. Alcune tecnologie avanzate sono state fornite agli uomini da razze nascoste, alieni o viaggiatori del tempo come Kang il Conquistatore, conosciuto per aver influenzato l'industria robotica nel passato.\nNei supereroi l'energia richiesta per poter usare i propri poteri deriva dal proprio corpo, che viene usato come sorgente, oppure se la richiesta di energia eccede rispetto a quello che il corpo pu\u00f2 contenere, arriva da un'altra fonte. Nella maggior parte dei casi, questa sorgente esterna \u00e8 il \"campo psichico universale\", grazie a cui possono rifornirsi di energia.\nLa Marvel prova a spiegare la maggior parte dei superpoteri e delle loro fonti \"scientificamente\", spesso utilizzando concetti scientifici inventati, ad esempio:\nRazze non umane.\nLa condizione di paura paranoica verso i mutanti esiste a causa della credenza che i mutanti siano una razza o una specie (Homo Superior o Homo Sapiens Superior) e che vogliano soppiantare gli umani. Ci\u00f2 ha provocato la formazione di organizzazioni con il proposito di sistemare la questione, questi possono essere divisi in tre gruppi: coloro che desiderano una coesistenza pacifica tra umani e mutanti (gli X-Men e i loro affiliati), quelli che vogliono schiavizzare o eliminare gli umani per salvaguardare i mutanti (Magneto, Apocalisse e i loro seguaci) e coloro che vorrebbero soggiogare o eliminare i mutanti in favore degli umani. Questi ultimi usano spesso robot, ad esempio le Sentinelle, come armi. Alcune specie sono definiti come sotto-umani, come i Morlock che si nascondono nelle fogne di New York City e sono discriminati dal mondo esterno a causa delle loro deformit\u00e0 mutanti. I Morlock hanno recentemente preso parte all'organizzazione terroristica conosciuta come Gene Nation.Quando i Celestiali hanno visitato la Terra un milione di anni fa e fatto esperimenti sui cavernicoli, creano due razze diverse: gli Eterni dalla lunga vita e gli instabili geneticamente Devianti.Nonostante siano simili agli umani, gli Eterni vivono molto di pi\u00f9 e in comunit\u00e0 isolate dagli umani normali. Il tasso di natalit\u00e0 di questa specie \u00e8 molto basso; possono incrociarsi con gli umani ma il risultato \u00e8 sempre un normale umano. Nonostante ci\u00f2, gli Eterni hanno in generale protetto la razza umana, soprattutto dai Devianti. Gli Eterni hanno anche sviluppato una tecnologia avanzata.L'Eterno Thanos merita una menzione a parte in quanto nato con una malattia genetica chiamata \"sindrome deviante\" che gli dona un aspetto completamente diverso dal resto della sua razza e ne amplifica enormemente i poteri. Mentre i loro cugini Eterni posseggono poteri simili a quelli degli dei e generalmente molto belli fisicamente, i Devianti si nascondono a causa delle loro mutazioni differenti da individuo a individuo, infatti alcuni Devianti estremamente mutati e deformi sono anche chiamati \" I Mutati\", si \u00e8 scoperto che alcuni mostri della mitologia classica siano in realt\u00e0 Devianti mutati. Alcuni di questi individui mutati possiedono abilit\u00e0 sovrumane, ma i loro poteri non sono degni di competere con quelli degli Eterni.Oltre a questi quattro gruppi, esistono molte altre razze intelligenti sulla Terra segretamente. Tra di esse:\nMolti di queste specie possiedono una tecnologia avanzata ma hanno vissuto nascosti all'umanit\u00e0 fino agli ultimi anni. Molte varianti della razza umana possono essere trovate nella Terra Selvaggia, esse sono discendenti da un gruppo di cavernicoli che era emigrato l\u00ec per sfuggire agli esperimenti dei Celestiali. Altri rimasugli degli umanoidi primitivi camminano ancora sulla Terra (-616), tra cui il neanderthaliano Missing Link, un vecchio nemico di Hulk.\nRazze aliene.\nL'Universo Marvel contiene anche centinaia di razze aliene intelligenti. La Terra \u00e8 entrata in contatto con molte di queste perch\u00e9 la maggiore \"deviazione iperspaziale\" passerebbe attraverso il nostro sistema solare.\nLe razze pi\u00f9 famose nella Terra-616:\nI primi tre sono spesso coinvolti in conflitti diretti o indiretti, che occasionalmente coinvolgono la Terra; in particolare, i Kree e gli Skrull sono antichi rivali, e la guerra tra i due imperi ha implicato gli umani in molte occasioni.\nUn'altra razza aliena importante sono gli \"Osservatori\", esseri immortali che osservano l'Universo Marvel e hanno fatto voto di non interferire con gli eventi di esso, sebbene l'Osservatore della Terra, Uatu ha violato spesso questo giuramento.\nGli \"Antichi dell'Universo\" sono antichi alieni immortali che hanno spesso influito sul corso di molti mondi da miliardi di anni, agendo da soli o in gruppo. Un potere chiamato Potere Primordiale \u00e8 collegato ad essi.\nMolte altre razze aliene si sono unite in un \"Concilio Intergalattico\" per avere ciascuno la sua parola riguardo ai problemi di tutti, ad esempio l'interferenza degli umani nei loro affari.\nIn \"Spider-Man: Secret Wars\", il simbionte viene identificato come una forma di vita aliena da Mr. Fantastic. In seguito con Eddie Brock, diventa la creatura conosciuta come Venom, uno dei pi\u00f9 forti nemici dell'Uomo Ragno. Venom infetta poi Cletus Cassidy, che diverr\u00e0 Carnage e infetter\u00e0 a sua volta Patrick Mulligan (Toxin).\nCreature sovrannaturali.\nNell'Universo Marvel ci sono anche molte creature leggendarie come dei, demoni e vampiri. Gli 'dei' di molte religioni politeistiche sono esseri potentissimi, immortali e simili agli uomini provenienti da altre dimensioni che hanno visitato la Terra in tempi antichi, e sono diventati la base di molte leggende. Oltre ai gruppi di divinit\u00e0 mitologiche, ne sono state inventate alcune dalla Marvel, come gli Dei Oscuri, il mago Normal, i nemici degli dei di Asgard.\nDa notare \u00e8 il fatto che parecchi personaggi o esseri hanno preteso di essere chiamati dei durante alcune avventure; in particolare, nessuno di questi ha mai preteso di essere definito Dio, Satana o altri personaggi delle credenze ebreo-cristiane, nonostante il fatto che negli ultimi tempi siano apparsi molti angeli. Allo stesso modo i demoni sono esseri che fanno affari sfruttando la gente in difficolt\u00e0 in tutto l'universo, il pi\u00f9 importante di loro \u00e8 Mefisto. Ad ogni modo, ad entit\u00e0 come Odino e Zeus vengono attribuiti poteri assai simili a quelli del Supremo, cio\u00e8 di Dio inteso secondo la tradizione giudaico-cristiana.\nLa maggior parte della generazione corrente di dei si \u00e8 scoperto siano i discendenti dell'Antica Dea Gaea. I due maggiori pantheon sono gli Asgardiani (dei quali \u00e8 membro Thor) e gli Olimpici (dei quali \u00e8 membro Ercole). I capi dei due gruppi si sono spesso uniti in associazioni come \"Il Concilio degli Dei\" o \"Il Concilio dei Padri del Cielo\". I grandi Celestiali hanno imposto agli dei di non interagire pi\u00f9 con gli umani moltissimi anni fa, e infatti molta gente crede che non esistano.\nEntit\u00e0 cosmiche.\nSopra ogni essere dell'Universo Marvel ci sono le Entit\u00e0 Cosmiche, creature con poteri inimmaginabili (il pi\u00f9 debole pu\u00f2 distruggere un pianeta senza sforzo alcuno) che esistono per compiere il dovere di mantenere la vita nell'universo. Molti di loro non si preoccupano degli \"esseri inferiori\" come gli umani, e infatti le conseguenze delle loro azioni possono essere pericolose per i mortali. Quando feroci nemici minacciano l'integrit\u00e0 dell'universo, non \u00e8 insolito che queste entit\u00e0 si radunino e discutano sul problema. Tra le pi\u00f9 importanti entit\u00e0 ci sono Eternit\u00e0, Morte, Infinit\u00e0, Oblio, Galactus, la misteriosa Fenice e infine il Tribunale Vivente un essere onnipotente, onnipresente e onnisciente.\nSopra tutti gli Dei, le entit\u00e0 cosmiche e anche sopra il Tribunale Vivente esiste una sola, unica suprema creatura conosciuta come il \"Supremo\". Definito come il creatore della vita, questa entit\u00e0 governa su un regno popolato da angeli chiamato \"Paradiso\", nel quale vengono spedite dopo la morte le anime buone: infatti Il Supremo \u00e8 simile al Dio ebreo-cristiano. Nella sua ultima apparizione, nel 2004 in una storia dei Fantastici Quattro, \u00e8 stato rappresentato somigliante a Jack Kirby, che ha appunto \"disegnato\" l'universo Marvel. Questa creatura afferma di comunicare direttamente con un associato (plausibilmente una rappresentazione di Stan Lee), sebbene non si sa a che punto della gerarchia delle entit\u00e0 si trovi.\nCosmologia.\nL'Universo Marvel \u00e8 parte di un multiverso, una serie di universi che coesistono ma di norma non interagiscono l'uno con l'altro\nUniversi/Terre/Continuity.\nLa gran parte dei fumetti della Marvel si svolgono nella continuity conosciuta come Terra-616, uno degli universi del multiverso. Le altre continuity sono catalogate rispetto alle differenze con quella pi\u00f9 importante.\nLe pi\u00f9 famose Terre oltre alla 616 sono:\nInoltre molte continuity sono trattate nelle serie \"What If...?\" e in Exiles.\nNell'Universo Marvel i termini \"dimensione\" e \"universo\" assumono significati diversi; ad esempio, personaggi come Mefisto o Cuore Nero provengono da un'altra dimensione, i Celestiali da un altro universo, ma tutti loro appartengono comunque a Terra-616. Una continuity di solito non \u00e8 necessariamente associata ad una etichetta editoriale; ad esempio, mentre l'etichetta Ultimate Marvel \u00e8 ambientata nella continuity di Terra-1610, le avventure di altri marchi come Epic Comics, Max Comics e Marvel UK, sono ambientate nella Terra-616.\nDimensioni.\nTra diverse continuities, esistono una grande variet\u00e0 di dimensioni, a volte chiamate \"mini-dimensioni\" o \"dimensioni tascabili\", che non sono definite come mondi a s\u00e9 stanti, ma allegati ad un particolare universo. Ci sono molte dimensioni, alcune simili alla Terra altre totalmente aliene, alcune sono magiche altre \"scientifiche\", alcune abitate altre no. Le dimensioni collegate a Terra-616 sono il Microverso, l'Inferno, la Dimensione Darkforce, il Limbo, la Zona Negativa e molte altre.\nTempo.\nUna cosa degna di nota dell'Universo Marvel \u00e8 il fatto che la storia non pu\u00f2 essere alterata - se un viaggiatore del tempo causasse un'alterazione temporale, si creerebbe semplicemente un altro universo dove la storia prosegue in maniera diversa dal normale. Esistono quindi centinaia, migliaia di diverse realt\u00e0 simili a Terra-616. Non si conosce il perch\u00e9 di questo fatto, ma si crede che il Cristallo M'Kraan (una pietra capace di trasportare materia tra due diverse dimensioni) che si trova in una palude della Florida nell'universo base (Terra-616) sia collegato a questo fatto. Esistono alcune associazioni che si occupano di monitorare il corso del tempo come \"I Corpi D'Armata di Capitan Bretagna\", i \"Timebreakers\", e \"Le Forze Militari di Kang il Conquistatore\", tuttavia non tutti lavorano per scopi onesti."}
{"id": "918395", "revid": "48479", "url": "https://it.wikipedia.org/wiki?curid=918395", "title": "Xian Tian Dao", "text": ""}
{"id": "918399", "revid": "106456", "url": "https://it.wikipedia.org/wiki?curid=918399", "title": "Governo della Chiesa", "text": "Con Governo della Chiesa si intende la forma con cui una comunit\u00e0 cristiana si struttura e si governa. Infatti come ogni altra societ\u00e0 umana, anche le chiese cristiane sono strutturate e quindi governate secondo specifici modelli organizzativi che risalgono all'insegnamento del Nuovo Testamento e che si sono sviluppati nella storia.\nI dati biblici.\nIl Nuovo Testamento mostra una terminologia molto varia per indicare i responsabili delle comunit\u00e0.\nFondamentalmente i termini usati sono \"presbitero\" (=\"anziano\", non nel senso di et\u00e0 ma di autorit\u00e0) e \"vescovo\" (=\"supervisore\") (Tt ; At ). La questione se tale diversit\u00e0 di terminologia risponde a una diversit\u00e0 di ministeri ha una risposta molto complessa, e in molti casi i due termini sono intercambiabili.\nMolti passi attestano che le comunit\u00e0 cristiane locali presentavano una pluralit\u00e0 di anziani (At ; ; Fil ). Questi anziani sovraintendevano alla chiesa locale (At ; 1 Pt ), ed erano quindi responsabili di governarla (1 Tim ; 1 Ts ; Eb ).\nGli anziani giudicano fra i fratelli (cfr. 1 Cor ), e sono loro ad ammonire 1 Timoteo ).\nGli anziani sono assistiti nel loro ministero dai diaconi, che si occupano soprattutto di opere di misericordia (Fil ; At ; cfr. 1 Tim ).\nIl processo di nomina dei primi sette diaconi viene approvato dagli apostoli che invitano la comunit\u00e0 a indicare le persone pi\u00f9 idonee (cfr. At . I membri della chiesa hanno il diritto, in questioni disputate, di fare appello ai loro anziani, e se la disputa \u00e8 con gli stessi anziani locali, a fare appello al governo regionale della chiesa o, pi\u00f9 avanti ancora, a tutte le chiese locali o \"assemblea generale\" (At ). Le decisione di istanze superiori sono vincolanti per le comunit\u00e0 locali (At ).\nInterpretazione cattolica.\nLa teologia cattolica, per la quale la Tradizione della Chiesa \u00e8 luogo teologico insieme con la Sacra Scrittura, considera tale fluidit\u00e0 terminologica come un passo che porter\u00e0, all'inizio del II secolo, alla definizione dell'episcopato monarchico cos\u00ec come lo troviamo in Sant'Ignazio d'Antiochia (per esempio vedi la sua \"Lettera agli Efesini\" 4,1).\nPertanto la cattolicit\u00e0 ha elaborato una visione del ministero ecclesiale gerarchica, con al vertice il papa, poi i vescovi in comunione con lui, poi i presbiteri loro collaboratori, e quindi i diaconi.\nInterpretazione riformata.\nLa teologia originata dalla riforma protestante, dal canto suo, avendo la Bibbia come unica fonte normativa, presenta diverse letture dei dati biblici, e in tal senso sviluppa vari modelli di governo della Chiesa. Tale diversit\u00e0, cio\u00e8 il modo diverso in cui di fatto le diverse chiese non cattoliche sono oggi organizzate, dipende dall'interpretazione che esse danno dei dati che trovano nel Nuovo Testamento come pure dal valore attribuito alla loro evoluzione storica.\nPertanto il governo delle chiese cristiane rispecchia essenzialmente oggi tre modelli organizzativi:\nQuesti modelli possono essere pi\u00f9 o meno \"puri\" in quanto le caratteristiche di ciascuna comunit\u00e0 cristiana locale possono essere influenzate da elementi tipici di altri modelli.\nLe forme di governo assunte dalle chiese, sono state indubbiamente pure influenzate dalla prevalenza e dall'evoluzione delle forme di governo civile. A sua volta il governo delle chiese ha pure influenzato la forma del governo civile, come il Protestantesimo sulla democrazia americana.\nIl modello di governo episcopale.\nLe chiese strutturate secondo il modello episcopale, (o governo prelatizio o anche monarchico della chiesa) sono governate da vescovi che hanno autorit\u00e0 su territori denominati diocesi. La presidenza che essi esercitano sulla loro diocesi \u00e8 sia sacramentale che politica. Essi non solo eseguono ordinazioni, confermazioni e consacrazioni, ma sovrintendono il clero della diocesi e la rappresentano sia a livello secolare che nell'ambito di una gerarchia ecclesiastica.\nSecondo questo sistema, i vescovi possono essere soggetti a vescovi di grado pi\u00f9 elevato (chiamati, a seconda dei casi, arcivescovi, metropoliti e/o patriarchi a seconda delle tradizioni). I vescovi si riuniscono in concili o sinodi. Questi sinodi, soggetti alla presidenza di vescovi di grado pi\u00f9 elevato, possono governare le diocesi rappresentate nei concili, sebbene il sinodo possa essere puramente consultivo.\nSi noti come la presenza dell'ufficio di \"vescovo\" in una chiesa non \u00e8 prova di per s\u00e9 che la sua organizzazione sia episcopale. Per esempio, nell'organizzazione dei mormoni, il \"vescovo\" occupa la funzione che nell'Anglicanesimo \u00e8 occupata da un presbitero.\nInoltre, il sistema di governo episcopale non \u00e8 di solito una semplice catena di comando. Al contrario, una certa autorit\u00e0 pu\u00f2 risiedere non solo nei sinodi e collegi di vescovi, ma anche in concili formati da laici e dal clero. Inoltre, i diversi modelli di autorit\u00e0 sono soggetti ad un'ampia variet\u00e0 di diritti storici ed onori che possono tagliare trasversalmente le linee di autorit\u00e0.\nIl modello episcopale \u00e8 predominante nel cattolicesimo, nel cristianesimo ortodosso e nell'anglicanesimo. \u00c8 pure comune in chiese metodiste e luterane del nord Europa.\nIl modello di governo presbiteriano.\nNel modello di governo presbiteriano le chiese sono governate da un sistema di \"consigli\".\nIl consiglio pi\u00f9 basso governa la comunit\u00e0 cristiana locale. Chiamato anche concistoro o \"consiglio di chiesa\", (in inglese \"session\") esso \u00e8 composto da \"anziani\" o \"consiglieri\". Pu\u00f2 essere cos\u00ec anche chiamato \"collegio degli anziani\".\nIl ministro della comunit\u00e0 (pastore) [a cui ci si riferisce nel mondo anglosassone anche come \"teaching elder\" (lett. anziano insegnante)], \u00e8 membro di questo consiglio e generalmente lo presiede. \u00c8 pi\u00f9 comune, per\u00f2, che il consiglio di chiesa abbia un suo \"presidente\" (eletto fra i consiglieri stessi) e che il ministro sieda fra di loro con o senza diritto di voto. I consiglieri di chiesa (chiamati anche \"anziani\" o, in inglese, \"ruling elders\") sono eletti democraticamente dalla comunit\u00e0 come suoi rappresentanti.\nIl consiglio di chiesa manda poi suoi rappresentanti al consiglio immediatamente loro superiore, chiamato presbiterio. Il presbiterio quindi, secondo questo sistema, \u00e8 un organo di governo della chiesa a livello territoriale che gestisce diverse comunit\u00e0 tramite loro rappresentanti. Questo secondo livello \u00e8 chiamato anche, in certe chiese riformate come la Chiesa valdese \"consiglio di distretto\", \"colloquio\", o anche \"circuito\".\nIn alcune chiese presbiteriane vi \u00e8 anche un terzo livello (a carattere regionale, cantonale o nazionale) chiamato Sinodo o assemblea generale (formato da pastori e/o rappresentanti laici). Ogni consiglio ha autorit\u00e0 sui suoi costituenti e si aspetta dai rappresentanti di ciascun livello che esercitino il loro giudizio sulle questioni loro sottoposte. Ciascun livello di consiglio pu\u00f2 agire come corte di appello nel caso di procedimenti disciplinari e non \u00e8 insolito che annullino le decisioni prese dai consigli loro inferiori.\nQuesto sistema pu\u00f2 denominare le chiese che lo sostengono, da cui si ha il termine chiese presbiteriane, cio\u00e8 chiese governate secondo il modello presbiteriano. Elementi di questo modello possono trovarsi anche in altri modelli. Il termine \"presbitero\" che, in questo modello definisce il \"consigliere di chiesa\", nel modello episcopale diventa il \"prete\".\nIl modello di governo congregazionalista.\nIl modello di governo congregazionalista fa risiedere ogni suo potere decisionale nell'assemblea riunita dei suoi membri (congregazione), la quale dibatte ogni questione concernente la propria attivit\u00e0 e prende le sue decisioni attraverso voto democratico. Ogni comunit\u00e0 che segue questo modello \u00e8 sovrana ed autonoma.\nL'assemblea normalmente elegge un proprio \"consiglio di chiesa\", ma decide essa stessa quale debba essere il limite delle competenze di questo, il limite del potere decisionale del consiglio. Allo stesso modo \u00e8 l'assemblea della comunit\u00e0 cristiana locale che decide se associarsi oppure no ad organismi superiori (regionali o denominazionali) e quali competenze accordare loro.\nIn questo modello, gli organismi superiori alla comunit\u00e0 locale non esercitano controllo su di esse oltre a ci\u00f2 che esse loro concedono e, al massimo, possono sospendere o far cessare la loro adesione all'associazione. Gli organismi superiori alla comunit\u00e0 locale hanno spesso solo un carattere consultivo e non decisionale. Il loro ruolo \u00e8 spesso pure quello di agire come rappresentanza nei rapporti con le autorit\u00e0 politiche. Molte chiese congregazionaliste per principio sono completamente indipendenti. Eccezione pu\u00f2 essere la consacrazione dei pastori alle quali spesso sono invitati ad assistere membri delle comunit\u00e0 vicine o associazioni.\n\u00c8 implicito in questo modello che i ministri di culto, o pastori, non esercitano il potere di governare la loro comunit\u00e0, se non nei limiti loro assegnati dall'assemblea. Possono presiedere sulla comunit\u00e0, ma \u00e8 sempre essa l'istanza ultima a cui spetta ogni decisione.\nIl sistema congregazionalista \u00e8 tipico delle Chiese battiste."}
{"id": "918402", "revid": "1711941", "url": "https://it.wikipedia.org/wiki?curid=918402", "title": "Nomi degli Elfi", "text": ""}
{"id": "918406", "revid": "229617", "url": "https://it.wikipedia.org/wiki?curid=918406", "title": "Giornate Rosse Allistine", "text": ""}
{"id": "918413", "revid": "104265", "url": "https://it.wikipedia.org/wiki?curid=918413", "title": "Fiorenzo di Bastia", "text": "Agiografia.\nLa vita di questo santo \u00e8 avvolta nella leggenda. Essa \u00e8 illustrata in un ciclo di affreschi nella chiesa a lui dedicata a Bastia Mondov\u00ec. \nSecondo una lettura agiografia, Fiorenzo avrebbe condiviso la sorte della Legione tebea.\nFiorenzo sarebbe nato da una famiglia nobile; versatissimo all'uso delle armi, venne arruolato dal principe Maurizio nella sua legione e con essa part\u00ec per un viaggio che li condusse a Gerusalemme, dove ricevette il battesimo e pot\u00e9 visitare i luoghi santi. Gli imperatori Diocleziano e Massimiano ordinarono alla legione di tornare per sedare i tumulti che erano scoppiati in Savoia. Nel viaggio di ritorno, fecero tappa a Roma, dove ricevettero udienza dal papa Marcellino e ricevettero da lui la cresima. Giunti a Martigny, appresero che i nemici da sconfiggere erano in realt\u00e0 i Cristiani del luogo. Alcuni squadroni, tra cui quello di Fiorenzo, si ritirarono sulle montagne circostanti, mentre la maggior parte rimase nella vallata di Agauno insieme a Maurizio per affrontare le schiere dell'Imperatore. \nCos\u00ec Fiorenzo sopravvisse alla strage dei Martiri Tebei e decise di scendere in Piemonte con i suoi compagni per predicarvi il Vangelo. Si ferm\u00f2 a Bastia, accolto benevolmente dai suoi abitanti, prodigandosi in miracoli, ma la vendetta degli imperatori non si fece attendere. Essi avevano inviato spie alla ricerca dei sopravvissuti dall'eccidio e pubblicato nuovi editti contro i credenti cristiani. Lo trovarono e lo portarono in giudizio. Per aver salva la vita avrebbe dovuto rinnegare la fede cristiana e sacrificare agli idoli, cosa che Fiorenzo rifiut\u00f2 di fare. Legato alla colonna e aspramente flagellato, Fiorenzo cantava inni sacri e lodava Dio, persistendo nel rifiuto di sacrificare agli idoli. \nFu decapitato il 22 settembre del 297 ma, visto che \"scarse [sono] le memorie\" viene festeggiato il 14 giugno.\nUna lettura alternativa degli affreschi \u00e8 stata di recente proposta dallo storico dell'arte Adriano Antonioletti Boratto, il quale invece slega la tradizione tebea da quella di San Fiorenzo di Bastia. Difatti da un'attenta lettura degli \"Acta Sanctorum\", si possono rintracciare negli affreschi alcuni puntuali riferimenti alle storie di due santi di nome Fiorenzo: il primo vissuto in Spagna, cavaliere romano, convertito e martirizzato, il secondo monaco umbro protagonista della liberazione delle campagne da un'invazione di serpi nelle modalit\u00e0 descritte a Bastia. Per questi motivi si pu\u00f2 ipotizzare che l'identit\u00e0 del popolare santo piemontese si sia costruita con la commistione di tradizioni agiografiche differenti.\nCulto.\nLa festa cristiana del 14 giugno va a coincidere con la celebrazione rurale della mietitura del grano, appropriandosi di una festa contadina e popolare. Ultimamente la ricorrenza viene festeggiata la seconda settimana di maggio."}
{"id": "918414", "revid": "44627", "url": "https://it.wikipedia.org/wiki?curid=918414", "title": "Spazio lp", "text": ""}
{"id": "918419", "revid": "124808", "url": "https://it.wikipedia.org/wiki?curid=918419", "title": "An\u00e9mique", "text": ""}
{"id": "918421", "revid": "121566234", "url": "https://it.wikipedia.org/wiki?curid=918421", "title": "John Ostrander", "text": "Carriera.\nInizi\u00f2 come attore in una compagnia teatrale di Chicago, ma cominci\u00f2 a scrivere fumetti nel 1983. I suoi primi lavori pubblicati erano storie sul personaggio di \"Sargon, Padrona della Guerra\", che apparve nella serie \"Warp\" pubblicata dalla First Comics e basata su una serie di commedie della stessa compagnia teatrale di Chicago. \u00c8 il co-creatore, insieme a Timothy Truman, del personaggio GrimJack, che apparve in origine come storia secondaria in \"Starslayer\" della First Comics, prima di comparire su un volume singolo, pubblicato sempre dalla First Comics alla met\u00e0 degli anni 80. First Comics ferm\u00f2 la pubblicazione nel 1991, mentre Ostrander stava gi\u00e0 realizzando lavori per altri editori di fumetti (i suoi primi testi per la DC Comics sono stati pubblicati nel 1986).\nPrima di intraprendere la sua carriera nei fumetti, Ostrander studi\u00f2 teologia con l'intento di diventare un prete cattolico. Le sue approfondite esplorazioni sulla moralit\u00e0 furono utilizzate in seguito nello scrivere \"Lo Spettro\", una serie della DC Comics sulla manifestazione dell'ira di Dio. Il suo focalizzarsi sull'aspetto umano del personaggio, un detective della polizia degli anni 30 morto di nome Jim Corrigan, e la sua esplorazione di tematiche morali e teologiche port\u00f2 nuova linfa ad un personaggio che troppo spesso veniva ritenuto impossibile da scrivere. Lavor\u00f2 inoltre su \"Firestorm\", \"Justice League\", \"Martian Manhunter\", \"Manhunter\", \"Suicide Squad\", e \"Wasteland\" per la DC.\nOstrander scrisse frequentemente insieme a sua moglie Kim Yale dalla met\u00e0 degli anni 80 fino alla sua morte per carcinoma mammario nel 1997. Fu mentre lavorava con lei che diede quello che probabilmente \u00e8 il suo contributo pi\u00f9 duraturo all'Universo DC: la trasformazione di Barbara Gordon, l'ex-Batgirl, nella specialista dell'informazione e di computer Oracolo.\nPer la Marvel Comics, Ostrander ha lavorato inoltre su X-Men, Alfiere, Quicksilver, Eroi in vendita e Punisher.\nOstrander ha scritto anche per altri editori di fumetti: \"Hotspur\" per Eclipse Comics; \"Lady Death\" per Chaos! Comics; \"Magnus, Robot Fighter\", \"Rai\" e la \"Future Force\", e \"Eternal Warrior\" per Valiant Comics.\nOstrander \u00e8 stato uno degli scrittori principali di ' per la Dark Horse Comics, e molti dei suoi story-arc, come le storie \"Crepuscolo\", \"Oscurit\u00e0\", e \"Le Guerre dei Cloni\" sono disponibili in edizioni brossurate. \u00c8 anche lo scrittore di una serie di fumetti di \"Guerre stellari\": '.\nOstrander ha anche scritto un audio dramma di \"Doctor Who\" per Big Finish Productions. Intitolata \"Deadman's Hand\", la storia \u00e8 stata dapprima annunciata per la pubblicazione nel 2004; da allora la sua uscita \u00e8 stata spostata due volte, e ora appare sulle pagine di Big Finish nella sezione \"Prossime uscite\" senza nessuna data d'uscita programmata. Come annunciato, la storia vede comparire il Seventh Doctor, Ace e Hex.\nOstrander ha recentemente accettato di scrivere anche una storia breve per l'antologia di prosa Moonstone Books in cui compare l'Uomo mascherato.\nI suoi lavori gli hanno fatto vincere un numero consistente di riconoscimenti nel campo dei fumetti, comprese le nomination per il \"Comics Buyer's Guide\" Award come Scrittore Preferito nel 1997, 1998, 1999, e 2000.\nNel dicembre del 2006, DC Comics ha pubblicato un nuovo story-arc di Batman intitolato 'Grotesk' scritto da Ostrander che si svolge nei numeri 659-662 di \"Batman\"."}
{"id": "918422", "revid": "697352", "url": "https://it.wikipedia.org/wiki?curid=918422", "title": "Lamborghini Murci\u00e8lago Lp 640", "text": ""}
{"id": "918424", "revid": "117792", "url": "https://it.wikipedia.org/wiki?curid=918424", "title": "Supercattivi", "text": ""}
{"id": "918425", "revid": "76029536", "url": "https://it.wikipedia.org/wiki?curid=918425", "title": "Ricavo marginale", "text": "In economia, il ricavo marginale di una merce \u00e8 la derivata del ricavo totale (il fatturato di un'impresa) rispetto alla quantit\u00e0 di merce \"venduta\" (che coincide con quella prodotta solo nell'ipotesi di assenza di scorte di quella merce). Esso indica dunque l'incidenza di variazioni delle vendite di quella merce nel fatturato complessivo. Se R \u00e8 il ricavo totale, il ricavo marginale \u00e8 pertanto definito come:\nformula_1\nIn base alla regola di Leibniz si pu\u00f2 esplicitare nel prezzo:\nformula_2.\nTenuto conto che l'elasticit\u00e0 della domanda \u00e8 definita come il rapporto tra la variazione relativa della domanda e quella del prezzo, possiamo scrivere:\nformula_3.\nEguagliando a zero la derivata, otteniamo che il ricavo \u00e8 massimo in corrispondenza di una domanda perfettamente elastica rispetto al prezzo (formula_4)."}
{"id": "918432", "revid": "115337477", "url": "https://it.wikipedia.org/wiki?curid=918432", "title": "Neftejugansk", "text": "Neftejugansk \u00e8 una citt\u00e0 della Russia, situata sul fiume Ob' nella Siberia occidentale, vicina alla citt\u00e0 di Surgut.\nLa citt\u00e0 fu fondata il 16 ottobre 1967. Precedentemente, per\u00f2, nel 1961 fu scoperto un giacimento di petrolio. La principale ed unica grande impresa della citt\u00e0 \u00e8 la \"Juganskneftegaz\", fondata nel febbraio del 1966.\nLa parola \"Jugansk\" - deriva dal nome di un piccolo fiume nei pressi della citt\u00e0; la parola \"neft\" significa petrolio in russo.\nL'economia della citt\u00e0 resta basata sul petrolio, ed era la sede principale per la societ\u00e0 petrolifera russa JUKOS, la quale compr\u00f2 la Juganskneftegaz.\nInfrastrutture e trasporti.\nAereo.\nL'Aeroporto di Neftejugansk \u00e8 la base tecnica della compagnia aerea russa il Distaccamento Aereo di Neftejugansk che opera la flotta degli elicotteri russi Mil Mi-8 e Kamov Ka-32 per i voli regionali e di servizio per le compagnie locale."}
{"id": "918433", "revid": "39224", "url": "https://it.wikipedia.org/wiki?curid=918433", "title": "Ortodossia orientale", "text": ""}
{"id": "918434", "revid": "1318658", "url": "https://it.wikipedia.org/wiki?curid=918434", "title": "Metatron", "text": "Metatron (in ebraico: \u05de\u05b6\u05d8\u05b8\u05d8\u05b0\u05e8\u05d5\u05b9\u05df \"Me\u1e6d\u0101\u1e6dr\u014dn\", \u05de\u05b0\u05d8\u05b7\u05d8\u05b0\u05e8\u05d5\u05b9\u05df \"M\u0259\u1e6da\u1e6dr\u014dn\", \u05de\u05b5\u05d9\u05d8\u05b7\u05d8\u05b0\u05e8\u05d5\u05b9\u05df \"M\u0113\u1e6da\u1e6dr\u014dn\", \u05de\u05b4\u05d9\u05d8\u05b7\u05d8\u05b0\u05e8\u05d5\u05b9\u05df \"M\u012b\u1e6da\u1e6dr\u014dn\") \u00e8 un importante angelo presente nell'ebraismo rabbinico e nella qabbalah. \nNon vi sono riferimenti diretti a un angelo di nome Metatron nel Tanakh e nelle scritture canoniche dal cristianesimo occidentale (Antico Testamento e Nuovo Testamento), anche se la letteratura che lo menziona rintraccia nella sua figura l'angelo personale del Signore, soprattutto nel punto in cui in \"Esodo 23,20-23\" si legge che il nome di JHWH \u00e8 in lui; viene chiamato infatti anche Jahoel, nomi significativamente teofanici.\nDal Talmud.\nIl Talmud ha una sezione in cui \u00e8 detto che Elisha ben Abuyah, anche conosciuto come Aher (\"altro\" com'era detto), entr\u00f2 nel Paradiso e vide Metatron seduto (un'azione che nel Paradiso \u00e8 permessa solo al Signore). Elishah ben Abuyah allora guard\u00f2 Metatron e disse ereticamente \u00abci sono dunque due poteri in cielo!\u00bb. I Rabbini spiegarono che Metatron era autorizzato a sedere per il suo ruolo di Scriba Celeste, scriveva i fatti di Israele (Talmud Babilonese, Hagiga 15a).\nIl Talmud afferma che Metatron della Merkavah sia l'angelo principe associato al bene dell'albero della conoscenza del bene e del male (Sefer Ha-Zohar); la Merkavah \u00e8 il trono creato dal Signore; per la tradizione ebraica questo non concorda affatto con il testo di Enoch considerato apocrifo nell'Ebraismo.\nMetatron \u00e8 a volte detto \u00abil piccolo YHWH\u00bb, che \u00e8 il piccolo Tetragrammaton: secondo una versione Talmudica citata dal dotto caraita Qirqisani. La parola 'Metatron' \u00e8 numericamente equivalente a Shaddai (Dio) nella Ghematriah; \u00e8 anche detto avere \u00abil Nome del suo Padrone\u00bb. Qirqisani potrebbe aver rappresentato in modo erroneo il Talmud per poter imbarazzare i rabbini suoi avversari con un evidente dualismo. D'altro canto, i testi extra-talmudici mistici parlano di \"piccolo YHWH\", espressione apparentemente derivata da Esodo 23,21, che menziona un angelo di cui Dio dice: \"il mio nome \u00e8 in lui\".\nIl Talmud Babilonese menziona Metatron in due altri luoghi: Sanhedrin 38b e Avodah Zarah 3b. Yevamot 16b descrive, nel periodo amorreo, i doveri del 'principe del mondo' trasferiti da Michele a Metatron.\nAssieme agli ordini angelici delle Chayyot e degli Ophanim, Metatron \u00e8 l'angelo della Merkavah: essa \u00e8 il Carro Celeste citato anche nella visione profetica di Ezechiele e di Isaia. \nEtimologia.\nCi sono numerose possibili etimologie del nome Metatron; qui ne elenchiamo alcune. Anzitutto si pu\u00f2 menzionare che Philip Alexander e altri studiosi ritengono che il nome di Metatron abbia avuto origine nei testi di Hekhalot-Merkabah (come 3 Enoch): potrebbe dunque trattarsi di una parola magica, come i nomi Adiriron e Dapdapiron.\nHugo Odeberg, Adolf Jellinek e Marcus Jastrow suggeriscono che il nome potrebbe derivare da \"custode della guardia\" (\u05de\u05d8\u05d3\u05d0) o da \"guardare, proteggere\" (\u05de\u05d8\u05d3) Odeberg inoltre ipotizza anche che il nome Metatron possa essere legato al nome persiano di Mithras. \nTra le altre ipotesi avanzate, v'\u00e8 quella che fa derivate il nome Metatron dall'accostamento delle parole greche, \u03bc\u03b5\u03c4\u1f70 \"dopo/oltre\" e \u03b8\u03c1\u00f3\u03bd\u03bf\u03c2 \"trono\", met\u00e0-thr\u00f3nos, \"colui che sta dietro il trono\" o \"colui che occupa il trono accanto [al trono della gloria]\". Quest'ipotesi \u00e8 stata tuttavia scartata da Gershom Scholem, che mostra come l'ebraico \u05d8\u05e8\u05d5\u05df non possa derivare dal greco \u03b8\u03c1\u00f3\u03bd\u03bf\u03c2. Egli sottolinea anche che in nessun testo conosciuto sia riscontrata l'associazione dei due termini \u03bc\u03b5\u03c4\u1f70-\u03b8\u03c1\u00f3\u03bd\u03bf\u03c2. Altri, come Peter Sch\u00e4fer, hanno di contro tentato di giustificare questa etimologia considerando la costruzione di \u03bc\u03b5\u03c4\u1f70-\u03b8\u03c1\u00f3\u03bd\u03bf\u03c2 come analoga a \u03c3\u03c5\u03bd-\u03b8\u03c1\u03cc\u03bd\u03bf\u03c2 (syn-thr\u00f3nos) \"colui che occupa insieme il trono\". \nUn'associazione con la parola latina metator (messaggero, guida) fu suggerita da Eleazar ben Judah di Worms e da Rabbi Moshe ben Nachman proposta nuovamente da Hugo Odeberg. Ancora una volta Scholem dimostra la fragilit\u00e0 di questa etimologia dacch\u00e9 la parola metator trascritta in caratteri ebraici diventerebbe \u05de\u05d9\u05d8\u05d8\u05d5\u05e8 e non \u05de\u05d8\u05d8\u05e8\u05d5\u05df.\nCharles Mopsik, infine, crede che il nome di Metatron sia legato al versetto 24 di Genesi 5 (\u00abEnoch cammin\u00f2 con Dio e poi non fu pi\u00f9, perch\u00e9 Dio lo aveva preso\u00bb): nella versione greca della Bibbia si ha, in posto di \"prendere\", la parola (trasferire).\nNei \"Libri di Enoch\".\nSecondo il \"Libro di Enoch\" e l'Enoch slavo o \"Apocalisse di Enoch\", Metatron in origine non era un angelo, ma divenne tale a partire dall'assunzione in cielo del patriarca Enoch, in continuazione a quanto scritto in \"Genesi 5,24\" \u00abEnoch cammin\u00f2 con Dio, poi scomparve, perch\u00e9 Dio lo prese\u00bb. \nMetatron \u00e8 anche menzionato in alcuni testi Apocrifi, come i tre libri a lui intitolati: 1 Enoch (o \"Enoch etiopico\"), 2 Enoch (o \"Enoch slavo\") e 3 Enoch o \"Sefer Hekhalot\" (Libro dei Palazzi). Il libro descrive il legame tra Enoch, figlio di Jared (il nipote di No\u00e8) e la sua trasformazione nell'angelo Metatron. Il suo grande titolo di \"piccolo YHVH\" ricompare qui. Metatron dice:\nIl narratore del libro, Rabbi Ishmael, dice che Metatron lo guid\u00f2 attraverso il Cielo e spieg\u00f2 le sue meraviglie. Qui Metatron \u00e8 descritto in due modi: come un angelo primordiale (9:2-13:2) e come la trasformazione di Enoch dopo essere stato assunto al cielo.\nCi sembrerebbero essere due Metatron, uno chiamato con sei lettere (\u05de\u05d8\u05d8\u05e8\u05d5\u05df), e l'altro con sette (\u05de\u05d9\u05d8\u05d8\u05e8\u05d5\u05df). Il primo potrebbe essere la trasformazione di Enoch, Principe dell'Aspetto dentro il palazzo divino; l'altro, il Primordiale Metatron, un'emanazione di \"Causa di Causa\", specificamente la decima e ultima emanazione, identificato con la presenza terrestre divina.\nSecondo Johann Andreas Eisenmenger, Metatron trasmette gli ordini quotidiani di Dio agli angeli Gabriele e Samael. Metatron \u00e8 spesso identificato come gemello di Sandalphon, che \u00e8 anche detto essere il profeta Elia.\nLo Zohar chiama Metatron \"il Giovane\" un titolo usato in 3 Enoch, dove appare con il significato di \"servo\". \u00c8 identificato anche come l'angelo che guida il popolo di Israele attraverso i deserti dopo il loro esodo dall'Egitto, ed \u00e8 descritto come un sacerdote celeste.\nVM Samael Aun Weor identifica Metatron come il Profeta Enoch, l'Angelo che procura all'umanit\u00e0 le 22 originarie lettere Ebree e i Tarocchi, dicendo che l'Angelo vive nei mondi superiori nella regione di Aziluth .\nCubo di Metatron.\nIl \"Fiore della vita\", il \"Frutto della vita\" e il \"Cubo di Metatron\" sono termini inventati negli anni '80 in ambienti New Age frequentati dal ricercatore esoterico Drunvalo Melchizedek (1941 - ). Prima di lui nessuno aveva mai chiamato \"Fiore della vita\" alcuni motivi geometrici che vengono comunemente definiti griglie di cerchi sovrapposti e nessuno aveva mai ipotizzato che una di tali figure, il cosiddetto \"Frutto della vita\", fosse la base di una forma geometrica creata da Metatron. Sono quindi errati parecchi riferimenti a Metatron presenti in molti testi, come quello che in antichi scritti cabalistici Metatron avrebbe dato forma a un cubo a partire dalla sua stessa anima: il cosiddetto \"Cubo di Metatron\" non ha nulla a che fare con Metatron.\nNei libri di Drunvalo Melchizedek, la figura da lui definita \"Frutto della vita\" (una componente del \"Fiore della vita\") presenta tredici cerchi: se ogni centro dei vari cerchi \u00e8 considerato un \"nodo\", e ogni nodo \u00e8 connesso a ognuno degli altri con una linea unica, si crea un totale di settantotto linee. All'interno di questo che lui chiama \"Cubo di Metatron\" possono essere trovate molte altre forme geometriche, inclusa la versione bidimensionale (appiattita) di quattro dei solidi platonici.\nIl modo pi\u00f9 semplice per costruire il \"Cubo di Metatron\" \u00e8 di cominciare da un cubo appiattito lungo una delle diagonali che passano per il suo centro, fino a diventare una figura bidimensionale, equivalente a un esagono regolare scomposto dalle sue diagonali in sei triangoli equilateri. I vertici di questa figura in due dimensioni vanno quindi connessi con linee aggiuntive. Diversi passi dopo si arriva a formare la figura completa del \"Cubo di Metatron\". Il cubo assomiglia alla proiezione tridimensionale del cubo a quattro dimensioni, o tesseratto.\nFinzione.\nMetatron \u00e8 l'antagonista principale della saga letteraria \"Queste Oscure Materie\".\nNella serie TV \"Supernatural\", Metatron \u00e8 l'antagonista principale della nona stagione.\nNel film \"Dogma\" Metatron \u00e8 interpretato da Alan Rickman. Nel film \u00e8 sottolineato come sia l'unico a poter udire Dio senza morire, agendo di conseguenza come suo messaggero.\nNel romanzo \"Scritture del Primo Mondo\" (Santelli Editore, 2018) di Aliasor, Metatron \u00e8 l'unico angelo al servizio del dio Esistenza e fratello maggiore degli angeli Samael e Lucifero.\nNel romanzo \"Buona Apocalisse a tutti!\" \u00e8 il portavoce di Dio, sostenitore dello scatenarsi dell'Armageddon per poter decidere chi sar\u00e0 il vincitore tra Paradiso e Inferno. Nella serie televisiva compare in un ruolo minore, mentre il posto di leader del Paradiso \u00e8 preso dall'arcangelo Gabriele.\nMetatron compare nella serie Netflix Le terrificanti avventure di Sabrina parte 4 capitolo trentatr\u00e9 \"Deus ex machina\". \nMetatron compare come demone nella serie videoludica Megami Tensei e come Persona nella serie spin off Persona (serie). "}
{"id": "918437", "revid": "404338", "url": "https://it.wikipedia.org/wiki?curid=918437", "title": "Ghiandole di Bartolini", "text": ""}
{"id": "918440", "revid": "116627135", "url": "https://it.wikipedia.org/wiki?curid=918440", "title": "Gerarchia ecclesiastica", "text": ""}
{"id": "918445", "revid": "1632387", "url": "https://it.wikipedia.org/wiki?curid=918445", "title": "The Return of the Black Death", "text": "The Return of the Black Death, pubblicato nel 1997 dalla Cacophonous Records, \u00e8 il secondo LP della band Melodic Black metal/Christian metal Antestor.\nNegli USA ne sono state vendute oltre 20,000 copie."}
{"id": "918446", "revid": "767487", "url": "https://it.wikipedia.org/wiki?curid=918446", "title": "Jim Fletcher", "text": "Jim Fletcher intraprende la sua carriera nel 1954, quando si trasferisce in California e viene assunto dallo Studio Disney come intercalcatore e assistente animatore. Gi\u00e0 nel periodo che va dal 1958 al 1964, \"James\" \u00e8 aiuto animatore di diversi studi quali: UPA, Eagle Films e Warner Bros.\nMa \u00e8 nel 1960 che possiamo trovare il suo primo lavoro per i fumetti, realizza infatti un adattamento del film d'animazione, \"La carica dei 101\". Fino al 1965, realizza storia a fumetti con vari personaggi per la Disney, la Hanna-Barbera e tanti altri.\nMolto apprezzato in Italia, Jim Fletcher \u00e8 invece sconosciuto in America poich\u00e9 le sue storie sono pubblicate solo in Europa. Conosciuto per aver inventato Melody, la nipotina di Minni, negli anni ottanta continua la sua carriera collaborando a Serie TV della Disney e della Marvel. Si ritira solo nel 2000 a Sherman Oaks, California dove muore il 14 dicembre 2004."}
{"id": "918447", "revid": "767487", "url": "https://it.wikipedia.org/wiki?curid=918447", "title": "Gaspard et fil$", "text": "Gaspard et fil$ \u00e8 un film del 1988 diretto da Fran\u00e7ois Labont\u00e9.\nIl soggetto \u00e8 basato sulla novella scritta da Monique Proulx: \"Bennie et fils\", prodotto da Suzanne H\u00e9naut e Claude Bonin, \u00e8 stato trasmesso da \"Films Vision 4\".\nTrama.\nIl quarantenne Claude Chuinard e suo padre Gaspard sono rimasti a vivere da soli dopo la morte della loro madre/moglie avvenuta undici anni prima. Per dieci anni Claude, proprietario di una libreria ha vissuto con il vecchio e sporco padre che ritiene responsabile per la vita miserabile in cui versano. Giusto quando Claude pensa di spedire il padre in una casa di riposo, per trovare pace dai suoi doveri familiari nei confronti di Gaspard, quest'ultimo lo trascina in un lungo viaggio tra Montr\u00e9al, New York ed il Venezuela in cerca di un biglietto di una lotteria di sei miliardi mancante. Nonostante i due non si piacciano a vicenda, continuano la ricerca scoprendo che in realt\u00e0 sono molto legati l'uno all'altro.\nCuriosit\u00e0.\nRoy Dupuis interpreta un ruolo molto piccolo nel film., non parlato, accompagnato solo da una musica di sottofondo."}
{"id": "918452", "revid": "2194416", "url": "https://it.wikipedia.org/wiki?curid=918452", "title": "Computer music", "text": "La computer music o musica informatica \u00e8 un ramo della musica elettroacustica che impiega sistematicamente la programmazione su elaboratore numerico. In senso pi\u00f9 esteso, qualunque produzione musicale che utilizzi il mezzo informatico pu\u00f2 definirsi \"computer music\".\nSpesso, con il termine \"Computer Music\" si fa riferimento oggi anche alla cosiddetta informatica musicale. La produzione musicale \u00e8 esclusivamente basata sull'utilizzo del computer, delle periferiche audio (interfacce audio/MIDI, superfici di controllo), sequencer audio/MIDI (Fruity Loops, Cubase, Logic Pro, Pro Tools, SONAR, Nuendo), plug-in VST, AU, RTAS, campionatori software, librerie di campioni e cos\u00ec via.\nStoria.\nStoricamente, la computer music affonda le sue radici nella relazione fra \"teoria musicale\" e \"matematica\". Il primo computer musicale al mondo fu costruito in Australia dal programmatore Geoff Hill su un computer CSIRAC, progettato e costruito da Trevor Pearcey e Maston Beard. Successivamente, Lejaren Hiller (Illiac Suite) fece uso di un computer nel 1950 per comporre lavori che furono eseguiti da normali musicisti. Pi\u00f9 tardi lo sviluppo coinvolse anche il lavoro di Max Mathews presso i laboratori Bell, che sfoci\u00f2 nel programma MUSIC I. Anche la tecnologia Vocoder (codifica della voce) ebbe un grande sviluppo in questa prima fase.\nPietro Grossi, pioniere italiano della musica elettronica e della computer music, oggi considerato a livello mondiale, nel 1963 fonda lo studio di Fonologia Musicale di Firenze (S 2F M ). Nel 1965 ottiene la cattedra di \"Musica Elettronica\" al Conservatorio di Musica di Firenze, la prima in Italia.\nNel 1967 le prime esperienze ufficiali di computer music presso la Olivetti General Electric a Pregnana Milanese: \"\u2026Ho preso il quinto Capriccio di Paganini, ho perforato le schede e, fatto il pacco di schede, consegnate al computer, il computer le suonava. Il computer ha suonato subito alla perfezione il testo che gli avevo dato, e immediatamente dopo, ho potuto fare di quei suoni quello che volevo. Questo per me era un salto incredibile. \u00c8 stata un'emozione straordinaria\u2026\"\nAl 1970 risale quello che si potrebbe considerare il primo \"audio streaming\" della storia con la prima esperienza di musica telematica in assoluto tra la Fondazione Manz\u00f9 di Rimini e il Centro Nazionale Universitario di Calcolo Elettronico di Pisa.\nNella cultura.\nSparsi in tutto il mondo ci sono molte organizzazioni e istituti dedicati all'area della computer music, allo studio e alla ricerca nel settore della musica elettronica e del software musicale. Fra queste, ICMA (International Computer Music Association), IRCAM (Institut de Recherche et Coordination Acoustique/Musique), GRAME, SEAMUS (Society for Electro Acoustic Music United States) e in Italia il centro di ricerca musicale Tempo Reale.\nOpere.\nSergio Maltagliati musicista, visual digital artista e programmatore, nel 1999, rielaborando l'idea di \"HomeArt\" di Pietro Grossi, compone la prima versione del software \"autom@tedVisualMusiC\", visual music generata partendo da una semplice cellula, in molteplici e complesse variazioni musicali e visive.\nIl software \"autom@tedVisualMusiC 1.0\" nasce da una collaborazione con il pioniere della musica elettronica Pietro Grossi. Il codice di programmazione viene scritto sulla base e sulle esperienze dei programmi realizzati da Grossi negli anni '80 nel linguaggio BBC Basic con computer Acorn Archimedes, una programmazione apparentemente senza logica, affidata ad una casualit\u00e0, o meglio ad una condizione di porre l'artista in una situazione di controllare i processi creativi nella misura desiderata, fino a far diventare il compositore non tanto l'autore quanto \"l'ascoltatore\" di una musica, che lui stesso non avrebbe mai concepito.\nIl risultato ottenuto \u00e8 un programma \"automatico\" e \"generativo\" che, partendo da una semplice sequenza sonoro-visuale, genera innumerevoli e infinite variazioni, dove anche l'ascoltatore-fruitore ha un ruolo predominante. Facendo scorrere liberamente il mouse sulle immagini si ottengono differenti combinazioni sonore: la superficie dell'immagine genera dei campioni differenti di colore e di musica."}
{"id": "918454", "revid": "697352", "url": "https://it.wikipedia.org/wiki?curid=918454", "title": "Antegnati", "text": "Antegnati \u00e8 stata una famiglia di organari attiva tra la fine del XV secolo e gli inizi del XVIII secolo a Brescia. La loro opera si esercitava sia sugli organi, sia su altri strumenti quali cembali e spinette. Nella famiglia si contarono ben 19 figure dedite a questa occupazione, che contribuirono alla nobilitazione professionale dell\"artifex instrumentorum musicorum\" (artigiano degli strumenti musicali), professione ritenuta nel Medioevo arte \"\"pi\u00f9 meccanica che liberale\", praticata a volte da gente \"molto bassa e quasi mendica\"\".\nXV secolo.\nI generazione.\nBartolomeo Antegnati.\nLa prima menzione di un organaro di questo nome compare nel 1481, in occasione della gara indetta per il rifacimento dell'organo della chiesa di Santa Maria de Dom (duomo) a Brescia, nella quale compare Bartolomeo Antegnati (o \"Bartholomeus de Lomexanis de Bressia\"), figlio di Giovanni, giurisperito di nobili origini, proveniente da Antegnate (BG), che aveva ottenuto la cittadinanza bresciana nel 1436.\nBartolomeo era probabilmente stato allievo di Bernardo d'Alemania. Oltre all'intervento del 1481 nella propria citt\u00e0 natale, nel 1486 fu attivo nel duomo di Mantova. Nel 1488 venne assunto congiuntamente dal Comune e dal Capitolo di Brescia, con il compito di mantenere e suonare i due organi della citt\u00e0 e nel 1490 fu chiamato a Milano per costruire il nuovo organo del Duomo e per garantire in seguito la manutenzione dell'organo vecchio e di quello nuovo.\nNel 1494 ritorn\u00f2 a Brescia, dove ebbe l'incarico a vita di mantenere gli organi cittadini, che lasci\u00f2 tuttavia dopo soli due anni. Nel 1496 fu incaricato della costruzione dell'organo della Basilica di Santa Maria Maggiore a Bergamo, ma la sua opera venne rifiutata dopo ben tre collaudi negativi e ne nacque una controversia legale per la quale si richiese perfino l'intervento del papa. Nel 1498 costru\u00ec l'organo della chiesa di San Lorenzo di Milano e nel 1501 condusse, senza esito, dalla citt\u00e0 di Albino, trattative per la costruzione di un organo a Lodi. Poco dopo probabilmente mor\u00ec.\nBartolomeo ebbe tre figli: Giovan Battista (circa 1490-1559), Giovan Giacomo (circa 1495-1563) e Giovan Francesco I (circa 1505 - dopo il 1583).\nXVI secolo.\nII generazione.\nGiovan Battista.\nFiglio del capostipite Bartolomeo, fu autore, a quanto si conosce, di soli quattro strumenti: negli anni 1534-1535 fu incaricato degli organi per i due conventi femminili del Santo Spirito e di Santa Maria della Pace, a Brescia, e negli anni 1536-1538 dei due per la basilica di Sant'Antonio di Padova e per la chiesa di San Francesco Grande a Padova, che ebbero tuttavia collaudo negativo. Secondo \"L'Arte Organaria\" di Costanzo Antegnati avrebbe costruito anche un organo per la chiesa di San Benedetto Vecchio, sempre a Padova.\nNel 1544 intervenne sull'organo della chiesa dell'Incoronata di Lodi, subendo altre critiche, ma svolgendo comunque nella citt\u00e0 l'attivit\u00e0 di suonatore di organo e di maestro.\nGiovan Giacomo.\nFiglio di Bartolomeo, fu attivo a partire dal 1513 e costitu\u00ec insieme al figlio Benedetto uno dei due rami principali della tradizione familiare, attivo a Milano.\nTra il 1518 e il 1525 costru\u00ec tre strumenti a Milano. Nel 1524 fu organista della chiesa di Sant'Eufemia a Brescia e costru\u00ec ancora a Brescia gli organi per le chiese di Santa Maria delle Grazie (1532) di San Faustino (1533) e per il duomo di Brescia (1536-1537), grandemente ammirati dai contemporanei.\nNell'estate del 1538 trasfer\u00ec la propria attivit\u00e0 a Milano, spingendosi fino a Varese, Lugano, Verona, Morbegno e Vigevano. Nel 1548 costru\u00ec l'organo per il duomo di Sal\u00f2, che tuttavia fu accolto freddamente dai committenti, che ne dilazionarono il pagamento per circa un decennio. Prosegu\u00ec l'attivit\u00e0 fino alla sua morte, mentre era probabilmente intento alla realizzazione di un organo per la chiesa di Sant'Alessandro a Brescia.\nGiovan Francesco I.\nTerzogenito di Bartolomeo, coadiuv\u00f2 il fratello Giovan Giacomo nella sua attivit\u00e0 e fu reputato per la sua personale produzione di strumenti a tastiera\nSopravvivono circa una decina di sue opere, tra cui due spinette poligonali (conservate presso il Victoria and Albert Museum di Londra e presso il Museo nazionale degli strumenti musicali di Roma), mentre altri esemplari sono in Lombardia (uno di propriet\u00e0 dell'\"Ateneo di scienze, lettere e arti\", pervenutoci nel suo stato originale, \u00e8 esposto presso i \"Civici musei di arte e storia\" di Brescia, mentre il secondo, pi\u00f9 riccamente decorato, ma alterato da interventi successivi, si trova presso il \"Museo teatrale alla Scala\" di Milano\nIII generazione.\nGraziadio.\nFiglio di Giovanbattista, nell'opinione del grande organaro bergamasco ottocentesco Giuseppe Serassi \nA fronte della fama di cui gode, di lui si conoscono pochissimi dati biografici. Il periodo che intercorre tra la sua apparizione all'et\u00e0 di 15 anni in un laboratorio bresciano di \u201c\"flaschis scloporum\"\u201d e il suo primo organo, quello per la comunit\u00e0 di Coccaglio nel 1562, ma soprattutto quello per la Basilica palatina di Santa Barbara in Mantova, commissionatogli nel 1565 da Guglielmo Gonzaga, quando aveva quindi 40 anni, risulta ancora assai misterioso. Non sappiamo se fu quella l'occasione che lo spinse ad occuparsi definitivamente della bottega ricevuta in eredit\u00e0 paterna, prima forse poco frequentata per vicissitudini familiari tribolate. \nA quanto risulta fino ad oggi costru\u00ec meno di una decina di strumenti in un quarto di secolo, tra i quali nel 1578 uno nuovo per la chiesa del Carmine in citt\u00e0. \nIl suo perfezionismo fu favorito da una situazione economica floridissima derivatagli dall'eredit\u00e0 paterna e da altre due successive. \nDi lui rimane l'organo Antegnati pi\u00f9 grande e famoso al mondo, quello di 16 piedi costruito con la collaborazione del figlio Costanzo nel 1581 per i frati della chiesa di San Giuseppe a Brescia. L'altro strumento preziosissimo, anch'esso sopravvissuto, restaurato recentemente da Giorgio Carli, \u00e8 l'organo della basilica palatina di Santa Barbara a Mantova. Rarissimo, progettato in collaborazione con il virtuoso Girolamo Cavazzoni in tempi brevissimi, possiede 7 tasti enarmonici; \u00e8 stato usato da alcune grandi figure dell'epoca come Giaches de Wert, Claudio Monteverdi, Luca Marenzio, Giovanni Giacomo Gastoldi, Amante Franzoni, Francesco Rovigo.\nDell'organo di Bellinzona in Svizzera, costruito da Graziadio nel 1588 (firmato all'interno della canna principale), esistono nello strumento attuale ancora l'ottanta per cento delle canne originali. L'organo era un dodici piedi e composto da undici registri.\nDegli altri strumenti da lui costruiti anche assieme al figlio, non rimane quasi nulla, se non qualche decina di canne in organi recenziori. Figura ancora nell'ombra e da studiare attentamente per le sue implicazioni storico artistiche. \nForse per riscattare una sua situazione familiare discontinua, si adoper\u00f2 molto per l'educazione e la carriera del figlio Costanzo.\nBenedetto.\nGiovan Giacomo Antegnati ebbe dodici figli, ma l'unico a proseguire l'attivit\u00e0 del padre fu Benedetto, attivo fra il 1559 e il 1584, che intervenne sugli strumenti realizzati dal padre e ne fece circa una decina di nuovi, tra i quali tre a Parma e uno nel duomo di Torino.\nXVII secolo.\nIV generazione.\nCostanzo.\nCostanzo, oltre all'istruzione sull'arte familiare, ebbe al tempo stesso anche una formazione musicale. A soli ventuno anni infatti viene inviato dal padre a sistemare l'organo di Santa Barbara in Mantova, rassicurando il Duca Guglielmo Gonzaga sulle sue capacit\u00e0. Nel 1595 fu commissionata da Caterina Gonzaga, figlia del marchese Alfonso Gonzaga, la costruzione dell'organo per la \"Chiesa prepositurale di Sant'Erasmo\" a Castel Goffredo (Mn). \nDa quell'epoca la collaborazione sar\u00e0 continua e verr\u00e0 talvolta testimoniata da firme congiunte poste dentro le canne pi\u00f9 grandi realizzate, come ad esempio quella esistente dentro la monumentale canna di 16 piedi (oltre 5 metri) dell'organo della chiesa di San Giuseppe. In quarant'anni costruisce o effettua circa 25 lavori, ma alla luce dei fatti bisogner\u00e0 stabilire meglio quanti subappalti abbia ceduto a Bernardino Virchi o ai fratelli Moroni (come nel caso della chiesa del Corlo) e in quanti lavori abbia fatto in realt\u00e0 da garante il padre.\nDei suoi strumenti non rimane quasi nulla, solo pochi reperti. Nel bresciano appronta quelli per San Giuseppe (1581) e Bagolino (1590, entrambi assieme al padre), Gardone Riviera e Carmine di Sal\u00f2 (1594), San Gaetano in citt\u00e0 (1596), Lonato e Calcinato (1601); per Polpenazze (1609) \u00e8 garante per il figlio.\nNel bergamasco notevole \u00e8 l'organo della chiesa di San Nicola ad Almenno San Salvatore (1588). Tale organo \u00e8 stato di recente (i lavori sono terminati nel 1996) di un accurato lavoro di restauro supportato da ricerche organologiche e filologiche.\nCostanzo di fatto chiude la grande epopea antegnatiana.\nV generazione.\nGiovan Francesco II.\nAlla sua morte, dei quattro figli maschi avuti, solo Giovan Francesco II prosegue l'attivit\u00e0. Egli non riusc\u00ec a svilupparla adeguatamente nonostante le aspettative di Costanzo che lo design\u00f2 come interlocutore nell'Arte Organica e suo erede universale fin dal primo testamento (Costanzo ne fece 3: 1600, 1603 e l'ultimo 1615) ritrovato recentemente, (ancora sigillato e controfirmato tra gli altri da Giovanni Paolo Maggini, famoso liutaio bresciano allievo di Gasparo da Sal\u00f2). La morte lo coglier\u00e0 quasi sicuramente nel 1630, a soli 43 anni, probabilmente di peste.\nVI e VII generazione.\nI figli di Giovan Francesco, Graziadio III, Faustino II e Girolamo, assieme al nipote Bartolomeo Ludovico figlio di Graziadio III, terminarono i fasti degli avi vivendo di luce riflessa, principalmente con lavori, manutenzioni e rari strumenti, nei quali molto probabilmente copiano il richiesto, nuovo stile meiariniano. La stirpe si estinse nel 1710, con la morte dell'ultima rappresentante nella parrocchia di Sant'Agata."}
{"id": "918462", "revid": "1847786", "url": "https://it.wikipedia.org/wiki?curid=918462", "title": "Michelle Larcher de Brito", "text": "Biografia.\nMicaela Carolina Larcher de Brito, pi\u00f9 conosciuta come Michelle Larcher de Brito (o semplicemente Michelle Brito), \u00e8 una giovane tennista portoghese, allieva della prestigiosa accademia di Nick Bollettieri a Bradenton, in Florida, dall'et\u00e0 di 9 anni. Suo modello tennistico \u00e8 la ex numero 1 Martina Hingis.\nVisti i precoci risultati di Michelle e l'illustre mentore, sembra che possa essere destinata a una carriera importante. Tra gli esperti di tennis c'\u00e8 chi preconizza sia la nuova Monica Seles o la nuova Marija \u0160arapova con la quale avrebbe in comune la potenza e la profondit\u00e0 dei colpi da fondo campo, il servizio potente, la poca propensione al gioco a rete, il carattere da lottatrice e soprattutto le sue forti urla, che raggiungono anche i 109 decibel. Oltre a questo, in comune con la siberiana, la giovane lusitana pu\u00f2 vantare una fenomenale precocit\u00e0: nel 2005, a soli 12 anni, vince il torneo Eddie Herr under 16, diventando la pi\u00f9 giovane vincitrice di sempre e togliendo questo record proprio alla Sharapova che vinse nel 2000 quando aveva 13 anni.\nEsordi.\nHa fatto il suo debutto nel circuito professionistico ITF nel febbraio 2007, partecipando al torneo di Midland, nel Michigan, dove \u00e8 stata sconfitta nel I turno dalla veterana Kristina Brandi 6-4 2-6 5-7.\nLa giovanissima tennista ha debuttato nel circuito WTA a marzo 2007, ricevendo una wild card da parte del prestigioso torneo Tier I di Key Biscayne, a Miami, diventando la prima giocatrice portoghese ad entrare nel main draw di un torneo tier I. La giovane lusitana ha affrontato al I turno la veterana americana Meghann Shaughnessy, n.43 del ranking WTA. Dopo aver perso il I set con il punteggio di 6-3, la giovane portoghese riesce a contenere la tensione e si aggiudica con autorit\u00e0 il II set con il punteggio di 6-2, mentre nel III set mostra identica padronanza di s\u00e9 in un set difficile che la vede costantemente appaiata all'americana, fino all'epilogo del tie-break finale che la vede prevalere con una certa autorevolezza. Con questo risultato \u00e8 la seconda pi\u00f9 giovane di sempre ad aggiudicarsi una vittoria nel main draw di Key Biscayne, dopo Jennifer Capriati e la prima tennista portoghese capace di sconfiggere una giocatrice top 50 del ranking wta.\nAl secondo turno affronta la veterana Daniela Hantuchov\u00e1 reggendo solo nel I set, conclusosi 7-5 in favore della slovacca, per poi perdersi completamente nel II set che la Hantuchov\u00e1 si aggiudica per 6-0.\nMichelle viene poi eliminata nelle qualificazioni del torneo ITF di Bogota, mentre riceve una wild card per l'ITF di Albuquerque in cui raggiunge la semifinale in cui viene sconfitta dalla n. 136 del ranking WTA Rossana de los R\u00edos. Con questa partecipazione viene classificata nel ranking WTA ed entra tra le prime 400 giocatrici del circuito WTA. In seguito affronta le qualificazioni per l'ITF di San Luis Potos\u00ed in cui arriva sempre in semifinale nella quale \u00e8 eliminata da Arantxa Rus.\nDopo aver partecipato ad altri due ITF in cui esce al II turno, la portoghese partecipa all'ITF di Mexico City in cui raggiunge i quarti.\nIl 9 dicembre 2007 Michelle de Brito conquista il titolo di Campionessa del mondo Junior alla sessantunesima edizione dell'Orange Bowl Junior battendo Melanie Oudin (che arrivava da una serie di 27 vittorie consecutive) con il punteggio di 7/5 6/3. La giocatrice portoghese \u00e8 la seconda pi\u00f9 giovane di sempre a conquistare tale titolo dopo la ceca Nicole Vaidi\u0161ov\u00e1.\n2008.\nLa tennista portoghese apre il 2008 mancando la qualificazione al main draw del torneo ITF di Surprise, mentre accede al torneo WTA di Memphis grazie a una wild card, nel quale esce al secondo turno per mano di Caroline Wozniacki dopo aver beneficiato del ritiro della Cohen-Aloro al I turno. Michelle riceve nuovamente una wild card dal prestigioso torneo di Key Biscayne: a Miami la giovanissima portoghese migliora la performance dell'esordio battendo in 3 set al primo turno la russa Makarova e soprattutto al II turno supera la n.16 del ranking Agnieszka Radwa\u0144ska 2-6 6-3 7-5 dimostrando una notevole solidit\u00e0 mentale. Al terzo turno la portoghese viene sconfitta nettamente dalla Peer con un netto 6-0 6-2. In virt\u00f9 di questi risultati la portoghese si concentra soprattutto sui tornei del circuito WTA, ottenendo per\u00f2 risultati piuttosto deludenti che dimostrano ancora inesperienza e leggerezza fisica della giovanissima tennista: esce al primo turno all'Estoril, al torneo di Fes dopo un bye viene sconfitta in due set dalla rientrante Jelena Doki\u0107, mentre alle qualificazioni del torneo di Wimbledon esce al primo turno. Dopo un secondo turno all'ITF di Boston la Larcher De Brito prova le qualificazioni al torneo WTA di Stanford superandole brillantemente e giocando un torneo di buon livello nel quale elimina al I turno la n.34 Gisela Dulko per poi affrontare al II turno la n.5 del mondo ed ex numero 1 Serena Williams. La lusitana si aggiudica a sorpresa il primo set per 6-4 grazie a un tennis disinvolto e aggressivo, poi la Williams entra pienamente nel match e le rifila un 6-3 6-2. Il buon torneo le consente di guadagnare punti per l'ingresso tra le prime 200 giocatrici del ranking. La portoghese ripete un ottimo torneo al pi\u00f9 prestigioso Tier I di Montr\u00e9al, nel quale supera nuovamente le qualificazioni e il primo turno ai danni della n. 18 del ranking Flavia Pennetta per 6-3 0-6 6-3 per poi arrendersi al secondo turno dalla n.4 del ranking Svetlana Kuznecova al termine di un match molto equilibrato che si chiude con il punteggio di 7-5 2-6 6-4. Questo risultato le consente un altro balzo nel ranking fino alla posizione n. 130 con la quale si presenta alle quali dello Us Open fermandosi al terzo turno. Infine chiude l'anno raggiungendo i quarti al torneo di Tashkent, sconfitta dalla Cirstea e uscendo al I turno a quello di Quebec City contro la Kapros.\n2009.\nLa portoghese gioca le qualificazioni dell'Australian Open in cui esce al secondo turno contro l'italiana Alberta Brianti.\nNel mese di aprile Michelle debutta in Fed Cup con il Portogallo. A inizio maggio disputa le qualificazioni del torneo di Estoril ma perde nell'ultimo turno contro la russa Elena Bovina. Tuttavia, riesce ad entrare ugualmente nel main-draw di questo torneo come lucky-loser ma esce al primo turno contro Shahar Peer. Il 22 maggio riesce a qualificarsi per la prima volta nella sua carriera per un torneo dello Slam, il Roland Garros. Al primo turno del torneo francese batte Melanie South e al secondo Jie Zheng ma al terzo viene superata da Aravane Reza\u00ef.\n2013.\nIl 2013 promette bene per la portoghese. Passa nel primo turno del torneo inglese, Wimbledon, nel secondo elimina Marija \u0160arapova in due set per 6-3 6-4, passa cos\u00ec al terzo turno, dove viene per\u00f2 eliminata dall'italiana Karin Knapp."}
{"id": "918463", "revid": "125642175", "url": "https://it.wikipedia.org/wiki?curid=918463", "title": "F\u00ebdor Emel'janenko", "text": "\u00c8 rimasto imbattuto per un intero decennio e, per ben quattro anni consecutivi, campione indiscusso dei pesi massimi nell'organizzazione giapponese Pride, al tempo considerata la migliore federazione di arti marziali miste al mondo; \u00e8 stato anche il vincitore del torneo \"Pride Heavyweight World Grand Prix\" nel 2004. Nel suo palmar\u00e8s pu\u00f2 vantare anche la vittoria dei tornei openweight e absolute class RINGS, entrambi nel 2001, nonch\u00e9 il titolo dei pesi massimi WAMMA, conquistato e difeso tra il 2008 e il 2009. Ha combattuto anche in altre organizzazioni di prestigio come Affliction, Strikeforce, Dream e la sua M-1 Global.\nMolte testate ed esperti del settore lo considerano non solo il miglior lottatore dei pesi massimi di arti marziali miste di sempre ma anche il migliore in assoluto, tant'\u00e8 che \u00e8 stato premiato come\nmiglior lottatore di tutti i tempi dagli esperti del programma televisivo statunitense \"Inside MMA\". In un sondaggio effettuato nel 2012 dal sito specializzato brasiliano \"Portal do Vale Tudo\" \u00e8 risultato che i fan sudamericani ritengono che sia il russo il lottatore pi\u00f9 forte di tutti i tempi a discapito del beniamino di casa Anderson Silva, bandiera dell'organizzazione statunitense UFC.\nPrima di praticare MMA \u00e8 stato uno degli atleti di combat sambo di maggior successo avendo vinto ben quattro mondiali, un europeo e sei campionati nazionali tra il 1999 e il 2012 nella categoria sopra i 100 kg; nel 1998 e 1999 ha vinto anche due medaglie di bronzo ai campionati nazionali di Judo. Ha un fratello minore, Aleksander, anch'egli lottatore professionista di MMA, Judo e Sambo con un passato nella Pride e nella M-1 Global.\nCaratteristiche tecniche.\nRiconosciuto da molti come il lottatore di arti marziali miste pi\u00f9 forte di sempre (bench\u00e9 su questo punto ci sia sempre stato molto dibattito, soprattutto in Nord America), Emelianenko pu\u00f2 vantare punti di forza in ogni aspetto del combattimento: considerato di piccole dimensioni per la categoria dei pesi massimi, vanta una grandissima velocit\u00e0 nello spostarsi fuori e dentro la guardia dell'avversario nonch\u00e9 uno striking fulmineo di gancio che ha la potenza necessaria per mettere KO l'avversario.\nLa sua abilit\u00e0 migliore \u00e8 probabilmente il grappling, sia offensivo sia difensivo: ha infatti pi\u00f9 volte dato dimostrazione della sua abilit\u00e0 acquisita con l'esperienza nel sambo e nel Judo sottomettendo validi grapplers e wrestlers e riuscendo a difendersi dai tentativi di sottomissione di maestri del settore come Ant\u00f4nio Rodrigo Nogueira.\n\u00c8 anche un ottimo incassatore e quando colpito in genere non arretra, dando l'impressione di non aver accusato il colpo; nonostante ci\u00f2 ha pi\u00f9 volte avuto problemi alle arcate sopraccigliari, che quando colpite spesso si sono aperte in vistose ferite.\nBiografia.\nEmel'janenko \u00e8 nato nel 1976 a Rubi\u017ene, attualmente in Ucraina ma parte dell'Unione Sovietica al momento della sua nascita. La sua famiglia si trasfer\u00ec a Staryj Oskol, in Russia, due anni dopo la sua nascita; terminata la scuola superiore nel 1991, si \u00e8 laureato con lode in una scuola professionale di commercio nel 1994. Dal 1995 al 1997 ha prestato servizio militare presso l'esercito russo.\nLa formazione sportiva di Emel'janenko \u00e8 iniziata col Sambo inizialmente col maestro Vasilij Ivanovi\u010d Gavrilov e pi\u00f9 tardi sotto il suo attuale allenatore Vladimir Michajlovi\u010d Voronov. Voronov ricorda che a dieci anni F\u00ebdor era piuttosto debole fisicamente ma aveva un innato talento per il grappling e le sue qualit\u00e0 migliori erano la perseveranza e la forza di volont\u00e0. Nel 1997 ha ricevuto la certificazione ufficiale di \"Maestro di Sport\" nel Sambo e divenne parte della squadra nazionale russa; ha inoltre vinto una medaglia di bronzo nel 1998 nel campionato russo di Judo. Nel 2000 ha iniziato a studiare e imparare con sorprendente velocit\u00e0 \"calci e pugni\", seguito da Aleksandr Vasil'evi\u010d Mi\u010dkov, e ha iniziato a combattere nel sambo e nelle MMA nel 2000, all'et\u00e0 di 25 anni, .\nHa lavorato intensamente coi pesi ma nel 1999 li ha quasi completamente sostituiti con l'allenamento nel grappling, nella boxe e nella kickboxing. Il suo allenamento quotidiano consiste in trazioni alla sbarra, sollevamenti alle parallele e addominali; corre due volte al giorno ogni giorno per un totale di 12\u201315 km e spesso prende parte ad allenamenti in alta quota. Si reca inoltre a Kislovodsk con il suo team una o due volte l'anno per allenarsi: la squadra \u00e8 composta dall'allenatore di grappling Voronov, quello di boxe Mi\u010dkov, quello di Muay Thai Ruslan Nagnibeda, il medico, il massaggiatore, lo psicologo Oleg Neustroev e da suo fratello Aleksander.\nCarriera.\nEmel'janenko ha iniziato a combattere nelle MMA nel 2000 prestando particolare attenzione a migliorare la sua tecnica di combattimento in piedi: si \u00e8 infatti recato nei Paesi Bassi per imparare la kick boxing e la muay thai da Ernesto Hoost.\nNel novembre 2007 ha gareggiato nel campionato mondiale di Combat Sambo, che ha riunito 780 rappresentanti di 45 paesi. Quando il suo avversario nei quarti non si \u00e8 presentato, ha acceduto direttamente alla semifinale, dove ha strangolato un lottatore bulgaro in 40 secondi. Nella finale l'altro finalista si \u00e8 rifiutato di competere decretando cos\u00ec la vittoria di Emel'janenko. Nel 2008 non riesce ad andare oltre alla medaglia di bronzo al Campionato del Mondo di Combat Sambo, vinto dal bulgaro Blagoi Ivanov.\nSpesso chiamato con pseudonimi come \"L'esperimento russo\" o \"Il cyborg\" per via del modo con cui combatte, con sguardo freddo e proverbiale imbattibilit\u00e0, dal 2000 al 2010 \u00e8 stato sconfitto solamente una volta dal giapponese Tsuyoshi Kohsaka (stop per decisione dell'arbitro a causa di una ferita all'arcata sopracciliare) e in quegli anni \u00e8 riuscito ad avere la meglio su diversi campioni UFC quali Andrei Arlovski, Tim Sylvia e Ant\u00f4nio Rodrigo Nogueira; dal 2010 ha subito tre sconfitte di seguito contro i brasiliani Fabr\u00edcio Werdum e Antonio Silva e contro lo statunitense Dan Henderson rendendo sempre pi\u00f9 insistenti le voci riguardo ad un suo possibile ritiro; inoltre, con la sconfitta patita contro Werdum, ha messo fine alla sua serie di risultati utili consecutivi che durava da ben 28 incontri, al tempo la terza serie pi\u00f9 lunga che si ricordasse nelle MMA dopo quelle di Travis Fulton (40 incontri consecutivi) e dell'amico Ihor Vov\u010dan\u010dyn (37 incontri).\nPer anni \u00e8 stato bersaglio delle critiche di Dana White, presidente della UFC, che grazie alle notevoli risorse economiche annovera da anni i migliori talenti delle arti marziali miste; dopo che Emelianenko ha sconfitto diversi ex campioni UFC e NCAA White ha iniziato a desiderarlo per poterlo inserire subito nella UFC e organizzare la sfida per il titolo dei massimi tra il russo e l'allora campione in carica Brock Lesnar, ma Emelianenko rifiut\u00f2 un'allettante proposta di contratto perch\u00e9 le clausole inserite da White non permettevano la collaborazione con la compagnia M-1 Global di Fedor, la possibilit\u00e0 per il lottatore di partecipare ai tornei di Sambo e imponevano al campione russo un rinnovo contrattuale automatico se al momento della scadenza del contratto egli fosse stato il campione di categoria in carica.\nIl ritorno alla vittoria avviene contro Jeff Monson il 20 novembre all'evento \"M-1 Global: Fedor vs. Monson\" affermandosi per decisione unanime; successivamente sconfigge il judoka Satoshi Ishii e nel 2012 combatte il suo ultimo incontro, sconfiggendo Pedro Rizzo ed annunciando ufficialmente il suo ritiro dall'attivit\u00e0 agonistica. Finita l'attivit\u00e0 agonistica fonda la WMMAA (World MMA Association) con sede a Monte Carlo, oggi la pi\u00f9 importante federazione mondiale di MMA di ispirazione olimpica, di cui \u00e8 presidente onorario.\nA giugno del 2016 dovette affrontare Fabio Maldonado in una promozione del circuito regionale di San Pietroburgo. Dopo aver rischiato di perdere nel primo round dopo essere stato colpito in pieno volto, Emelianenko riusc\u00ec a trionfare negli ultimi due round e vincere l'incontro in modo controverso per decisione di maggioranza. 4 media su 5 davano come risultato dell'incontro un pareggio. Tutti e tre i giudici vennero accusati di conflitto di interessi, favorendo quindi Fedor nel punteggio. Successivamente, a met\u00e0 di luglio, il risultato ufficiale venne cambiato in un pareggio.\nDopo la sua terribile performance contro il brasiliano, Emelianenko annunci\u00f2 di voler continuare la sua carriera e di rivedere alcune proposte ricevute in passato, la pi\u00f9 interessante delle quali potrebbe arrivare dalla UFC. Agli inizi del 2017, tuttavia, il russo firma un contratto per pi\u00f9 incontri con la federazione rivale a quella di Dana White, la Bellator MMA: il 18 febbraio avrebbe dovuto affrontare Matt Mitrione all'evento Bellator 172, ma a poche ore dall'incontro lo statunitense ha dovuto dare forfait a causa di un problema di calcoli renali. L'incontro si tiene il 24 giugno al Madison Square Garden di New York all'evento Bellator 180 e Mitrione vince per KO alla prima ripresa.\nIl 28 aprile 2018, all'evento Bellator 198, Fedor combatte contro l'ex campione dei pesi massimi UFC Frank Mir nel terzo turno preliminare del torneo indetto per decretare il nuovo campione dei pesi massimi: Emilianenko mette KO il suo avversario dopo soli quarantotto secondi dall'inizio dell'incontro. In semifinale, all'evento Bellator 208, batte Chael Sonnen per KO tecnico ancora alla prima ripresa; in finale, tuttavia, viene sconfitto per KO in soli trentacinque secondi da Ryan Bader."}
{"id": "918464", "revid": "889336", "url": "https://it.wikipedia.org/wiki?curid=918464", "title": "Sede centrale della HSBC", "text": "La sede centrale della HSBC \u00e8 situata nella parte sud della Statue Square, nel sito del vecchio municipio, ad Hong Kong (costruito nel 1869 e demolito nel 1933). La precedente sede della HSBC era stata costruita nel 1935 e demolita per lasciare posto alla costruzione odierna.\nDesign.\nIl nuovo edificio \u00e8 stato disegnato dall'architetto inglese Norman Foster. La sua progettazione e costruzione ha richiesto sei anni, dal 1979 al 1985. Il palazzo, alto 180 metri, ha 47 piani e 4 livelli sotterranei. L'edificio \u00e8 sostenuto da 8 piloni formati da 4 tubi ciascuno. Ai lati del corpo centrale sono disposti modularmente i vari servizi, gli ascensori e le scale.\nSono state usate 30000 tonnellate di acciaio e 4500 tonnellate di alluminio, e \nCaratteristiche.\nLa principale caratteristica della sede della HSBC di Hong Kong \u00e8 l'assenza di strutture portanti interne: i piloni di sostegno sono interamente a vista.\nUn'altra importante caratteristica \u00e8 il fatto che la luce naturale costituisca la fonte primaria d'illuminazione all'interno dell'edificio: enormi specchi azionati da computer riflettono i raggi del sole dal soffitto dell'enorme atrio. L'uso dell'illuminazione naturale provvede ad un maggiore risparmio energetico. Per il sistema di condizionamento \u00e8 inoltre usata acqua di mare come refrigerante, eliminando lo spreco di acqua potabile."}
{"id": "918466", "revid": "15756", "url": "https://it.wikipedia.org/wiki?curid=918466", "title": "Ford GT", "text": "La Ford GT \u00e8 un'automobile ad alte prestazioni prodotta dalla casa automobilistica statunitense Ford dal 2004 al 2006 nella prima generazione e dal 2016 nella seconda generazione.\nPrima generazione (2004-2006).\nSviluppo.\nAl Salone dell'automobile di Detroit del 1995, venne mostrata la concept car Ford GT90, mentre al salone del 2002, fu la volta della nuova GT40 Concept. La Ford GT \u00e8 di forma simile all'originale Ford GT40 da competizione, ma \u00e8 pi\u00f9 alta di 76\u00a0mm e pi\u00f9 larga, per questo si pens\u00f2 di chiamarla Ford GT43. Altri tre prototipi vennero mostrati nel 2003 per il centenario della casa, mentre la produzione di serie inizi\u00f2 verso la fine del 2004.\nUna compagnia inglese, la Safir Engineering, negli anni ottanta continuava la costruzione delle GT40 perch\u00e9 deteneva i diritti sul marchio e sul progetto, ma quando decisero di completare la produzione, vendettero tutto a una piccola compagnia dell'Ohio chiamata Safir GT40 Spares. Quest'ultima diede la licenza alla Ford per chiamare il prototipo del 2002 GT40, ma quando la Ford decise di produrre il veicolo in serie, le trattative tra le due aziende fallirono, e la nuova Ford GT non pot\u00e9 chiamarsi GT40.\nLa produzione, iniziata nel 2004, risulta cessata nell'ultimo trimestre del 2006 con una produzione totale di poco pi\u00f9 di 4.000 esemplari.\nVendita.\nI primi clienti poterono toccare l'autovettura nell'agosto 2004. La GT venne assemblata e dipinta nello stabilimento Saleen di Troy nel Michigan, mentre il motore veniva costruito in quello Ford di Romeo, sempre nel Michigan. L'installazione del motore, della trasmissione e degli interni fu opera dello stabilimento Ford di Wixom.\nDelle 4500 GT pianificate, solo 100 vennero esportate in Europa a partire dalla fine del 2005. Altre 200 furono destinate al Canada. Quando la produzione termin\u00f2 nel 2006, l'intera produzione di 4500 unit\u00e0 non fu raggiunta. Approssimativamente 550 furono costruite nel 2004, circa 1900 nel 2005 e oltre 1600 nel 2006, per un totale di 4038 vetture. Le ultime 11 in costruzione vennero disassemblate e i loro componenti venduti come pezzi di riparazione.\nCome ogni veicolo esclusivo, gli ordini iniziali furono abbondanti e la vettura venne inizialmente venduta a un prezzo elevato. Il primo acquirente fu l'esecutivo Microsoft Jon Shirley, il quale ottenne la sua Ford GT colore Midnight Blue nel 2005. Shirley ottenne la possibilit\u00e0 di comprare la prima produzione della Ford GT (chassis #10) al concorso d'eleganza di Pebble Beach per 557.000 dollari.\nAnche altre prime versioni della GT vennero acquistate per $ 100.000 oltre il prezzo di listino di $ 203.599. Gli optional disponibili consistevano in un sistema audio McIntosh, strisce racing e cerchi in lega al prezzo di $ 13.500. Dal giugno 2005, il prezzo di listino diminu\u00ec di $ 10.000 e poi di altri $ 20.000. Nell'agosto 2005 molte GT vennero vendute su eBay a un prezzo non superiore a quello di listino. Le vendite della GT continuarono fino al 2007, a causa delle auto rimanenti in magazzino e dai rivenditori.\nCaratteristiche tecniche.\nLa Ford GT possedeva molte caratteristiche tipiche delle vetture pi\u00f9 sportive, come la carrozzeria in alluminio, pannelli inferiori del telaio incollati a freddo, il tunnel centrale saldato con una innovativa procedura, un particolare serbatoio, un sistema di rifornimento della benzina senza tappo, portiere monoblocco e un motore in alluminio coperto da un pannello in fibra di carbonio. I freni ventilati Brembo avevano le pinze in alluminio. Il motore V8 di 5,4 litri di cilindrata era sovralimentato con un compressore volumetrico: erogava 550 CV di potenza massima e 680 Nm di coppia massima, mentre la presenza di un sistema di lubrificazione a carter secco permetteva al motore di essere collocato molto in basso. La trasmissione manuale a sei o automatico quattro rapporti venne abbinata a un differenziale a slittamento limitato.\nSeconda generazione (2016-).\nAl North American International Auto Show del 2015 e alla presentazione del videogioco Forza Motorsport 6, viene presentata la nuova generazione della Ford GT. Essa viene presentata in concomitanza con i 50 anni da quando la GT40 ha vinto la 24 ore di Le Mans del 1966.\nLa macchina \u00e8 alimentata da un 3.5 litri twinturbo EcoBoost con architettura V6 con 600 CV (450 kW) di potenza. Il telaio, il corpo vettura e gran parte dei componenti sono realizzati grazie alla fibra di carbonio. A costituire la GT \u00e8 una monoscocca in fibra di carbonio imbullonata a dei piccoli telai in alluminio nella parte anteriori e posteriori e da una carrozzeria rivestita con pannelli in fibra di carbonio. La vettura dispone anche di sospensioni pushrod ispirati alle corse, aerodinamica attiva, e porte ad apertura a farfalla. Il parabrezza del veicolo \u00e8 costituito da un vetro Gorilla Glass prodotto dalla Corning, utilizzati di solito per gli schermi degli smartphone. Il vetro Gorilla Glass \u00e8 utilizzato per ridurre il peso del veicolo, consentendo di avere un parabrezza pi\u00f9 sottile ma con la stessa resistenza.\nFord prevede di costruire solo 500 esemplari della GT, di cui 250 unit\u00e0 all'anno. Sar\u00e0 costruita dalla societ\u00e0 canadese Multimatic, a Markham nell'Ontario. A seguito dell'elevato numero di ordini, Ford \u00e8 stata costretta a produrne ben 1000, il doppio di quelle previste inizialmente, che saranno prodotte in lotti da 250 auto all'anno fino al 2019.\nVersioni speciali.\nFord GTX1.\nIl prototipo GTX1 #001 venne presentato nel novembre 2005 al salone di Las Vegas. Era la versione roadster della Ford GT. A partire dal 2005, la conversione a questa tipologia di vettura poteva essere effettuata pagando la cifra di $ 38.000 oltre il prezzo di partenza della GT tradizionale. Il prototipo includeva miglioramenti alle sospensioni, freni, aerodinamica e un aumento della potenza a 707 CV.\nFord GT Heritage Limited Edition.\nNel 2006 la Ford ha presentato una versione limitata della GT, la Heritage. Meccanicamente identica alla versione di serie, presenta una carrozzeria con una colorazione celeste e arancio, mentre i cerchi ruote sono bianchi. Questa livrea commemorativa \u00e8 ispirata alle Ford GT40 della squadra \"John Wyer Automotive Engineering\" sponsorizzate Gulf Oil Corporation, vincitrici della 24 Ore di Le Mans 1968 e 1969.\nFord GT Performance Power Racing.\nIl 16 ottobre 2012 \u00e8 stato battuto il Guinness World Record dell'auto da strada pi\u00f9 veloce del mondo \u2013 appartenente fino a poco prima alla Koenigsegg Agera R con 440\u00a0km/h \u2013 dalla Ford GT Performance Power Racing, auto creata appositamente per l'occasione dalla PPR e dalla Ford, che ha raggiunto la velocit\u00e0 di 283\u00a0mph (456\u00a0km/h). La vettura nella forma base costa circa $ 600.000 invece con tutte le modifiche apportate per raggiungere le prestazioni della Record Car costerebbe circa $ 1.000.000.\nCompetizioni.\nContrariamente alla vettura che l'ha ispirata, la Ford GT non \u00e8 stata concepita appositamente per le competizioni e risultava utilizzata solamente in alcune gare giapponesi. In ambito internazionale, nel 2008 nell'American Le Mans Series \u00e8 stata utilizzata da alcuni team in configurazione GT2, con il coinvolgimento della societ\u00e0 svizzera \"Matech Racing\", si \u00e8 deciso di iscriverla ad alcuni campionati riservati alle vetture GT. a partire dal 2007 infatti, la Ford GT partecipa al \"FIA GT3 European Championship\". Dal 2010 l'auto prende parte inoltre al nuovo campionato mondiale GT1, il FIA GT1 World Championship. La vettura svizzero-americana aveva gi\u00e0 gareggiato nel 2009 in configurazione \"GT1 2010\". La vettura ha disputato anche la 24 Ore di Le Mans 2010 con 3 esemplari iscritti in classe LM GT1 e nel 2011 con un esemplare in configurazione LM GTE Am.\nProgramma sportivo Ford GT 2016.\nIl 12 giugno 2015, a Le Mans, la Ford annunci\u00f2 il suo ritorno nella 24 ore di Le Mans 2016 con quattro auto, gareggiando come Ford Chip Ganassi Racing. Il team avrebbe competuto sia nell'IMSA WeatherTech SportsCar Championship che nel Campionato del Mondo Endurance FIA. L'auto debutt\u00f2 alla 24 ore di Daytona 2016 il 30 e 31 gennaio terminando la gara in 7\u00aa e 9\u00aa posizione nella sua classe.\nIl 19 giugno 2016, la Ford GT #68 del Ford Chip Ganassi Racing fin\u00ec 1\u00aa nella classe GTE-Pro alla 24 ore di Le Mans 2016; la vittoria arriv\u00f2 50 anni dopo che la Ford vinse la 24 ore di Le Mans nel 1966, quando arriv\u00f2 1\u00aa, 2\u00aa e 3\u00aa con la Ford GT40. Nella 6 ore del Fuji 2016 e nella 6 ore di Shanghai 2016, le Ford GT finirono 1\u00aa e 2\u00aa, con la #67 vincendo entrambe le gare e la #66 arrivando seconda.\nNella gara d'apertura del Campionato del mondo endurance 2017, la #67 ne usc\u00ec vincitrice. Due gare dopo, il 19 giugno 2017, la Ford GT #67 del Chip Ganassi Racing vinse alla 24 ore di Le Mans nella classe GTE-Pro; questa volta 50 anni dopo la loro seconda vittoria a Le Mans nel 1967."}
{"id": "918471", "revid": "30610", "url": "https://it.wikipedia.org/wiki?curid=918471", "title": "Lilla (colore)", "text": "Il lilla \u00e8 un colore della gamma del viola. Pu\u00f2 infatti essere considerato come un viola chiaro, illuminato. Il nome deriva dai fiori di lill\u00e0, che hanno questo colore nella variet\u00e0 pi\u00f9 comune. In altre variet\u00e0 il colore pu\u00f2 essere per\u00f2 pi\u00f9 scuro o pi\u00f9 chiaro, sino ad arrivare al bianco.\nLilla scuro.\nA destra \u00e8 mostrato il colore lilla scuro.\nQuesto tono pi\u00f9 scuro di lilla \u00e8 quello generalmente indicato come \"lila\" in lingua tedesca, anzich\u00e9 il colore pi\u00f9 chiaro mostrato sopra.\nIl lilla \u00e8 un colore che a molti sembra chiaro e ad altri sembra scuro.\nPossiamo definirlo un colore chiaro grazie alla pianta da cui deriva il colore."}
{"id": "918473", "revid": "594360", "url": "https://it.wikipedia.org/wiki?curid=918473", "title": "BTS (disambigua)", "text": ""}
{"id": "918475", "revid": "110157", "url": "https://it.wikipedia.org/wiki?curid=918475", "title": "Landarenca", "text": "Landarenca (toponimo italiano) \u00e8 una frazione di 15 abitanti del comune svizzero di Calanca, nella regione Moesa (Canton Grigioni).\nGeografia fisica.\nLandarenca \u00e8 posto in Val Calanca, su un terrazzo a 1\u00a0272\u00a0m s.l.m. sulla sponda destra della Calancasca.\nStoria.\nLa localit\u00e0, attestata fino dal 1550 come \"Lan Darencha\", dal 1851 al 1979 \u00e8 stato un comune autonomo; nel 1980 \u00e8 stato accorpato ad Arvigo, che a sua volta il 1\u00ba gennaio 2015 \u00e8 stato accorpato agli altri comuni soppressi di Braggio, Cauco e Selma per formare il nuovo comune di Calanca.\n\u00c8 stato il secondo comune grigionese (dopo Coira) a concedere il diritto di voto alle donne a livello comunale, nel 1968.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa popolazione parla in maggioranza il \"calanchino-ticinese\" una variet\u00e0 lombarda molto particolare, essa \u00e8 influenzata da termini germanici.\nInfrastrutture e trasporti.\nLa localit\u00e0 non \u00e8 raggiungibile in automobile, \u00e8 raggiungibile a piedi tramite una mulattiera, , o, dal 1961, con una funivia da Selma."}
{"id": "918476", "revid": "141569", "url": "https://it.wikipedia.org/wiki?curid=918476", "title": "Base Transceiver Station", "text": ""}
{"id": "918478", "revid": "84604", "url": "https://it.wikipedia.org/wiki?curid=918478", "title": "Eternity (Datura)", "text": "Eternity \u00e8 l'unico album del gruppo dei Datura del 1993."}
{"id": "918481", "revid": "228587", "url": "https://it.wikipedia.org/wiki?curid=918481", "title": "Santa Domenica (disambigua)", "text": ""}
{"id": "918482", "revid": "339392", "url": "https://it.wikipedia.org/wiki?curid=918482", "title": "Eugenia caryophyllus", "text": ""}
{"id": "918484", "revid": "834", "url": "https://it.wikipedia.org/wiki?curid=918484", "title": "Nit", "text": ""}
{"id": "918492", "revid": "228587", "url": "https://it.wikipedia.org/wiki?curid=918492", "title": "Giacomo Manzoni", "text": "Le sue opere sono state interpretate da musicisti quali Claudio Abbado, Bruno Maderna, Maurizio Pollini, Ernest Bour, Giuseppe Sinopoli, Vladimir Fedoseev e Riccardo Muti. Tra il 1958 e il 1966 \u00e8 stato critico musicale del quotidiano \"L'Unit\u00e0\". A partire dal 1959, ha introdotto in Italia il pensiero di Theodor W. Adorno e Arnold Sch\u00f6nberg grazie a numerose traduzioni. Manzoni ha pubblicato inoltre la prima monografia in lingua italiana dedicata a Sch\u00f6nberg e una \"Guida all'ascolto della musica sinfonica\", ristampata pi\u00f9 volte. Ha insegnato composizione al Conservatorio di Milano, al Conservatorio di Bologna e alla Scuola musicale di Fiesole, oltre a tenere corsi e seminari all'estero. Dal 1994 \u00e8 membro dell'Accademia Nazionale di Santa Cecilia.\nBiografia.\nI genitori di Giacomo Manzoni non furono musicisti, ma suo padre si dedicava al disegno, mentre suo zio paterno fu l'umorista Carlo Manzoni, creatore del personaggio Signor Veneranda. Il suo interesse per la musica appare verso l'et\u00e0 di dodici anni, quando si trova sfollato con la sua famiglia a causa della Seconda guerra mondiale. Tra il 1936 e il 1942, Manzoni e la sua famiglia si trasferiscono a Messina, dove ritornano nel 1948. Si iscrive all'Istituto Musicale \"Corelli\" di Messina: qui conosce Gino Contilli, che lo avvicina allo studio della composizione e lo prepara per due anni all'esame di ingresso al Conservatorio Giuseppe Verdi di Milano. Nel 1949, ascolta per la prima volta Pierrot lunaire di Sch\u00f6nberg al \"Festival della Societ\u00e0 Internazionale per\" la \"Musica Contemporanea\" (SIMC) di Palermo, che frequenta assiduamente. Ammesso nel 1950 al Conservatorio di Milano, Manzoni vi studia la composizione con Ettore Desderi e Orazio Fiume, il pianoforte con Alessandro Mozzati e la letteratura italiana con Salvatore Quasimodo. Nel 1953 \u00e8 escluso per due settimane dal conservatorio per avere raccolte delle firme per una petizione in favore di Julius e Ethel Rosenberg. L'anno seguente, frequenta per sei mesi l'Universit\u00e0 di Tubinga grazie a una borsa di studio. Nel 1955, si laurea in lingue e letterature straniere all'Universit\u00e0 Bocconi, nella quale sostiene una tesi sul ruolo della musica nell'opera di Thomas Mann, che incontra nel medesimo anno. Sempre nel 1955, Manzoni indirizza una lettera a l'Unit\u00e0 per criticare il clima reazionario presente nelle istituzioni musicali di quell'epoca.\nA partire dagli anni Cinquanta, incomincia a frequentare svariate personalit\u00e0 musicali di rilievo, stringendo amicizia in particolare con Luigi Nono, Luigi Pestalozza, Bruno Maderna, Franco Donatoni, Niccol\u00f2 Castiglioni e Aldo Clementi. Nel 1956, Manzoni \u00e8 redattore della rivista \"Il Diapason\" e partecipa come pianista alla rappresentazione dell'L'opera da tre soldi di Bertolt Brecht al Piccolo Teatro di Milano, diretta da Bruno Maderna e con la scenografia di Giorgio Strehler. L'anno seguente, la sua \"Seconda piccola suite\", per violino e pianoforte, \u00e8 interpretata ai Corsi estivi di Darmstadt\".\" Tra il 1958 e il 1966, Manzoni lavora come critico musicale presso il giornale l'Unit\u00e0. Nel contempo, tra il 1959 e il 1963, \u00e8 redattore del dizionario e dell'enciclopedia Ricordi. Risale al 1959 la sua traduzione della Filosofia della musica moderna di Adorno, a cui fa seguito, nel 1963, la traduzione del \"Manuale di armonia\" di Sch\u00f6nberg. Nel 1960 si sposa con Eugenia Tretti, sorella del regista cinematografico Augusto Tretti, dalla quale ha avuto un figlio, Nicola. Tra il 1962 e il 1964, Manzoni insegna armonia e contrappunto al Conservatorio di Milano. Nel 1968 diventa redattore della rivista \"Prisma\", mentre dal 1969 al 1974 insegna composizione al Conservatorio di Bologna. L'anno seguente, Manzoni prosegue l'insegnamento della composizione al Conservatorio di Milano, dove lavorer\u00e0 fino al 1991. A partire dal 1980 diventa membro del comitato editoriale di \"Musica/Realt\u00e0\", mentre nel 1982 \u00e8 invitato al Deutscher Akademischer Austauschdienst di Berlino.\nNegli anni Novanta, Manzoni diventa membro dell'Accademia Nazionale di Santa Cecilia e pubblica due raccolte di suoi articoli, saggi e critiche musicali (intitolate \"Scritti\" e \"Tradizione e utopia\"). Gran parte di questi scritti sono stati in seguito tradotti in francese e riuniti in un'antologia (\"\u00c9crits\"). Nel 2007 Manzoni pubblica inoltre \"Parole per musica\", libro nel quale riunisce i testi che ha messo in musica spiegando il significato che hanno avuto per lui. Nel 2013, Manzoni ha donato il suo archivio personale all'Istituto per la Musica della Fondazione Giorgio Cini di Venezia. \nGiudizi critici.\nHa scritto il musicologo Luigi Pestalozza, partendo dall'analisi di \"Dedica su testi di Bruno Maderna\": \"\"Dedica\" non mima nulla, anzi prosegue nella costruzione di un materiale (di una musica) senza vincoli di dipendenza, di cui \"Parole da Beckett\", \"Ombre (alla memoria di Che Guevara)\", \"Scene sinfoniche per il Dr. Faustus\", sono stati negli ultimi venti anni i lavori di maggior rilievo. In questi lavori, e del resto in altri come \"Masse: omaggio a Edgar Var\u00e8se\", Manzoni ha messo a punto una sua concezione musicale, che Piero Santi ha di recente bene illustrato in un saggio sul compositore milanese. Una concezione musicale, ha scritto Santi, che 'rifiuta sia l'usuale dialettica, sia l'immagine sonora in s\u00e9 contemplata. Manzoni respinge, cio\u00e8, sia le ragioni di una logica, sia quelle di un gusto che considera ideologicamente compromessi. Egli diffida di una mentalit\u00e0 e di una psicologia che sa essere le forme di una falsa coscienza e crea oltre di esse un reale fondamento sonoro'. In altre parole Manzoni ha realizzato un materiale liberato dalle 'vecchie abitudini'. Questo \u00e8 del resto ci\u00f2 che comunica, con grande forza di convincimento, la sua musica: comunica l'emancipazione del proprio materiale dalle inerzie conoscitive, e invita a emanciparsi da esse.\" Pi\u00f9 recentemente, il musicologo Renzo Cresti ha scritto che \"la musica di Manzoni successiva agli anni Sessanta\" si caratterizza per un \"materismo controllato, un po' asfittico [...] dov'\u00e8 apprezzabile l'impegno intellettuale un po' meno la musicalit\u00e0 dell'insieme, infatti, i risultati sonori sono molto spesso debitori alla cultura e al cervello di Manzoni, in misura minore alle sue doti di musicalit\u00e0.\"\nOnorificenze.\nNel 1973, ha ricevuto il Premio UNESCO per \"Parole da Beckett\". In seguito, gli \u00e8 stato attribuito due volte il Premio Franco Abbiati della critica musicale italiana: nel 1985-86 per \"Dedica\", nella categoria \"novit\u00e0 assoluta per l'Italia\"; nel 1988-89 per \"Doktor Faustus\" (\"Lo spettacolo di altissimo livello in tutte le sue componenti, ha rilevato l'importanza e la maturit\u00e0 della partitura di Manzoni, e ha confermato la continuit\u00e0 dell'impegno del Teatro alla Scala nella politica del nuovo\"). Nel 1991 ha ottenuto il premio \u201cOmaggio a Massimo Mila\u201d in riconoscimento alla sua attivit\u00e0 didattica. Nel 2000, l'Universit\u00e0 di Udine gli ha conferito la laurea \"honoris causa\" in Conservazione dei beni culturali, mentre nel 2007 ha ricevuto il Leone d'oro alla carriera della Biennale musica di Venezia."}
{"id": "918493", "revid": "287204", "url": "https://it.wikipedia.org/wiki?curid=918493", "title": "Casaccia", "text": ""}
{"id": "918496", "revid": "27723", "url": "https://it.wikipedia.org/wiki?curid=918496", "title": "Launch complex 39", "text": ""}
{"id": "918498", "revid": "339392", "url": "https://it.wikipedia.org/wiki?curid=918498", "title": "Eugenia Caryophyllata", "text": ""}
{"id": "918503", "revid": "2225514", "url": "https://it.wikipedia.org/wiki?curid=918503", "title": "Pietro Barozzi", "text": "Biografia.\nOrigini e formazione.\nFiglio del senatore Ludovico e di Polissena Moro, studi\u00f2 presso la scuola di Pietro Perleoni da Rimini assieme a Leonardo Loredan (futuro doge) e Pietro Dolfin. Pass\u00f2 poi all'universit\u00e0 di Padova dove si ciment\u00f2 con la giurisprudenza, probabilmente sostenuto dallo zio Giovanni Barozzi, allora vescovo di Bergamo e poco dopo patriarca di Venezia. L'aiuto venne tuttavia a mancare con la morte di quest'ultimo, nel 1466.\nRisalgono all'epoca giovanile alcune orazioni in latino e quattro libri di poesie che, in seguito alla nomina a vescovo, rifiut\u00f2 in parte, forse perch\u00e9 non si confacevano alla sua nuova carica (spicca in effetti una satira contro la Curia romana).\nDedic\u00f2 particolare attenzione agli studi per l'architettura, che mise in pratica nel risistemare e decorare strutture pubbliche ed ecclesiastiche, influenzato dallo stile di Alberti.\nNel legame tra sacra scrittura e liturgia nella prima met\u00e1 del Cinquecento, in alcuni tentativi di riforma liturgica gi\u00e0 attuati da alcuni vescovi non sempre coronati dal successo, lui ne ha individuato il criterio informativo, che era l'uso primario della scrittura insieme con lo sfoltimento degli elementi devozionali considerati superflui, la tensione verso un maggiore unit\u00e0 e semplicit\u00e0 (H. Jedin).\nVescovo di Belluno.\nNel 1471, mentre era diretto a Roma, dove anche soggiorn\u00f2 per un breve periodo, venne eletto vescovo di Belluno da papa Paolo II. Gli era evidentemente giovata la parentela del pontefice con un altro suo zio, Francesco Barozzi, vescovo di Treviso e datario.\nAmministr\u00f2 la diocesi bellunese non senza difficolt\u00e0, viste le gravose cure pastorali e le scorrerie dei Turchi che avevano invaso il vicino Friuli. In seguito, tuttavia, ricord\u00f2 questo come un periodo felice, almeno in confronto ai turbolenti anni passati nella sede di Padova.\nFrattanto proseguiva l'attivit\u00e0 letteraria: produsse tre libri di \"Consolatorie\" e organizz\u00f2 alcune delle precedenti composizioni, integrandole con altre inedite, in tre libri di \"'Inni\"; redasse inoltre un repertorio del \"Decretum Gratiani\".\nVescovo di Padova.\nNel 1487 viene nominato vescovo di Padova, dopo essere stato vescovo della piccola diocesi di Belluno (1471-1487), e subito si dimostra instancabile pastore ed illuminato mecenate.\nNel 1489 in considerazione dei tumulti di Brescia, Bernardo Bembo commission\u00f2 al Barozzi un trattato, scrisse il \"De factionibus extinguendis\".\nI primi anni del suo episcopato lo vedono impegnato in una lunga serie di visite pastorali che lo portano agli estremi confini della sua diocesi e a visitare paesi come Megliadino San Fidenzio, Codevigo, Correzzola, Sambruson, Ponso, Granze, Sant'Angelo di Piove o Fara Vicentino e ad ogni sosta \u00e8 provvido di consigli per le anime e per i corpi.\nPer sua iniziativa e nella speranza di frenare l'usura dilagante viene istituito il 31 luglio 1491, in citt\u00e0, il Monte di Piet\u00e0.\nNel 1495 comincia la ristrutturazione del palazzo vescovile di Padova e nell'ambito di questi lavori commissiona a Lorenzo da Bologna, architetto molto attivo in citt\u00e0 in quegli anni, la costruzione della cappella di Santa Maria degli Angeli. La decorazione ad affresco, eseguita secondo precisi dettami vescovili, viene affidata a Prospero da Piazzola e a Jacopo Parisati da Montagnana, quest'ultimo autore anche del trittico dell'Annunciazione che ornava l'altare.\nTra il 1500 e il 1506 \u00e9 il cancelliere dell'Universit\u00e0 di Padova.\nMuore a Padova nel 1507 ed \u00e8 sepolto nel Duomo di Padova in un maestoso monumento funebre, attribuito ad Alessandro Vittoria, mentre la statua funebre \u00e8 attribuita a Tullio Lombardo. Lasci\u00f2 una biblioteca di trecentocinquantacinque volumi di opere giuridiche e teologiche, di classici greci, latini e volgari e di autori umanisti. La raccolta and\u00f2 in seguito dispersa e forse in gran parte emigr\u00f2 in Inghilterra."}
{"id": "918562", "revid": "767487", "url": "https://it.wikipedia.org/wiki?curid=918562", "title": "L'invasione dei mostri verdi", "text": "L'invasione dei mostri verdi (\"The Day of the Triffids\") \u00e8 un film del 1963 diretto da Steve Sekely e, non accreditato, Freddie Francis. Interpretato da Howard Keel e Nicole Maurey, il film \u00e8 liberamente tratto dal romanzo \"Il giorno dei trifidi\" di John Wyndham.\nIn Italia \u00e8 stato distribuito nell'home video anche con il titolo Il giorno dei trifidi.\nTrama.\nUna notte la Terra viene colpita da una pioggia di meteoriti di straordinarie proporzioni. Il giorno dopo tutti quelli che l'hanno guardata si ritrovano ciechi. Inoltre si diffondono in tutto il mondo i semi dei \"trifidi\", delle piante capaci di staccarsi dal terreno e attaccare e nutrirsi di carne umana.\nBill Masen, un ufficiale della marina mercantile inglese, avendo subito un'operazione, aveva gli occhi bendati, quindi non ha perso la vista. Uscito dall'ospedale nel quale era ricoverato cerca di raggiungere la propria nave. Alla stazione soccorre una ragazzina, Susan, scappata dal collegio, unica altra vedente che incontra a Londra, che adotta. Assieme i due vanno in Francia, dove si imbattono in una comunit\u00e0 in cui alcune persone vedenti, assiste una quarantina di ciechi. La comunit\u00e0 viene per\u00f2 attaccata da un manipolo di ex galeotti, che sequestrano le persone ivi risiedenti. L'abitazione viene attaccata dalle piante e solo Bill, Susan e la nobile francese Christine Durrant riescono a salvarsi.\nIl gruppo si reca in Spagna, dove sperano di raggiungere la base navale statunitense di Alicante, che sta organizzando una raccolta di sopravvissuti. Qui si imbattono in una coppia di coniugi, che vive isolata e che sta per avere un bambino. Il giorno dopo l'abitazione viene circondata dalle piante carnivore, attirate dal rumore del generatore, ma i cinque riescono a fuggire raggiungendo il sommergibile statunitense che raccoglie i superstiti.\nParallelamente Tom Goodwin, un biologo marino, e sua moglie Karen, che risiedono in un faro su di un isolotto sperduto e che sono rimasti illesi dalla pioggia di meteore, dato che una occupata dal lavoro e l'altro in depressione, vengono a sapere dalla radio di quanto sta accadendo nel resto del mondo e rimangono cos\u00ec isolati. Vengono anch'essi attaccati dai trifidi, riuscendo apparentemente a ucciderne uno. Ma durante la notte la pianta si ridesta e fugge. Nei giorni seguenti vengono assediati dalle piante assassine che alla fine fanno irruzione nel faro. Circondati, i due scienziati hanno come unica risorsa per difendersi una pompa antincendio di acqua di mare, che spruzzano sui trifidi scoprendo cos\u00ec che questa \u00e8 l'unica arma in grado di distruggerli, sciogliendoli.\nProduzione.\nLo sceneggiatore Bernard Gordon era sulla lista nera di Hollywood, poich\u00e9 membro del Partito comunista, quindi fece da prestanome il produttore esecutivo Philip Yordan.\nDistribuzione.\nIl film fu distribuito nel Regno unito da Rank Organisation nel luglio 1962; fu distribuito negli Stati Uniti nell'aprile 1963 da Allied Artists.\nIn Italia il film fu distribuito per la prima volta dall'agenzia italiana della Rank Film col titolo \"L'invasione dei mostri verdi\", nella primavera del 1963 (visto censura: 30 aprile 1963). I manifesti della prima edizione (Rotografica Romana, 1963), locandine, affissi, busta foto, ecc., riportano tutti questo titolo. Quando poi, nel 1976, Luigi Cozzi ridistribu\u00ec per la sua B.B.C. (Barbieri-Barbieri-Cozzi) questa pellicola, la rititol\u00f2 \"Il giorno dei Trifidi\", per richiamare il romanzo di Wyndham.\nAccoglienza.\nSebbene il film abbia mantenuto alcuni elementi di base della trama del romanzo di Wyndham, non \u00e8 un adattamento particolarmente fedele: \"Si allontana in modo significativo ed inutile dal libro ed \u00e8 meno considerato del serial televisivo del 1981 della BBC\". A differenza del romanzo, i trifidi arrivano da una pioggia di meteoriti, parte dell'azione viene spostata in Spagna e un personaggio importante, Josella Playton, viene eliminato. Pi\u00f9 seriamente, la sceneggiatura fornisce una soluzione semplicistica al problema trifido: l'acqua salata li dissolve e \"il mondo \u00e8 stato salvato\".\nQuesto finale sembra essere pi\u00f9 vicino al finale de \"La guerra dei mondi\" che al romanzo di Wyndham. I trifidi invasori soccombono a una sostanza comune sulla Terra, cos\u00ec come i marziani de \"La guerra dei mondi\" quando muoiono per esposizione batterica ed entrambi i film terminano con una nota religiosa (che \u00e8 abbastanza diversa da Wyndham).\nSimon Clark, autore di \"The Night of the Triffids\", ha dichiarato in un'intervista: \"La versione cinematografica \u00e8 divertente, attirando i Triffidi dall'aspetto efficace con la musica di un furgone dei gelati ed alcune altre buone scene d'azione. Il climax della morte dei Triffidi con l'acqua di mare \u00e8 per\u00f2 debole ed artificioso. Ma \u00e8 comunque tra i miei primi 100 film di tutti i tempi\".\n\"Halliwell's Film Guide\" ha affermato che il film era \"un adattamento approssimativo e pronto di un famoso romanzo di fantascienza, a volte incredibilmente efficace e con momenti di buon lavoro\".\nIl sito Rotten Tomatoes, il film ha un punteggio di approvazione del 79% sulla base di 19 recensioni, con una valutazione media ponderata di 6,4/10.\nOpere derivate.\nIl medesimo soggetto del film ha fornito spunto per una miniserie televisiva britannica coprodotta da BBC, ABC e RCTV nel 1981, dal titolo \"The Day of the Triffids\".\nNel 2009 ne \u00e8 stato realizzato un secondo remake televisivo, intitolato anch'esso \"The Day of the Triffids\", coproduzione anglo-canadese, della BBC Wales e altre."}
{"id": "918638", "revid": "123584634", "url": "https://it.wikipedia.org/wiki?curid=918638", "title": "Stede Bonnet", "text": "Fu un capitano pirata della colonia inglese di Barbados.\nLa sua carriera da pirata si distingue per tre fatti:\nViene chiamato a volte \"Maggiore Bonnet\" per il suo grado nelle truppe coloniali di Barbados. Altri lo chiamano \"il pirata gentiluomo\" perch\u00e9, prima di dedicarsi alla pirateria, era un proprietario terriero moderatamente benestante. Mor\u00ec impiccato il 10 dicembre 1718 all'et\u00e0 di soli 30 anni. \nBiografia.\nLa vita anteriore alla pirateria.\nNon si sa esattamente cosa facesse prima di darsi al crimine. Nacque nella colonia inglese di Barbados nel 1688. I suoi genitori, Edward e Sarah Bonnet, avevano un podere di pi\u00f9 di 400 acri a sudest di Bridgetown, che pass\u00f2 al giovane Bonnet nel 1694, anno in cui mor\u00ec il padre Edward. Non si sa che tipo di scuole avesse frequentato. Molti lo descrivono come un uomo colto e il giudice responsabile del suo processo alluse all'educazione liberale di Bonnet. Ma non si sa nient'altro al riguardo.\nIl giovane Stede Bonnet spos\u00f2 Mary Allamby a Bridgetown il 21 novembre del 1709. Da questo matrimonio nacquero tre figli (Allamby, Edward e Stede) e una figlia (Mary). Il piccolo Allamby mor\u00ec prima del 1715, mentre gli altri figli sopravvissero per vedere il loro padre che li abbandonava per una vita dedita al crimine. Mary Allamby in Bonnet rimase in Barbados nonostante la carriera pirata di suo marito. Circolano molte leggende su questa decisione del giovane Bonnet: secondo molti, sembra che quest'uomo avesse deciso di darsi alla pirateria per sfuggire alla bisbetica moglie.\nAnche i dettagli del servizio militare di Bonnet non sono ben precisati. Il suo grado di maggiore nelle truppe coloniali di Barbados si riferiva forse al fatto di essere un modesto proprietario terriero pi\u00f9 che un militare esperto, visto che sedare le rivolte degli schiavi nelle piantagioni era un compito importante dei soldati. In pi\u00f9, l'epoca del servizio militare di Bonnet coincide con la Guerra di successione spagnola, ma non c'\u00e8 nessuna documentazione che indichi un suo ruolo in questa vicenda.\nIl pirata Stede Bonnet.\nCome pirata, Bonnet era praticamente un dilettante. Invece di rubare o saccheggiare una nave, lui se ne compr\u00f2 una che oltretutto era di una tipologia non usata dai pirati. Questa nave, piccola ma veloce, fu comprata nella prima met\u00e0 del 1717. Aveva dieci cannoni. Per non si sa quale ragione, Bonnet la chiam\u00f2 \"Revenge\" (\"Vendetta\"). In pi\u00f9, Bonnet commise un'altra imprudenza: pag\u00f2 l'equipaggio di tasca propria invece di dare loro un contratto da firmare per arruolarsi. Forse, pensava, l'equipaggio non lo avrebbe mai deposto e ci\u00f2 gli avrebbe permesso di tenere sempre il comando. Reclut\u00f2 i suoi uomini dalle taverne e dalle distillerie di Bridgetown e fin\u00ec arruolando circa settanta marinai.\nPer molti giorni dopo il suo acquisto, la \"Revenge\" rimase nel porto di Bridgetown. Una notte, Bonnet se ne and\u00f2 senza lasciare traccia, senza dire una parola a sua moglie o ai suoi amici. Dopo aver navigato e compiuto un saccheggio a regola d'arte di tre vascelli, Bonnet prese tesori fuori dalla costa del New England, e alcuni nelle acque del nord. Ma quando fece ritorno al sud, i suoi problemi erano gi\u00e0 all'inizio: la sua inesperienza in fatto di navigazione si faceva sentire e fece s\u00ec che l'equipaggio, che prima si era dimostrato cordiale e gentile, diventasse ostile e si rivoltasse contro di lui. \nL'alleanza con Barbanera.\nMentre si trovava a Nassau Stede Bonnet incontr\u00f2 il capitano Benjamin Hornigold e Edward Teach, ai pi\u00f9 noto come Barbanera. Bonnet e Teach divennero presto amici e questo strano duo composto da un esperto e da un principiante decise di navigare insieme. Bonnett cedette temporaneamente il comando della \"Revenge\" a Barbanera e insieme catturarono e saccheggiarono pi\u00f9 di dieci navi lungo la costa orientale del Nord America. Il 17 novembre 1717, dopo essere ritornati nei Caraibi, Barbanera e Stede Bonnet catturarono al largo di Martinica una nave schiavista francese, il \"Concorde de Nantes.\" Barbanera ne fece la propria ammiraglia ribattezzandola la \"Queen Anne's Revenge.\" I due pirati si separarono momentaneamente attorno al 19 dicembre dello stesso anno. \nStede Bonnett incontr\u00f2 nuovamente Barbanera e la \"Queen Anne's Revenge\" presso l'Honduras e i due ripresero a navigare assieme. Quest'alleanza molto presto fu fatale per Bonnet: Barbanera si rese conto della sua inesperienza come pirata e decise di passare alla guerra psicologica. Non ci sarebbe stato bisogno di sporcarsi le mani con uno come Bonnet: lo invit\u00f2 a bordo della \"Queen Anne's Revenge\", dove Bonnet divent\u00f2 pi\u00f9 un prigioniero che un ospite di riguardo. Barbanera cerc\u00f2 di convincerlo che un uomo della sua educazione e dai modi gentili come i suoi non era adatto per far mantenere la disciplina in una nave come la \"Revenge\", e di trasferirsi nell'alloggio pi\u00f9 confortevole e adatto a lui nella \"Queen Anne's Revenge\". Non ci fu niente che Bonnet disse o fece e presto uno degli uomini di Barbanera, un certo Richards, prese il comando della \"Revenge\", imponendo la disciplina nella nave e guadagnandosi la stima dell'equipaggio.\nNel 1718, Barbanera e Stede Bonnet si ritirarono nella citt\u00e0 di Bath, nella Carolina del Nord, dove accettarono il perdono reale garantito da Re Giorgio I come amnistia generale per i pirati, a patto che rinunciassero per sempre di praticare qualsiasi forma di pirateria. Qui, molto presto, Bonnet e Teach presero strade diverse. Mentre Barbanera riprese dopo poco la via della pirateria, Bonnet rimase a Bath per un altro po' di tempo.\nRitorno alla pirateria.\nAlla fine anche Stede Bonnet decise di riprendere la via del mare e perci\u00f2 riprese il comando della \"Revenge\", ribattezzandola \"Royal James\". Bonnet continu\u00f2 a fare scorribande lungo la costa del Nord America fino alla sua cattura da parte del colonnello William Rhett nella battaglia di Cape Fear e portato a Charleston.\nLa fuga, il processo e la morte.\nA Charleston, Bonnet fu separato dal resto dell'equipaggio e rimase solo col suo timoniere, Ignatius Pell, e il suo primo ufficiale David Herriott. Il 24 ottobre del 1718 Bonnet ed Herriott fuggirono, forse per un accordo con un mercante del posto, Richard Tookerman. Il governatore Johnson mise sulla testa di Bonnet una taglia di 700 sterline e diede l'ordine di sparare per uccidere.\nDopo varie ricerche, Bonnet fu localizzato. I soldati inglesi spararono ad Herriott, uccidendolo, e ferirono i servi di Tookerman. Quanto a Bonnet, si arrese e torn\u00f2 a Charleston.\nIl 10 novembre del 1718, Bonnet fu processato da Sir Nicholas Trott, in qualit\u00e0 di giudice del Vice-Ammiragliato. Trott gi\u00e0 aveva fatto altri processi contro l'equipaggio di Bonnet e li aveva condannati tutti a morte per impiccagione. Lo stesso fece con Bonnet, che tent\u00f2 di difendersi scrivendo una bella quanto toccante lettera in cui diceva \"Vi prego, tagliatemi gambe e braccia, legger\u00f2 le scritture, tesser\u00f2 le lodi di Nostro Signore, ma vi prego...non impiccatemi!\" al governatore Johnson, che per\u00f2 non si impietos\u00ec per niente. La mente di Bonnet, che si stava disintegrando visibilmente, mosse molti abitanti della Carolina a compassione, in particolare (cos\u00ec ci dice Charles Johnson), il pubblico femminile. Stede Bonnet fu impiccato a White Point, Charleston, il 10 dicembre del 1718 all'et\u00e0 di 30 anni. Si dice che come ultimo desiderio espresse che il suo cadavere venisse nascosto per timore che la moglie Mary potesse vendicarsi su di esso per averla abbandonata."}
{"id": "918666", "revid": "120571720", "url": "https://it.wikipedia.org/wiki?curid=918666", "title": "Radar secondario di sorveglianza", "text": "Il radar secondario di sorveglianza (SSR - \"Secondary Surveillance Radar\") \u00e8 lo strumento principale per l'esercizio del controllo del traffico aereo. A differenza del radar primario (PSR - \"Primary Surveillance Radar\"), che funziona ricevendo il segnale riflesso dal velivolo, il radar secondario richiede la collaborazione attiva dell'aeromobile che deve ricevere il segnale e rispondere con un altro segnale. \nA tale compito \u00e8 preposto un congegno detto transponder che riceve l'interrogazione del radar secondario e invia una risposta. Il transponder invia dati codificati che permettono di conoscere in genere la quota e l'identit\u00e0 dell'aereo. Il radar SSR \u00e8 basato sulla tecnologia di identificazione IFF (\"identification friend or foe\") sviluppata durante la seconda guerra mondiale e i due sistemi sono tuttora compatibili.\nSviluppo.\nIl rapido sviluppo del radar durante il periodo bellico ebbe ovvie ricadute sul controllo del traffico aereo come strumento per la continua sorveglianza della posizione degli aeromobili. Una precisa conoscenza della loro disposizione avrebbe permesso il superamento del controllo procedurale e una riduzione degli standard di separazione, con un aumento dell'efficienza del sistema di aerovie.\nIl primo tipo di radar sviluppato, ora chiamato radar primario, ha il vantaggio di rilevare e determinare la posizione di qualunque bersaglio, non cooperante, che rifletta i segnali radio. Nonostante il vantaggio della non-cooperazione del bersaglio, che deve essere solo nel raggio di portata e in linea di vista, il radar primario \u00e8 limitato dalla non identificazione del bersaglio. Quando il radar primario era l'unico esistente, l'identificazione era possibile solo attraverso la conoscenza da parte del controllore delle manovre in atto.\nIl bisogno di identificare i bersagli facilmente e con sicurezza port\u00f2 allo sviluppo della tecnologia bellica del sistema IFF, che fu creato come strumento per distinguere gli aerei amici dai nemici. Tale strumento, che divenne noto nella sua applicazione civile come radar secondario di sorveglianza (SSR) o, negli Stati Uniti, come \"air traffic control radar beacon system\" (ATCRBS), si basa su uno strumento a bordo dell'aereo detto transponder. Il transponder \u00e8 un ricevitore e trasmettitore radio operante alle frequenze del radar. Il transponder dell'aeromobile bersaglio risponde ai segnali dell'interrogatore, l'SSR, trasmettendo una risposta codificata contenente le informazioni richieste.\nSia l'applicazione civile SSR sia il sistema militare IFF sono divenuti molto pi\u00f9 complessi dei loro antenati sviluppati durante la guerra, ma rimangono compatibili e consentono agli aerei militari di operare nello spazio aereo civile come aviazione generale. I recenti sistemi SSR di Modo S consentono lo scambio di numerose informazioni e la comunicazione tra aeromobili per l'implementazione dei sistemi anti-collisione. I sistemi IFF comunicano in maniera criptata per evitare l'identificazione o l'imitazione da parte del nemico, e vengono utilizzati su tutti i tipi di piattaforme militari, inclusi veicoli terrestri e natanti.\nSSR tradizionale.\nIl radar SSR tradizionale lavora su una frequenza di interrogazione di 1\u00a0030\u00a0MHz, mentre le risposte del transponder sono su una portante a 1\u00a0090\u00a0MHz. La portata garantita deve essere compresa tra 1 NM e 200 NM (circa 370\u00a0km).\nL'interrogazione del radar \u00e8 costituita da due \"parentesi\" dette P1 e P3 di durata di 0,8\u00a0\u00b5s. La distanza tra le due parentesi determina il modo d'interrogazione. In Modo A \u00e8 richiesta l'identit\u00e0, e la distanza tra P1 e P3 \u00e8 di 8\u00a0\u00b5s. In Modo C \u00e8 richiesta la quota, e la distanza \u00e8 di 21\u00a0\u00b5s.\nIl pattern d'antenna del radar secondario \u00e8 fortemente direzionale, per cui il guadagno d'antenna \u00e8 molto elevato lungo la direzione di puntamento. Comunque la potenza \u00e8 irradiata anche lungo altre direzioni, sui lobi laterali. Pu\u00f2 quindi accadere che aerei vicini ricevano potenza sufficiente sul loro transponder. Per evitare l'interrogazione dai lobi secondari \u00e8 quindi necessario che il transponder discrimini se l'interrogazione \u00e8 dal lobo principale o dai lobi secondari. A questo scopo il radar secondario emette, per il tramite di un \"fascio di controllo\", un impulso P2 a 2\u00a0\u00b5s di ritardo da P1, in maniera quasi omnidirezionale. Un'antenna omnidirezionale ha guadagno circa unitario in ogni direzione, per cui l'ampiezza dell'impulso P2 \u00e8 molto minore di P1 sul fascio principale, ma comunque maggiore dell'ampiezza di P1 sui lobi secondari. Secondo le norme ICAO il transponder non deve rispondere se P2&gt;P1, deve rispondere se P1&gt;P2+0,9dB. La zona grigia di 0,9\u00a0dB non \u00e8 normata ma dipende dalle specifiche del singolo apparato. In pratica, i lobi secondari coprono solo una zona angolare limitata per cui il pattern d'antenna del fascio di controllo non \u00e8 omnidirezionale ma limitato all'apertura su cui sono presenti i lobi secondari.\nLa risposta avviene su una portante a 1\u00a0090\u00a0MHz, in un formato costituito da 13 impulsi potenziali compresi tra 2 parentesi, dette F1 e F2. Gli impulsi e le parentesi durano 0,45\u00a0\u00b5s, con intervalli tra la fine di un impulso e l'inizio del successivo di 1\u00a0\u00b5s. Pu\u00f2 esserci anche un impulso speciale di riconoscimento SPI (\"Special Position Identification\") dopo la F2 attivabile sul transponder su richiesta del controllo di traffico secondo una procedura conosciuta come IDENT. Le risposte usano solo 12 impulsi dei 13 possibili, con un impulso X sempre inutilizzato, presente perch\u00e9 in origine si era lasciato come potenziale modo per accrescere il numero di dati trasmissibili.\nSe interrogato in Modo A la risposta \u00e8 un codice dell'aereo. Essendoci dodici valori binari, i codici possibili sono 2^12=4\u00a0096 per una certa area geografica. Il codice dell'aeromobile \u00e8 assegnato dall'ente ATC responsabile insieme al piano di volo.\nLe risposte di Modo C comunicano la quota. La quota \u00e8 quella letta dagli strumenti dell'aereo (quota barometrica), comunicata con 7 impulsi per le migliaia di piedi (da -1\u00a0000 a +21\u00a0000 piedi) e 4 impulsi per le centinaia di piedi. L'ente ATC pu\u00f2 quindi conoscere la quota degli aeromobili tracciati sul radar secondario con una quantizzazione di 100 piedi. Attraverso la conoscenza della quota si pu\u00f2 operare una separazione verticale pi\u00f9 efficiente e aumentare la densit\u00e0 di traffico in una data area rispetto a quella possibile con un controllo procedurale o PSR.\nLe misure del radar secondario.\nIl radar secondario misura la distanza del bersaglio e la sua direzione in azimut, ovvero la sua posizione angolare nel piano orizzontale. La distanza del bersaglio \u00e8 misurata attraverso il tempo che intercorre tra l'invio dell'interrogazione e la ricezione della risposta.\nTale tempo \u00e8 la somma del tempo di percorrenza del segnale elettromagnetico a due vie e del tempo che intercorre tra la ricezione dell'interrogazione da parte del transponder e l'invio della risposta, che \u00e8 di 50\u00a0\u00b5s:\nPer cui la distanza del bersaglio \u00e8:\nPer quanto riguarda la precisione di tale misura essa dipende dall'accuratezza con cui si riesce a stimare il massimo dell'intensit\u00e0 dell'impulso di ritorno.\nPer quanto riguarda l'accuratezza della stima in azimut si tenga conto che il fascio d'antenna d'un radar secondario \u00e8 di circa 2\u00ba e una stima con un errore di questa entit\u00e0 comporterebbe imprecisioni in distanza eccessive. Ad esempio per un aeromobile che si trovi a 200\u00a0km di distanza all'imprecisione di 2\u00ba, pari a circa 0,0349, corrisponderebbe un'imprecisione di:\nche \u00e8 un valore inaccettabile per garantire una corretta gestione del traffico.\nPoich\u00e9 nel tempo durante il quale l'antenna \u00e8 rivolta sul bersaglio vengono ricevuti pi\u00f9 segnali, \u00e8 possibile migliorare la precisione attraverso il calcolo di quell'angolo per il quale la potenza ricevuta \u00e8 massima, corrispondente alla reale posizione del bersaglio. Poich\u00e9 \u00e8 sempre presente del rumore termico, anche questa stima \u00e8 affetta da errore. Inoltre potrebbe accadere che il bersaglio non risponda a tutte le interrogazioni, peggiorando ancor pi\u00f9 la stima per la presenza di un numero inferiore di punti.\nIl radar secondario di Modo S.\nIl radar secondario tradizionale \u00e8 superato da un nuovo tipo di radar denominato radar secondario di modo selettivo. Questo radar consente di interrogare selettivamente o in \"all-call\" gli aeromobili mediante segnali radio di Modo S, risolvendo cos\u00ec problemi di \"fruits\", fantasmi e \"garble\".\nLe informazioni trasferite con questo tipo di radar sono sequenze da 112 o 56 bit, che contengono istruzioni per il transponder, modo d'interrogazione e codice dell'aereo interrogato. \u00c8 possibile utilizzare codici d'identit\u00e0 a 24 bit, leggere la quota con risoluzione di 25 piedi e trasferire informazioni di varia natura.\nQuesto radar nasce come risposta alla limitatezza di codici per aree a grande densit\u00e0 di traffico e come strumento per l'implementazione di strumenti ACAS (\"airborne collision avoidance system\") attraverso il datalink con il controllo del traffico e la mutua interrogazione tra gli aerei vicini (raggio di 14 miglia nautiche).\nRegolamentazione.\nCome gi\u00e0 specificato, vi sono vari tipi di transponder, da quelli che indicano solo il nominativo dell'aereo, a quelli che indicano anche la quota e altre informazioni. Oggi tutti gli aerei civili con l'eccezione degli alianti devono essere dotati di transponder in Modo A e C, cio\u00e8 che indica posizione e quota.\nCon questo tipo di radar, gli aerei possono essere guidati negli avvicinamenti strumentali, come in caso di scarsa visibilit\u00e0, e gli enti di controllo possono conoscere la posizione di tutti gli aerei in volo per garantirne l'eventuale separazione dove prevista, o perlomeno per dare consigli e informazioni di sicurezza del volo.\nTransponder.\nA bordo dell'aereo \u00e8 presente il transponder, che per il pilota \u00e8 semplicemente un dispositivo su cui possono essere inserite 4 cifre, da cui dipende il segnale inviato al radar SSR. In Europa, quando il volo \u00e8 svolto secondo le regole del volo a vista (VFR), se non diversamente richiesto dall'ente di controllo con cui il pilota \u00e8 in contatto, \u00e8 buona norma inserire il numero 7000 tenendo comunque il transponder attivo. In questo modo l'aereo rimane comunque visibile al controllore del traffico aereo e a eventuali altri aerei che utilizzino sistemi anticollisione basati sul rilevamento del segnale transponder. In caso di particolari esigenze, il controllore di volo pu\u00f2 chiedere di premere un pulsante detto ident, che fa mandare un impulso lampeggiante (corrispondente all'impulso SPI \"Special Identification Pulse\" gi\u00e0 citato), per una migliore identificazione sul monitor del radar a terra, oppure pu\u00f2 chiedere al pilota di inserire un particolare numero per consentirgli di essere guidato verso l'atterraggio.\nEsistono dei codici da inserire sul transponder per comunicare una particolare condizione:"}
{"id": "918706", "revid": "19933", "url": "https://it.wikipedia.org/wiki?curid=918706", "title": "Tiro a segno disabili", "text": ""}
{"id": "918721", "revid": "46291", "url": "https://it.wikipedia.org/wiki?curid=918721", "title": "Ophrys sicula", "text": "L'ofride sicula (Ophrys sicula ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea alta 10\u201330\u00a0cm, con foglie inferiori corte, disposte a rosetta, e brattee verdi-giallastre, larghe. Si differenzia dalla \"Ophrys lutea\" subsp. \"lutea\" per i fiori pi\u00f9 piccoli (8\u201312\u00a0mm), riuniti in infiorescenze che raggruppano da 3 a 8 fiori, e per la colorazione brunastra del labello che si prolunga e si biforca verso l'apice a formare un \"baffo\" a forma di V rovesciata.\nIl labello inoltre \u00e8 posto orizzontalmente rispetto al fusto o addirittura rivolto verso l'alto.\nIl ginostemio \u00e8 corto, con apice ottuso; racchiude due masse polliniche gialle.\nBiologia.\nSi riproduce per impollinazione entomofila ad opera di api del genere \"Andrena\" (\"A. hesperia\", \"A. merula\", \"A. taraxaci\").\nDistribuzione e habitat.\nLa specie ha un areale mediterraneo che si estende dalla Corsica e dall'Algeria ad ovest sino all'Anatolia e al Medio Oriente ad est.In Italia \u00e8 comune nelle regioni meridionali, in Sicilia e Sardegna, pi\u00f9 rara in Toscana, Abruzzo e Molise.\nPredilige i prati aridi e le garighe con suoli calcarei, da 0 a 1500 m di altitudine."}
{"id": "918728", "revid": "21880", "url": "https://it.wikipedia.org/wiki?curid=918728", "title": "Ofride gialla", "text": ""}
{"id": "918731", "revid": "21880", "url": "https://it.wikipedia.org/wiki?curid=918731", "title": "Ophrys murbeckii", "text": ""}
{"id": "918740", "revid": "38120", "url": "https://it.wikipedia.org/wiki?curid=918740", "title": "RoboCop", "text": ""}
{"id": "918741", "revid": "858648", "url": "https://it.wikipedia.org/wiki?curid=918741", "title": "Darbo Partija", "text": ""}
{"id": "918742", "revid": "292162", "url": "https://it.wikipedia.org/wiki?curid=918742", "title": "Bisacquino", "text": "Bisacquino (\"Busakkinu\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nBisacquino si trova all'interno della Sicilia occidentale, quasi all'estremo lembo meridionale della citt\u00e0 metropolitana di Palermo. \u00c8 raggiungibile da Palermo e Sciacca alle quali \u00e8 collegata con le due strade panoramiche ss 188/c e ss 189/c e da cui dista rispettivamente 75 e 57\u00a0km.\nAggrappata alle falde del monte Triona, (massiccio calcareo compatto del Trias), alto 1.215\u00a0m, conta circa 5.000 abitanti e si eleva di circa 710\u00a0m s.l.m.\nStoria.\nIl nome Bisacquino deriva dal casale arabo \"Busackuin\" (ricco di acque), nome dovuto all'abbondanza delle acque di cui il sito era ricco.\nFino al XII secolo fu in possesso di alcuni signori locali; in seguito e fino al 1778 divenne propriet\u00e0 dell'arcivescovo di Monreale; dopo tale data pass\u00f2 al demanio regio.\nBisacquino \u00e8 uno dei principali centri dell'entroterra palermitano dal punto di vista storico. Rappresenta inoltre un punto di riferimento della sua zona grazie anche ai numerosi indirizzi scolastici presenti nella cittadina.\nGeografia amministrativa.\nIl territorio \u00e8 suddiviso in tre aree distinte, non confinanti fra loro. Una di queste, a sud, chiamata San Biagio, si trova incuneata nel territorio della Provincia di Agrigento, ed \u00e8 perci\u00f2, per questa provincia, un'\"enclave\" provinciale, rarit\u00e0 amministrativa e geografica in Sicilia (altro esempio, Resuttano, in cui gran parte del territorio comunale, appartenente alla provincia di Caltanissetta, \u00e8 circondato dal territorio della citt\u00e0 metropolitana di Palermo).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "918748", "revid": "121457667", "url": "https://it.wikipedia.org/wiki?curid=918748", "title": "Serialismo", "text": "Per serialismo, serialit\u00e0 si intende una tecnica compositiva che preordina in successioni stabilite, dette \"serie\", uno o pi\u00f9 parametri musicali (altezza, durata, intensit\u00e0, timbro).\nIl serialismo ha le sue radici nella crisi del sistema tonale all'inizio del XX secolo e trova la sua prima compiuta espressione nella dodecafonia, o \"sistema di composizione con dodici note\", teorizzato da Josef Matthias Hauer e Arnold Sch\u00f6nberg. Secondo il metodo di Sch\u00f6nberg, il brano \u00e8 costruito su una successione preordinata della scala cromatica (serie): ognuno dei 12 suoni deve comparire una volta e una sola, per evitare che un suono ripetuto possa assumere una posizione predominante. La serie pu\u00f2 essere divisa in gruppi (ad es. 3 gruppi di 4 note) e le \"mini-serie\" cos\u00ec ottenute possono essere impiegate alla stregua dei temi della forma-sonata, oppure nella formazione del tessuto polifonico.\nIl metodo dodecafonico proposto da Sch\u00f6nberg fu applicato in differenti maniere da vari compositori. Tuttavia, sia Sch\u00f6nberg che il suo allievo Alban Berg non ruppero completamente con la tradizione. Solo Anton Webern cominci\u00f2 a utilizzare senza compromessi la serialit\u00e0 dodecafonica. Questo compositore divenne modello di riferimento in particolare durante i corsi estivi di Darmstadt, frequentati da Stockhausen, Ligeti, Berio, Pousseur, Nono e altri compositori, musicologi e interpreti. Con Olivier Messiaen si era assistito al primo tentativo di applicare la serie, oltre che alle note della scala cromatica, alle altezze, alla dinamica e altri parametri musicali. Con Pierre Boulez e allievi ebbe inizio una fase definita post-webernismo o \"serialismo integrale\".\nIl termine \"serialismo\" non va confuso con \"dodecafonia\", dato che \u00e8 possibile creare musica seriale anche entro i sistemi modale o tonale."}
{"id": "918750", "revid": "599013", "url": "https://it.wikipedia.org/wiki?curid=918750", "title": "Bgn", "text": ""}
{"id": "918751", "revid": "599013", "url": "https://it.wikipedia.org/wiki?curid=918751", "title": "Bhd", "text": ""}
{"id": "918752", "revid": "599013", "url": "https://it.wikipedia.org/wiki?curid=918752", "title": "Bif", "text": ""}
{"id": "918753", "revid": "599013", "url": "https://it.wikipedia.org/wiki?curid=918753", "title": "Bnd", "text": ""}
{"id": "918754", "revid": "1226", "url": "https://it.wikipedia.org/wiki?curid=918754", "title": "Queen of Outer Space", "text": ""}
{"id": "918755", "revid": "599013", "url": "https://it.wikipedia.org/wiki?curid=918755", "title": "Brl", "text": ""}
{"id": "918762", "revid": "1305772", "url": "https://it.wikipedia.org/wiki?curid=918762", "title": "BSD (disambigua)", "text": ""}
{"id": "918765", "revid": "124878591", "url": "https://it.wikipedia.org/wiki?curid=918765", "title": "Dactylorhiza fuchsii", "text": "Dactylorhiza fuchsii \u00e8 una pianta appartenente alla famiglia delle Orchidacee.\nEtimologia.\nL'epiteto specifico \u00e8 in onore al botanico e medico tedesco Leonhart Fuchs (1501 \u2013 1566).\nDescrizione.\nL'altezza di queste piante varia da 18 a 45\u00a0cm (massimo 70\u00a0cm). La forma biologica \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni\nRadici.\nLe radici sono fascicolate e secondarie da bulbo, e si trovano nella parte superiore dei bulbi.\nFoglie.\nLe foglie (5 \u2013 10 in tutto) sono pi\u00f9 o meno lanceolate, carenate, ad apice acuminato e ripiegate verso l'alto e comunque a disposizione eretta (quasi patente); la superficie presenta delle \"macchie\" scure (da cui il nome della specie) a forma ellissoide-allungata; in alcuni casi le macchie si infittiscono fino a sovrapporsi; sono presenti inoltre delle nervature parallele (non troppo evidenti) disposte longitudinalmente. Le foglie possono essere sia radicali (o basali) che caulinari; entrambe sono amplessicauli e abbraccianti il fusto. La disposizione delle foglie lungo il fusto \u00e8 alterna.\nInfiorescenza.\nL'infiorescenza \u00e8 composta da fiori raccolti in dense spighe (oltre 50 fiori). Nella prima fioritura la forma dell'infiorescenza \u00e8 conica, poi a fine fioritura si stabilizza in una forma pi\u00f9 cilindrica. I fiori sono posti alle ascelle di brattee membranose a forma lanceolato-lineare, lunghe un po' meno dei fiori e con apice appuntito. I fiori inoltre sono resupinati, ruotati sottosopra tramite torsione dell'ovario; in questo caso il labello \u00e8 volto in basso. Lunghezza delle brattee: 10 \u2013 16\u00a0mm. Lunghezza dell'infiorescenza: 3 \u2013 6\u00a0cm (massimo 10\u00a0cm).\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). I fiori sono pedicellati. I colori variano dal rosa intenso al rosa pallido quasi bianco con screziature pi\u00f9 scure presenti soprattutto sul labello (a volte anche ai margini dei tepali). Lunghezza del pedicello: 9 \u2013 10\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nQuesta specie ha un areale Paleotemperato \u2013 Eurosiberiano. \u00c8 presente sui rilievi europei, in Mongolia, sui Monti Altaj e in tutta l'Asia settentrionale. In Italia si trova soprattutto nelle Alpi e, un po' pi\u00f9 raramente, negli Appennini settentrionali.\nL'habitat tipico di questa specie sono i boschi di conifere, di faggete e castagneti, ma anche i prati moderatamente umidi, torbiere e margini dei ruscelli. Il substrato preferito \u00e8 calcareo anche se sembra non sia legata particolarmente a questo tipo di substrato.\nSui rilievi queste piante si possono trovare dai 900 fino ai 2300 ; frequentano quindi i seguenti piani vegetazionali: montano, subalpino e alpino.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nAll'interno del genere \"Dactylorhiza\" l'orchidea di questa voce fa parte della sezione \"Maculatae\" caratterizzata dall'avere dei tuberi profondamente divisi in diversi tubercoli e lo sperone del labello pi\u00f9 breve dell'ovario.\nIn passato veniva inquadrata come sottospecie di \"Dactylorhiza maculata\" , in base a recenti studi filogenetici \u00e8 stata elevata al rango di specie con la denominazione di:\nIl numero cromosomico di \"D. fuchsii\" \u00e8: 2n = 40 (forma diploide).\nSottospecie.\nSono note le seguenti sottospecie:\nIbridi.\nSono noti i seguenti ibridi con altre specie dello stesso genere (ibridazione interspecifica):\nQuesta specie pu\u00f2 ibridarsi anche con specie di generi diversi (ibridazione intergenerica):\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe orchidee che pi\u00f9 si avvicinano al fiore di questa voce sono \"Dactylorhiza maculata\", che si distingue per un labello meno profondamente trilobo e \"Dactylorhiza saccifera\", che si distingue per avere uno sperone grosso e sacciforme (a forma di sacco) e le brattee dell'infiorescenza lunghe quanto o pi\u00f9 dei fiori.\nUn'altra specie molto simile \u00e8 \"Dactylorhiza majalis\"; si distingue per i seguenti caratteri: le macchie delle foglie sono meno allungate, le brattee dell'infiorescenza sono pi\u00f9 lunghe e quelle inferiori travalicano l'infiorescenza stessa, quest'ultima tende ad essere meno cilindrica (un po' pi\u00f9 globosa), il fusto \u00e8 cavo (e non pieno), le foglie sono leggermente pi\u00f9 grandi.\nAltre orchidee simili sono la \"Dactylorhiza incarnata\" e \"Dactylorhiza lapponica\": si distinguono in quanto l'habitat \u00e8 abbastanza diverso (acquitrini e torbiere) e comunque il fusto \u00e8 cavo.\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "918766", "revid": "72811", "url": "https://it.wikipedia.org/wiki?curid=918766", "title": "Columbine High School", "text": ""}
{"id": "918767", "revid": "599013", "url": "https://it.wikipedia.org/wiki?curid=918767", "title": "Cdf", "text": ""}
{"id": "918771", "revid": "599013", "url": "https://it.wikipedia.org/wiki?curid=918771", "title": "Clf", "text": ""}
{"id": "918774", "revid": "599013", "url": "https://it.wikipedia.org/wiki?curid=918774", "title": "Cou", "text": ""}
{"id": "918777", "revid": "599013", "url": "https://it.wikipedia.org/wiki?curid=918777", "title": "Djf", "text": ""}
{"id": "918778", "revid": "599013", "url": "https://it.wikipedia.org/wiki?curid=918778", "title": "Dkk", "text": ""}
{"id": "918779", "revid": "599013", "url": "https://it.wikipedia.org/wiki?curid=918779", "title": "Dzd", "text": ""}
{"id": "918780", "revid": "599013", "url": "https://it.wikipedia.org/wiki?curid=918780", "title": "Egp", "text": ""}
{"id": "918781", "revid": "1226", "url": "https://it.wikipedia.org/wiki?curid=918781", "title": "Ta ze bao", "text": ""}
{"id": "918782", "revid": "14480", "url": "https://it.wikipedia.org/wiki?curid=918782", "title": "Loran C", "text": ""}
{"id": "918791", "revid": "136053", "url": "https://it.wikipedia.org/wiki?curid=918791", "title": "Scarpetta di Venere", "text": ""}
{"id": "918799", "revid": "6923", "url": "https://it.wikipedia.org/wiki?curid=918799", "title": "Matematica greco-ellenistica", "text": "Questa voce tratta gli sviluppi della matematica che si sono avuti, all'incirca dal 550 a.C. al V secolo nel mondo culturale che si \u00e8 sviluppato lungo le coste del Mediterraneo e che \u00e8 caratterizzato dall'uso della lingua greca.\nQuesti sviluppi spesso vengono attribuiti semplicemente alla matematica greca. Talora si usa anche il termine matematica greca, ponendo in rilievo l'importanza culturale della citt\u00e0 di Alessandria d'Egitto, per molti aspetti la citt\u00e0 preminente per la cultura ellenistica, in particolare per la matematica.\nPer questi sviluppi \u00e8 opportuno distinguere tre periodi. Il primo periodo lo collochiamo dal 550 a.C. al 323 a.C., anno della morte di Alessandro Magno e vede la massima importanza economica e politica delle citt\u00e0 greche e delle loro colonie e lo sviluppo del pensiero matematico per opera di abitanti di queste citt\u00e0. Talora per questi sviluppi si usa il termine matematica ellenica. Il secondo periodo, collocato dal 323 a.C. al 150 a.C., vede la massima fioritura della matematica all'interno dello sviluppo della grande scienza ellenistica e della cultura ellenistica nell'ambito dei regni derivati dalla suddivisione dell'impero di Alessandro, quando le citt\u00e0 della civilt\u00e0 greca hanno perso gran parte della loro importanza politica.\nIl terzo periodo va dal 150 a.C. al V secolo e vede il progressivo declinare delle conoscenze matematiche che sopravvivono con crescenti difficolt\u00e0 negli ambienti culturali che mantengono viva la tradizione del periodo precedente servendosi della lingua greca.\nIn questo periodo scrissero di matematica molti studiosi non greci che operavano in un'area che comprende tutte le coste del mar Mediterraneo e terre che subirono l'influenza dell'impero bizantino. La maggior parte delle opere di matematica scritte in greco furono ritrovate in Grecia, Egitto, Mesopotamia, Asia Minore, Sicilia e Magna Grecia.\nPer quanto i pi\u00f9 antichi testi di matematica trovati in lingua greca siano stati scritti posteriormente al periodo ellenistico, parecchi di essi vengono ritenuti copie di opere scritte durante e anche prima del periodo ellenistico. Nondimeno, la datazione della matematica greca \u00e8 pi\u00f9 sicura di quella degli scritti matematici pi\u00f9 antichi, dal momento che esiste un gran numero di cronologie che, sovrapponendosi, riportano gli avvenimenti anno per anno fino ad oggi. In ogni caso molte date restano incerte, anche se l'incertezza, in genere, \u00e8 dell'ordine dei decenni e non dei secoli come per gli eventi culturali di altre civilt\u00e0 del passato.\nLa matematica greca era molto pi\u00f9 sofisticata di quella sviluppata dalle precedenti culture quali quella egiziana e babilonese, poich\u00e9 tali precedenti culture utilizzavano il ragionamento induttivo che sfrutta le osservazioni ripetute per fondare regole di calcolo che spesso vengono utilizzate senza cognizione della loro portata logica. In altre parole, la matematica pre-greca utilizza principi generali e li applica ad esempi specifici. Il ragionamento induttivo \u00e8 astratto. La matematica greca antica, all'opposto, si basava sul ragionamento deduttivo, che sfrutta gli esempi particolari e li applica ai principi generali. Il ragionamento deduttivo \u00e8 pi\u00f9 sostanzialmente concreto.\nLa matematica greca dal 550 a.C. al 323 a.C..\nSi ritiene che la matematica greca abbia avuto inizio con Talete (624 a.C. - 546 a.C. circa) e Pitagora (582 a.C. circa\u2014507 a.C. circa). Per quanto la portata dell'influenza sia dibattuta, \nSi attribuisce a Pitagora la scoperta del teorema detto appunto \"di Pitagora\", un teorema di trigonometria su come trovare il quadrato dell'ipotenusa di un triangolo rettangolo, cio\u00e8 di un triangolo con un angolo retto, di 90 gradi. Nel teorema di Pitagora i quadrati dei cateti vengono sommati per trovare il quadrato dell'ipotenusa. Questa uguaglianza matematica \u00e8 esprimibile come a2 + b2 = c 2. Pitagora diede anche una versione del teorema riguardante numeri interi, individuando alcune delle cosiddette terne pitagoriche: queste sono terne di interi positivi tali che la somma del primo numero elevato al quadrato e del secondo numero pure elevato al quadrato eguaglia il quadrato del terzo numero; per esempio, i numeri 3, 4 e 5 formano una terna pitagorica dato che 32 + 42 = 9 + 16 = 25 = 52.\nPitagora invent\u00f2 inoltre un metodo per esprimere gli intervalli musicali attraverso l'uso di rapporti matematici tali che un intervallo musicale (ovvero la differenza in altezza (frequenza) tra due note) venisse identificato attraverso un opportuno rapporto tra numeri interi esprimenti i rapporti tra le lunghezze di corde vibranti che danno tali note; utilizzando questo criterio si ottiene la cosiddetta scala pitagorica, scala musicale nella quale per esempio il rapporto delle lunghezze 3:2 rappresenta l'intervallo di quinta. Pitagora fu anche tra i primi ad accorgersi che Venere, vista come stella della sera, e Venere vista come \"stella del mattino\" sono in realt\u00e0 il medesimo pianeta.\nAi pitagorici si deve anche la prima dimostrazione dell'esistenza di numeri irrazionali. \u00c8 ironico che proprio un pitagorico abbia scoperto l'esistenza dei numeri irrazionali, poich\u00e9 l'assunto filosofico di Pitagora e dei suoi seguaci riguardava la possibilit\u00e0 di spiegare tutti i fatti riconducendoli a schemi riguardanti i numeri interi e i loro rapporti (razionali).\nTalete us\u00f2 la geometria per risolvere problemi come il calcolo dell'altezza di una piramide e la distanza delle navi dalla riva. Secondo il commento di Proclo su Euclide, Pitagora arriv\u00f2 a trovare il teorema di Pitagora e a costruire le terne pitagoriche per via algebrica. \u00c8 generalmente accettato che la matematica greca segni un sostanziale progresso nel pensiero scientifico rispetto alle culture precedenti per la sua insistenza sulle dimostrazioni assiomatiche.\nNel periodo successivo si ebbe un fiorire di studi, riguardanti soprattutto la geometria, sviluppati con procedimenti che presumibilmente avevano solide basi razionali; a noi sono pervenuti pochissimi testi di quel periodo, noto soprattutto attraverso i commenti dei secoli successivi. La matematica comunque ottenne uno status culturale di rilievo. Lo testimonia il fatto che Platone, quando dette vita alla sua Accademia, ritenne necessario che vi si insegnasse la matematica e volle che sopra l'ingresso dell'accademia fosse posta l'iscrizione che recitava \"non entri qui nessuno ignorante di geometria\".\nIn questo periodo Ippocrate di Chio studia la duplicazione del cubo e la quadratura del cerchio.\nZenone di Elea individua i paradossi del moto: egli non porta a nuovi risultati, ma pone con decisione il problema di fondamenti rigorosi per il pensiero matematico e filosofico.\nArchita di Taranto studia i collegamenti tra i suoni e le lunghezze delle corde vibranti che tali suoni generano; inoltre propone una soluzione del problema della duplicazione del cubo che si serve di una curva particolare ora nota come curva di Archita.\nTeodoro di Cirene enuncia l'incommensurabilit\u00e0 delle radici quadrate di tutti gli interi che non sono quadrati di numeri interi.\nEudosso di Cnido fu probabilmente il maggiore dei matematici ellenici. A lui si deve lo sviluppo della teoria delle proporzioni, la base per i successivi sviluppi dello studio del continuo. Egli inoltre \u00e8 il primo a sviluppare il metodo di esaustione.\nInoltre egli si occupa di osservazioni astronomiche e applica la trigonometria sferica all'astronomia.\nTeeteto dimostra che i poliedri regolari sono 5: tetraedro regolare, cubo, ottaedro regolare, dodecaedro regolare e icosaedro regolare.\nAristotele nell\"'Organon\" sviluppa la logica del sillogismo.\nLa matematica greco-ellenistica dal 323 a.C. al 150 a.C..\nLe imprese di Alessandro Magno favoriscono l'incontro della cultura delle polis greche con le culture e le tradizioni delle aree egizia e mesopotamica.\nLe capacit\u00e0 argomentative e le curiosit\u00e0 intellettuali dei greci si incontrano con la superiore tradizione tecnologica dell'Egitto e della Mesopotamia. Da questo incontro nasce il pensiero scientifico ellenistico. \u00c8 anche molto importante il fatto che alcune polis e alcuni regni favoriscono la nascita di istituzioni culturali entro le quali si sviluppano le scuole scientifiche e in particolare le scuole matematiche.\nIl crivello di Eratostene consente di trovare i numeri primi.\nI geometri ellenistici definiscono il metodo pi\u00f9 adeguato per tracciare un cerchio o un'ellisse e sviluppano una teoria generale delle coniche. Essi trovarono parecchie formule per determinare aree e volumi e costruire formule generali.\nLe prime dimostrazioni condotte su un rigoroso piano astratto giunte fino a noi sono in greco; le opere pi\u00f9 antiche conservate che contengono dimostrazioni di teoremi sono quelle di Autolico di Pitane; pochi decenni dopo Euclide con gli \"Elementi\", scrisse un libro che sarebbe stato utilizzato come libro di testo di matematica nel mondo classico, nel mondo arabo del Vicino Oriente e del Nordafrica e in tutta l'Europa per quasi duemila anni. Oltre a familiari teoremi di geometria, come il teorema di Pitagora, \"Gli Elementi\" contiene una dimostrazione che la radice quadrata di due \u00e8 irrazionale e che esistono infiniti numeri primi.\nMolti sostengono che il pi\u00f9 grande matematico ellenistico, se non di tutti i tempi, fu Archimede (287 a.C.\u2014212 a.C.) di Siracusa.\nApollonio di Perga studia le sezioni coniche.\nCrisippo di Soli sviluppa la logica delle proposizioni.\nLa tradizione matematica dal 150 a.C. al V secolo.\nLa produzione matematica cessa piuttosto bruscamente intorno alla met\u00e0 del II secolo a.C. Questo viene collegato con lo stabilirsi dell'egemonia dell'impero romano in gran parte del Mediterraneo. In particolare intorno al 150 a.C. viene distrutta Corinto e vengono massacrati molti cittadini di lingua greca ad Alessandria d'Egitto. Entrano anche in crisi molte istituzioni dei regni ellenistici aventi il fine di sostenere iniziative culturali. La matematica perde gran parte dei sostegni a persone che esercitino una professione di matematico. In questo periodo vengono quasi a scomparire le figure in grado di portare innovazioni nella matematica. Questo forse \u00e8 dovuto al mutato clima politico: la crescente importanza dello schiavismo fa diminuire l'importanza di un pensiero critico che produca innovazioni nella matematica, nella scienza e nella tecnologia quando non vi siano obiettivi immediatamente riconoscibili. In questi campi risulta sussistere solo la possibilit\u00e0 di mantenere vive le tradizioni. Si hanno ancora attivit\u00e0 in astronomia e rimangono le tradizioni tecnologiche riguardanti l'architettura e le attivit\u00e0 militari, ma vanno scomparendo le cognizioni in grado di dare motivazioni alle metodiche costruttive che si continuano ad applicare.\nLa societ\u00e0 romana ha lasciato scarsa evidenza di interessi verso la matematica e le speculazioni scientifiche. Interessava solo il mantenimento della capacit\u00e0 di sviluppare calcoli utili ad attivit\u00e0 come i rilevamenti geodetici.\nIn particolare si pu\u00f2 ritenere che l'espansione della dominazione romana nel mediterraneo sia stata un'importante causa del declino della scienza ellenistica, e della matematica specialmente.\nLa conquista romana del mediterraneo si comp\u00ec attraverso una fase di guerre violente (la conquista di Siracusa \u00e8 per esempio del 212 a.C.) che culminarono nel 146 a.C. con la distruzione di Cartagine e Corinto.\nLa fase di guerra ebbe fine nel 30 a.C. con la conquista di Alessandria, evento che realizz\u00f2 la totale conquista romana del bacino del Mediterraneo.\nDurante queste fasi la civilt\u00e0 romana era ad un livello culturalmente assai pi\u00f9 primitivo della cultura dei popoli conquistati; in particolare nel campo delle scienze, il livello romano era nella fase pre-scientifica; tale livello non consentiva agli eruditi romani a partire da Varrone, ma successivamente anche in epoca imperiale, ad esempio con Plinio, di comprendere i discorsi e i modelli scientifici della civilt\u00e0 ellenistica, mancando totalmente il fondamento e lo sviluppo di un metodo razionale e di una conseguente mentalit\u00e0 scientifica.\nGli eruditi romani, anche nel periodo imperiale, non furono veramente mai in grado di comprendere le teorie della scienza e della matematica ellenistica, che erano basate su metodi e sviluppo scientifico che i romani non raggiunsero mai, permanendo durante tutta la storia dell'impero sempre ad un livello pre-scientifico. La conseguenza della mancata comprensione della scienza dei popoli assoggettati fu l'interpretazione delle conquiste e dei risultati scientifici raggiunti dalla civilt\u00e0 ellenistica solo a un livello superficiale, e a lungo andare una perdita di fiducia nella conquista scientifica e nella crescita della scienza; l'idea stessa di scienza divenne sempre pi\u00f9 confusa e con il progredire dei primi secoli della nostra era si trov\u00f2 sempre pi\u00f9 assimilata ad altre pseudoscienze come l'astrologia.\nL'establishment romano, mentre a partire dalla prima parte del I secolo a.C. si preoccupa, giustamente, di procurarsi insegnanti greci che consentano lo sviluppo della cultura umanistica e artistica, non si cura affatto di persone che possano trasmettere alla classe dirigente una cultura matematica e scientifica. Mentre per vari secoli potranno fiorire attivit\u00e0 umanistiche ed artistiche, la cultura matematica sar\u00e0 sempre pi\u00f9 emarginata e si avranno pochissime figure dotate di qualche autonomia. Nel mondo romano va ricordato solo Vitruvio, architetto e poligrafo, vissuto probabilmente nell'et\u00e0 di Augusto; Vitruvio scrisse un trattato in dieci libri intitolato \"De Architectura\"; si interess\u00f2 principalmente all'architettura militare e all'idraulica.\nIl trattato di Vitruvio \u00e8 importante per quanto riguarda anche la archeologia e la storia dell'arte antica; nella sua opera Vitruvio parla di architetti ed edifici della Grecia; analizza poi molte soluzioni architettoniche romane, tra cui fori, edifici pubblici, terme, basiliche e teatri, illustrando anche tecniche e materiali utilizzati. Per la descrizione dell'architettura greca Vitruvio utilizz\u00f2 probabilmente fonti greche tuttora incerte, come Piteo, Ermodoro e Metrodoro e probabilmente manuali e riassunti circolanti in latino in quell'epoca che si rifacevano a tali autori; la sua opera resta comunque fondamentale per lo studio dell'architettura antica.\nAnche la cultura cristiana non sostenne le attivit\u00e0 matematiche e scientifiche, considerando che le speculazioni in queste direzioni fossero da considerare molto meno importanti di quelle volte alla salute eterna. Va anche ricordato Severino Boezio, importante per le sue opere di filosofo cristiano, ma anche autore delle opere \"De geometria\", \"De institutione arithmetica\" e \"De institutione misticae\", opere scientificamente poco originali, ma testimoni del tentativo di conciliazione del pensiero cristiano con quello scientifico.\nNel mondo ellenistico vanno ricordati l'astronomo Claudio Tolomeo (100-178), Menelao (intorno al 100) cultore di trigonometria sferica, Erone di Alessandria (I secolo), l'ebreo (Pabbi Nehemiah?) autore dell'opera \"Mishnat ha-Middot\" e Nicomaco di Gerasa (seconda met\u00e0 del I secolo) Pi\u00f9 importanti sono invece Diofanto di Alessandria e Pappo di Alessandria (IV secolo).\nVa poi ricordato anche Proclo.\nAlla fine del periodo si collocano Teone di Alessandria e la di lui figlia Ipazia, uccisa da un gruppo di cristiani."}
{"id": "918800", "revid": "599", "url": "https://it.wikipedia.org/wiki?curid=918800", "title": "Matematica greca", "text": ""}
{"id": "918802", "revid": "599", "url": "https://it.wikipedia.org/wiki?curid=918802", "title": "Matematica greco-alessandrina", "text": ""}
{"id": "918819", "revid": "55935", "url": "https://it.wikipedia.org/wiki?curid=918819", "title": "Institut Pasteur", "text": ""}
{"id": "918861", "revid": "125319376", "url": "https://it.wikipedia.org/wiki?curid=918861", "title": "Amedeo Guillet", "text": "Biografia.\nNato da una nobile famiglia piemontese e capuana di origine sabauda, era figlio di Alfredo, colonnello dei Reali Carabinieri (RR.CC.), e di Franca Gandolfo. Nipote del generale e senatore Amedeo Guillet. Era imparentato con la nobile famiglia Fanzago.\nFrequent\u00f2 l'Accademia militare di Modena, da cui usc\u00ec con il grado di sottotenente di Cavalleria del Regio Esercito Italiano nel 1931. Per il servizio di prima nomina venne assegnato al reggimento \"Cavalleggeri di Monferrato\", dimostrando ben presto spiccate qualit\u00e0 militari e, soprattutto, di cavaliere. Quindi fu assegnato al Reggimento \"Cavalleggeri Guide\" (19\u00b0). Fu tra i primi Ufficiali della cavalleria italiana ad applicare rigorosamente il metodo di equitazione naturale del capitano Federico Caprilli e per le sue innate capacit\u00e0 equestri fu incluso tra i quattro cavalieri che avrebbero costituito la squadra italiana di equitazione per le Olimpiadi di Berlino del 1936 alle quali non arriv\u00f2 mai.\nCarriera militare.\nCampagna d'Abissinia (1935-1936).\nL'inizio della campagna d'Abissinia imped\u00ec al tenente Guillet di giungere a Berlino per i Giochi della XI Olimpiade, per via del trasferimento in Libia presso un reparto di Spahis e da l\u00ec il reparto fu trasferito in Eritrea, dove nell'ottobre del 1935 partecip\u00f2, come comandante di plotone, alle prime azioni della guerra di Etiopia. Il 24 dicembre dello stesso anno venne ferito gravemente alla mano sinistra durante la battaglia di Selaclacl\u00e0. \nIn Libia.\nAl termine delle ostilit\u00e0, il 5 maggio 1936, venne decorato a Tripoli dal Maresciallo d'Italia Italo Balbo per il suo esemplare e coraggioso comportamento in combattimento.\nSempre a Tripoli, nel marzo 1937, fu nominato organizzatore e responsabile della parte equestre della cerimonia in cui Mussolini si proclam\u00f2 \"difensore dell'islam\". Il mese successivo sfil\u00f2 a Roma, in occasione del primo anniversario dell'Impero, alla testa delle unit\u00e0 Spahis. Fidanzato da tempo con la cugina, Beatrice Gandolfo, si rifiut\u00f2 di sposarla, pur amandola intensamente, per non dare adito ai malevoli di pensare che lo facesse solo per ottenere la promozione al grado di capitano; infatti, erano da poco entrate in vigore alcune rigide normative che prevedevano per i dipendenti pubblici l'obbligo di essere coniugati per poter essere promossi ad incarichi e mansioni superiori.\nGuerra civile spagnola.\nNell'agosto del 1937, accett\u00f2 la proposta del generale Luigi Frusci di seguirlo nella guerra civile spagnola, contro le forze repubblicane, in cui ebbe la possibilit\u00e0 di distinguersi particolarmente nel combattimento di Santander e nella battaglia di Teruel, dove oper\u00f2 prima al comando di un reparto carri della divisione \"Fiamme Nere\" e poi alla testa di un \"tabor\" di cavalleria marocchina. Dopo un breve periodo di convalescenza in Italia, venne trasferito in Libia al comando del VII squadrone Savari, deluso dalla mancata promozione al grado di capitano promessagli dal generale Frusci al rientro dalla guerra di Spagna.\nAfrica Orientale.\nPoco prima dell'ingresso dell'Italia nella Seconda guerra mondiale, Guillet venne inviato in Eritrea e nominato Comandante del Gruppo Bande Amhara, primo esempio di unit\u00e0 militare multinazionale, forte di 1700 uomini di origine etiope, eritrea e yemenita inquadrati da ufficiali italiani. L'unit\u00e0 aveva la consistenza di un reggimento e avrebbe dovuto essere comandata da un Colonnello, mentre lui era solo tenente. Il compito assegnato al Gruppo di Guillet era di operare, in massima autonomia e libert\u00e0 d'azione, contro il nemico che infestava la regione nord-occidentale dell'Eritrea.\nNel 1939, durante un combattimento contro la guerriglia nella regione di Dougur Dub\u00e0, il tenente Guillet costrinse il nemico ad uno scontro in campo aperto. Durante una delle cariche, il suo cavallo venne colpito ed ucciso. Immediatamente, Guillet ordin\u00f2 al suo attendente di dargliene un altro. Quando anche il secondo quadrupede fu colpito, trovandosi appiedato, si mise ai comandi di una mitragliatrice e spar\u00f2 agli ultimi nemici rimasti sul campo di battaglia.\nPer questa azione, \"alto esempio di eroismo e sprezzo del pericolo\", gli venne conferita la Medaglia d'argento al Valor Militare dalle autorit\u00e0 italiane. I suoi soldati indigeni, invece, lo soprannominarono \"Commund\u00e0r es Sciaitan\" (Comandante Diavolo) convinti che godesse di una sorta di immortalit\u00e0 e colpiti dalla sua capacit\u00e0 di immedesimarsi appieno nei costumi bellici delle popolazioni dell'Africa orientale. Ben presto le gesta belliche di Guillet divennero oggetto di discussione negli esclusivi circoli di occidentali di Asmara e Adua, mentre la fama del \"Comandante Diavolo\" si diffondeva rapidamente in tutta l'Africa Orientale. In particolare, si fantasticava sullo stile di comando \"democratico\" (per l'epoca) del giovane tenente, che trattava i soldati indigeni con dignit\u00e0 e rispetto, dando loro massima responsabilit\u00e0 e la possibilit\u00e0 di mantenere e curare i rispettivi usi e costumi. Molti colleghi di Guillet, invidiosi dei suoi risultati sul campo, di gran lunga migliori di quelli ottenuti da reparti regolari di italiani, \"malignarono\" non poco sul tipo di azione di comando adottata.\nBisogna, invece, ammettere che l'illuminato stile di comando di Guillet diede i suoi frutti: nella sua unit\u00e0 non si verific\u00f2 mai un caso di diserzione, n\u00e9 di contrasto tra i soldati indigeni, nonostante la loro appartenenza a differenti etnie e fedi religiose. Permise, ad esempio, ai suoi uomini, di portare sempre al seguito i nuclei familiari (come da tradizione locale) ed egli stesso ebbe una concubina eritrea, Kadija (o Khadija), figlia di un importante capo trib\u00f9, che lo segu\u00ec durante tutto il suo periodo di servizio in Eritrea (in barba alle disposizioni del Governatore italiano volte ad impedire, pena l'incarcerazione, la nascita di \"rapporti duraturi\" tra soldati italiani e donne del luogo). Anche nei confronti degli avversari catturati e delle popolazioni locali con cui entrava in contatto durante le attivit\u00e0 operative tenne sempre un comportamento rispettoso e leale, da gentiluomo d'altri tempi.\nBattaglia di Agordat.\nLa sera del 20 gennaio 1941, il tenente Guillet rientr\u00f2 al forte di Cheru dopo una lunga attivit\u00e0 di pattugliamento del territorio, ma gli venne ordinato di ripartire immediatamente per affrontare i britannici della Gazelle Force che minacciavano di accerchiare migliaia di soldati italiani in ritirata verso Agordat. Il compito attribuitogli era di ritardare di almeno 24 ore la manovra dell'avversario, costringendolo a fermarsi nella piana tra Aicot\u00e0 e Barent\u00f9. All'alba del 21 gennaio, dopo una furtiva manovra di aggiramento, il Gruppo di Guillet caric\u00f2 il nemico alle spalle, creando scompiglio tra i ranghi anglo-indiani. Si tratt\u00f2 di uno spettacolo impressionante e, al contempo, incredibile: Guillet e i suoi uomini attaccarono, armati di sole spade, pistole e bombe a mano, le truppe appiedate e le colonne blindate britanniche.\nDopo essere passato illeso tra le sbalordite truppe avversarie, il Gruppo torn\u00f2 sulle posizioni iniziali per caricare nuovamente. Questo diede tempo ai britannici di riorganizzarsi e di sparare ad alzo zero verso i cavalieri di nuovo all'attacco. In particolare, alcune pattuglie blindate britanniche iniziarono a dirigersi verso il fianco e alle spalle dello schieramento di Guillet, minacciando di accerchiare il manipolo di soldati a cavallo. Il tenente Renato Togni, Vicecomandante del Gruppo, effettu\u00f2 allora una mortale \"carica di alleggerimento\" con il suo plotone di trenta indigeni, per consentire al grosso del Gruppo di sganciarsi indenne. All'ordine di \"Caricat!\" il plotone, con Togni in testa, si gett\u00f2 su una colonna di carri \"Matilda\", che aprirono il fuoco falciando mortalmente tutti gli uomini e i cavalli. Quel sacrificio permise, tuttavia, al resto delle truppe di Guillet di sganciarsi conseguendo appieno l'obiettivo: le truppe italiane in ritirata erano al sicuro dentro le fortificazioni di Agordat.\nGuillet pag\u00f2 un alto prezzo per questa battaglia: 800 tra morti e feriti e la perdita del suo grande amico Togni. Fu quella l'ultima carica di cavalleria nella storia militare dell'Africa. L'ufficiale britannico che sub\u00ec l'assalto in seguito cos\u00ec descrisse l'avvenimento: \nGuillet partecip\u00f2, alla testa di quello che rimaneva del suo Gruppo ormai appiedato, anche alle battaglie di Cochen e Teclesan, prima della caduta di Asmara avvenuta il 1\u00ba aprile 1941.\nLa leggenda del Cummandar es Sciaitan.\nPersa Asmara, Guillet cap\u00ec che l'unico modo per aiutare le truppe italiane operanti sul fronte nord-africano era quello di tenere impegnati quanti pi\u00f9 britannici possibile in Eritrea. Il 3 aprile 1941, Guillet prese la sua decisione: se Roma avesse ordinato la resa, lui avrebbe continuato in proprio la guerra contro i britannici in Africa orientale. Spogliatosi dell'uniforme italiana e assunta definitivamente l'identit\u00e0 di \"Cummandar es Sciaitan\" (Comandante Diavolo), radun\u00f2 attorno a s\u00e9 un centinaio di suoi fedelissimi ex-soldati indigeni (ancora una volta un m\u00e9lange di etnie e religioni) e inizi\u00f2 una durissima guerriglia contro le truppe inglesi.\nLa sua leggenda crebbe a dismisura e i britannici scatenarono un'imponente \"caccia all'uomo\", mettendogli alle costole le migliori risorse di intelligence disponibili. Fu fissata una taglia di oltre mille sterline d'oro, ma Guillet non fu mai tradito, neanche dai capi trib\u00f9 precedentemente in guerra con gli italiani, che, anzi, pi\u00f9 volte gli offrirono rifugio e copertura.\nLa guerriglia dell'ormai capitano Guillet cost\u00f2 cara ai britannici: per quasi otto mesi egli assalt\u00f2 e depred\u00f2 depositi, convogli ferroviari ed avamposti, fece saltare ponti e gallerie rendendo insicura ogni via di comunicazione. Tuttavia, verso la fine di ottobre 1941, i suoi ranghi si erano troppo assottigliati e lo scopo della sua missione non era pi\u00f9 realisticamente perseguibile. In particolare, la fortuita cattura del suo cavallo grigio Sandor da parte del Maggiore Max Harari dell'Intelligence britannica, responsabile delle attivit\u00e0 di ricerca di Guillet, gli fece capire che non avrebbe potuto continuare oltre in quella sorta di guerra privata. Inoltre si ammal\u00f2 di malaria ed oltre alle ferite di combattimento doveva sopportare anche le crisi di febbre malariche. Radun\u00f2 quello che restava della sua Banda, ringrazi\u00f2 i suoi fedelissimi promettendo loro che l'Italia avrebbe saputo ricompensarli adeguatamente e si diede alla macchia.\nLa fuga.\nSi install\u00f2 alla periferia di Massaua dove assunse la falsa identit\u00e0 di Ahmed Abdallah al Redai, lavoratore di origini yemenite. Si trasform\u00f2 in un autentico arabo, grazie anche alla perfetta conoscenza della lingua, studi\u00f2 il corano e abbracci\u00f2 la religione musulmana, infatti, quando i britannici effettuarono una retata in un suo rifugio e riuscirono a tenerlo sotto tiro, Guillet continu\u00f2 a camminare lentamente verso la collina sovrastante il rifugio, un suo fedelissimo convinse i soldati britannici che egli era un musulmano sordo che stava andando a pregare. Al fine di racimolare i soldi necessari per imbarcarsi verso lo Yemen, grazie al contatto con dei contrabbandieri, disimpegn\u00f2 lavori umili per vivere: fu scaricatore di porto, guardiano notturno e acquaiolo.\nSeguito dal fido Daifallah, suo ex attendente, tent\u00f2 una prima volta di attraversare il Mar Rosso su un sambuco di contrabbandieri, ma venne depredato, buttato in mare ed abbandonato nel deserto eritreo.\nDopo essere stato selvaggiamente picchiato da un gruppo di pastori nomadi, fu salvato da un cammelliere che lo ospit\u00f2 per lungo tempo nella sua capanna e che gli offr\u00ec di restare a vivere con lui prendendo per moglie sua figlia. Ma Guillet, desideroso di rientrare in Italia, riusc\u00ec a beffare i sudditi di Sua Maest\u00e0 britannica ancora una volta: spacciandosi come parente del cammelliere, si fece rilasciare un lasciapassare per lo Yemen dal Governatore britannico. La traversata fu semplice, ma giunto nel porto di Hodeida, venne arrestato e rinchiuso in prigione perch\u00e9 sospettato di essere una spia al soldo dei britannici. Quando costoro riuscirono a rintracciarlo chiesero all'imam yemenita di estradarlo, egli si incurios\u00ec e invit\u00f2 nella sua reggia Amedeo, e dopo aver ascoltato tutte le sue esperienze e avventure prov\u00f2 un tale rispetto e desiderio di onorare il valoroso che lo nomin\u00f2 palafreniere presso la guardia dell'Imam Yahya, sovrano yemenita; le sue capacit\u00e0 ippiche gli salvarono ancora una volta la vita: l'Imam lo prese a ben volere, lo elev\u00f2 al rango di \"Gran Maniscalco di Corte\", gli fu amico sincero e lo nomin\u00f2 precettore dei propri figli. Guillet divenne anche responsabile ed istruttore delle guardie a cavallo yemenite e trascorse pi\u00f9 di un anno a corte.\nRientro in Italia e il servizio al Sim.\nNel giugno del 1943, nonostante le preghiere dell'Imam affinch\u00e9 restasse per sempre a corte, torn\u00f2 a Massaua e beff\u00f2 ancora una volta i britannici: riusc\u00ec ad imbarcarsi su una nave della Croce Rossa Italiana fingendosi un civile italiano divenuto pazzo durante la guerra. Dopo quasi due mesi di navigazione, il capitano Amedeo Guillet giungeva finalmente a Roma il 3 settembre 1943 con una nave della Croce Rossa. \nPromosso Maggiore per meriti di guerra, domand\u00f2 denaro, uomini ed armi per tornare nel Corno d'Africa e riprendere la guerra clandestina contro gli Alleati. I tempi, tuttavia, erano cambiati: la conoscenza delle lingue e, soprattutto, l'esperienza acquisita sul campo fecero s\u00ec che Guillet fosse assegnato al Servizio Informazioni Militare per essere impiegato in missioni ad alto rischio nell'Italia occupata dalle truppe anglo-americane. \nL'armistizio dell'8 settembre lo colse di sorpresa a Roma.\nAttravers\u00f2 prontamente e rocambolescamente la linea Gustav e giunse a Brindisi, dove si mise a disposizione del Re. Continu\u00f2 ad operare nel Servizio Informazioni del ricostituito Esercito Italiano per poi svolgere, dal 25 aprile 1945, l'incarico di agente segreto. In tale veste fu incaricato del recupero della corona imperiale del Negus d'Etiopia, sottraendola furtivamente alla Brigata partigiana \"Garibaldi\" che, a sua volta, l'aveva confiscata alla Repubblica di Sal\u00f2: essa fu successivamente restituita al Negus e rappresent\u00f2 il primo tangibile segnale di riappacificazione tra Italia ed Etiopia.\nNel frattempo, nel settembre del 1944 coron\u00f2 finalmente il suo sogno d'amore sposando a Napoli l'amata Beatrice Gandolfo, dalla quale ebbe due figli: Paolo Maria nato a Roma il 25 luglio 1945 e Alfredo nato a Roma il 18 gennaio 1948.\nDimissioni dall'esercito.\nAlla fine delle ostilit\u00e0, dopo la sconfitta della monarchia e la vittoria della Repubblica nel Referendum del 1946, Guillet fedele al proprio giuramento di militare verso la Corona dei Savoia, rassegn\u00f2 le proprie dimissioni dall'Esercito Italiano, congedandosi a 37 anni con il grado di tenente colonnello.\nPresentandosi al Re Umberto II e manifestandogli la sua intenzione di abbandonare il Paese, fu tuttavia bonariamente redarguito perch\u00e9 il Re gli ricord\u00f2 che prima della Casa Reale veniva l'Italia e la sua indipendenza. Il Re Umberto II in quell'occasione gli disse: \"Noi passiamo, l'Italia resta\" .\nCarriera diplomatica.\nLaureatosi in Scienze Politiche, Amedeo Guillet partecip\u00f2 e vinse il concorso pubblico per la carriera diplomatica nel 1947, rifiutando per spirito di correttezza i trattamenti di favore offertigli. Nel 1950 venne destinato, come Segretario di legazione, all'ambasciata italiana del Cairo con l'ambasciatore Prunas.\nNel 1954 fu nominato incaricato d'affari nello Yemen (dove il figlio del vecchio Imam lo accolse calorosamente dicendogli: \u00abAhmed Abdallah finalmente sei tornato a casa!\u00bb). Nel 1962, nominato ambasciatore, fu ad Amman, dove il re Hussein di Giordania era solito cavalcare insieme a lui e tributargli l'appellativo di \"zio\" (\"\u02bfamm\u012b\"), nella cultura araba espressione di massima deferenza e, al contempo, di familiarit\u00e0.\nUmberto II di Savoia con RR.LL.PP. il 15 ottobre 1964 concesse a Giuseppe Guillet il titolo di barone trasmissibile anche al fratello Amedeo e ai loro figli maschi primogeniti.\nNel 1967 divenne ambasciatore in Marocco. Durante un ricevimento ufficiale, coinvolto in una sparatoria causata da un tentativo di colpo di Stato, riusc\u00ec, con la sua esperienza militare, a mettere in salvo alcuni rappresentanti diplomatici che erano rimasti sotto il fuoco. La Repubblica Federale di Germania gli concesse, per il salvataggio del proprio ambasciatore, la Gran Croce con stella e striscia dell'Ordine al Merito della Repubblica.\nNel 1971, fu inviato come ambasciatore d'Italia in India, entrando ben presto nel ristrettissimo entourage dei confidenti del Primo ministro Indira Gandhi.\nCon il collocamento a riposo per limiti d'et\u00e0, nel 1975 concluse la sua carriera diplomatica.\nUltimi anni.\nNella risposta a un lettore dedicata all'avventurosa esistenza di Amedeo Guillet, il celebre giornalista Indro Montanelli scrisse: \u00abSe, invece dell'Italia, Guillet avesse avuto alle spalle l'impero inglese, sarebbe diventato un secondo Lawrence. \u00c8 invece soltanto un Generale, sia pure decorato di medaglia d'oro, che ora vive in Irlanda, perch\u00e9 l\u00ec pu\u00f2 continuare ad allevare cavalli e (a quasi novant'anni) montarli. Quando cade e si rompe qualche altro osso (non ne ha pi\u00f9 uno sano), mi telefona...\u00bb.\nNel 2000, seguito dallo scrittore Sebastian O'Kelly, si era recato in Eritrea nei luoghi che lo avevano visto giovane tenente alla testa delle Gruppo Bande Amhara, venendo ricevuto all'Asmara dal presidente eritreo Isaias Afewerki con gli onori riservati ai capi di Stato.\nTornato a trovare il cammelliere che lo aveva ospitato cinquant'anni prima, questi non lo riconobbe, ma gli raccont\u00f2 la storia di due moribondi che aveva curato e ospitato, mandati da Allah, e che un giorno sarebbero tornati per ricostruirgli il suo pozzo. Amedeo, non svelando la sua identit\u00e0, prima di partire pag\u00f2 un gruppo di manovali per ricostruire il pozzo al vecchio cammelliere (l'episodio \u00e8 reale ma non avvenne in quell'occasione \u2013 era il 2000 \u2013 bens\u00ec quando Amedeo prestava servizio in Eritrea, alla fine degli anni cinquanta).\nIl 20 giugno 2000, gli \u00e8 stata conferita la cittadinanza onoraria dalla citt\u00e0 di Capua che egli ha definito \u00abaltamente ambita\u00bb.\nIl 2 novembre 2000, il presidente della Repubblica Carlo Azeglio Ciampi ha conferito ad Amedeo Guillet la Gran Croce dell'Ordine Militare d'Italia, massima onorificenza militare italiana.\nIn occasione del compimento del suo centesimo compleanno nel 2009, sia Mediaset sia la Rai gli hanno dedicato un servizio durante il telegiornale.\nIl \"comandante Diavolo\" \u00e8 morto a Roma il 16 giugno 2010, alla veneranda et\u00e0 di 101 anni.. Il 26 giugno 2010 \u00e8 stato officiato il rito funebre nel duomo di Capua, dall'arcivescovo Bruno Schettino, con la presenza delle \"Guide\" di Salerno, in qualit\u00e0 di picchetto d'onore. Le sue ceneri riposano nella tomba di famiglia al fianco della moglie Bice ed ai suoi avi trasferitisi, dopo l'annessione della Savoia alla Francia, nella citt\u00e0 di Capua. \u00c8 stato inserito nella lista dei 150 pi\u00f9 illustri funzionari dello Stato.\nIntitolazioni.\nNel 2013 fu inaugurata la Base militare italiana di supporto \"Amedeo Guillet\" a Gibuti la prima base militare italiana aperta all'estero dalla seconda guerra mondiale. La base ospita prevalentemente fucilieri della Brigata marina \"San Marco\"."}
{"id": "918896", "revid": "78273", "url": "https://it.wikipedia.org/wiki?curid=918896", "title": "Otiorhyncus", "text": ""}
{"id": "918899", "revid": "830939", "url": "https://it.wikipedia.org/wiki?curid=918899", "title": "Robotpatent", "text": "Il Robotpatent fu un decreto firmato da Maria Teresa d'Austria a seguito delle sommosse civili che si erano presentate nel 1775 dopo la perdita dell'indipendenza della Boemia (la cancelleria austriaca si riun\u00ec definitivamente a Vienna); questi fatti portarono alla promulgazione del Robotpatent, che restringeva le corv\u00e9e e l'altro lavoro forzato a favore dei signori dei feudi austriaci in Europa.\nVenne abolito nel 1789 da Giuseppe II, ripristinate dall'imperatore Leopoldo II ed abolite definitivamente nel 1848."}
{"id": "918900", "revid": "1543377", "url": "https://it.wikipedia.org/wiki?curid=918900", "title": "Stefano Martino", "text": "Dopo aver lavorato per la Modern Video di Stoccarda, nel 1996 inizia a illustrare per la Sergio Bonelli Editore, inizialmente sulla testata di Zona X e, dal 1999, sulle testate di Jonathan Steele, e Legs Weaver.\nCollabora (2003) con \"Drive Magazine\" e con \"Unlimited2\" su contenuti e grafica di videogiochi.\nSuccessivamente si sposta in Spagna dove sperimenta nuove vie della grafica e del fumetto, pur continuando a collaborare con Nathan Never e con la nuova serie di Jonathan Steele, pubblicata dalle Edizioni Star Comics. \"El Dragon verde\", da lui scritto e disegnato, esce in Italia nell'annuario Altrimondi nel 2006 e in Spagna nel 2007 pubblicato da Aleta ediciones. Nel 2008 inizia la collaborazione con la versione spagnola di Doctor who (vedi:; ) \nNel suo Blog, si possono trovare in anteprima disegni, fotografie, aneddoti di vita da disegnatore, e commenti vari."}
{"id": "918902", "revid": "20090", "url": "https://it.wikipedia.org/wiki?curid=918902", "title": "Nicol\u00f2 de' Conti", "text": ""}
{"id": "918903", "revid": "709565", "url": "https://it.wikipedia.org/wiki?curid=918903", "title": "Franklin Chang-Diaz", "text": "Il padre di Chang-Diaz, bench\u00e9 nato in Costa Rica, \u00e8 di origine cinese. Franklin Chang-Diaz si \u00e8 diplomato nel 1967 in Costa Rica al Collegio de La Salle, quindi si \u00e8 trasferito negli Stati Uniti d'America, dove ha studiato alla Hartford High School ad Hartford, Connecticut; terminati gli studi superiori nel 1969, si \u00e8 iscritto all'universit\u00e0 e nel 1973 ha conseguito un bachelor of science in ingegneria meccanica all'Universit\u00e0 del Connecticut presso Storrs, segu\u00ecto nel 1977 dal dottorato in ingegneria nucleare presso il MIT. Successivamente ha lavorato nel campo della fusione nucleare e nella propulsione dei razzi basata sul plasma.\nChang-Diaz \u00e8 stato selezionato come candidato astronauta dalla NASA nel 1980 ed \u00e8 stato il primo astronauta della NASA di origine latino-americana. Ha volato in ben 7 missioni dello Shuttle: la STS-61-C (gennaio 1986), la STS-34 (ottobre 1989), la STS-46 (luglio 1992), la STS-60 (febbraio 1994), la STS-75 (febbraio 1996), la STS-91 (giugno 1998) e la STS-111 (giugno 2002) durante la quale ha compiuto un'EVA con Philippe Perrin dove ha contribuito alla costruzione della Stazione Spaziale Internazionale. Attualmente prova i razzi VASIMR (\"Variable specific impulse magnetoplasma rocket\") in Guanacaste, in Costa Rica. Inoltre \u00e8 professore di fisica alla Rice University e all'Universit\u00e0 di Houston.\nChang-Diaz \u00e8 sposato con Peggy Marguerite Doncaster ed ha quattro figli."}
{"id": "918906", "revid": "124689010", "url": "https://it.wikipedia.org/wiki?curid=918906", "title": "Best Of (Angelo Branduardi)", "text": "Best Of \u00e8 un album di Angelo Branduardi del 1992.\nIn quest'anno Branduardi passa alla EMI, lasciando definitivamente la Polydor.\nQuesta \u00e8 la prima raccolta prodotta dalla nuova casa discografica.\nIl disco, a parte la copertina, \u00e8 identico a \"Confessioni di un malandrino. Il meglio di Angelo Branduardi\", e ne riprende anche le note sui nuovi arrangiamenti.\nUnica differenza rispetto alla raccolta precedente: la sostituzione del brano \"Il marinaio\" con una nuova versione de \"La volpe\".\nPer questo disco \u00e8 stato prodotto anche un CD promozionale con i brani:\nVersione in francese.\nFu prodotta anche una versione in francese del disco (stampato solo su CD) in cui appare come unico brano in italiano: \"Il violinista di Dooney\""}
{"id": "918907", "revid": "1318658", "url": "https://it.wikipedia.org/wiki?curid=918907", "title": "Monti Semien", "text": "I monti Semi\u00e8n sono montagne dell'Etiopia. Sono costituite da un altopiano ondulato, profondamente intersecato da valli rocciose, che a nord e a est digrada in una serie di precipizi (una sorta di muraglia ininterrotta lunga pi\u00f9 di 40 chilometri). Gli spettacolari pinnacoli che fronteggiano i precipizi fanno s\u00ec che questo paesaggio sia stato paragonato per maestosit\u00e0 al Grand Canyon americano. La vetta pi\u00f9 elevata (la quarta in Africa) \u00e8 Ras Dascian (4.549\u00a0m); altri picchi importanti sono il Buait (4.437\u00a0m) e l'Abba Yared (4.460\u00a0m). I monti hanno la particolarit\u00e0 di essere fra i pochissimi luoghi in Africa in cui nevica regolarmente (il nome Semien, vuol dire paese del Nord).\nL'area dei monti Semi\u00e8n \u00e8 racchiusa per parte nel Parco nazionale del Semi\u00e8n, area protetta dichiarata patrimonio dell'umanit\u00e0 dall'UNESCO. Nel parco vivono diverse specie endemiche, quali lo stambecco del Semi\u00e8n il lupo d'Abissinia e i babbuini Gelada, traslitterazione di Chilada, parola amarica che connota un animale raro e distante."}
{"id": "918910", "revid": "339392", "url": "https://it.wikipedia.org/wiki?curid=918910", "title": "New Roz", "text": ""}
{"id": "918911", "revid": "339392", "url": "https://it.wikipedia.org/wiki?curid=918911", "title": "Parco nazionale Simien", "text": ""}
{"id": "918912", "revid": "339392", "url": "https://it.wikipedia.org/wiki?curid=918912", "title": "Parco nazionale Semien", "text": ""}
{"id": "918914", "revid": "1437722", "url": "https://it.wikipedia.org/wiki?curid=918914", "title": "Si pu\u00f2 fare (album)", "text": "Si pu\u00f2 fare \u00e8 un album di Angelo Branduardi, il primo pubblicato dalla EMI, nel 1993.\nIl cambio di casa discografica non incide comunque sul suo modo di lavorare, i testi sono sempre di Luisa Zappa e le musiche dello stesso Branduardi, gli arrangiamenti sono affidati a Vince Tempera che dirige e produce, insieme al cantautore, anche il disco.\nL'album, introdotto da una citazione della \"Mourisque\" di Tylman Susato e ricco di influenze folk-rock e blues americane, riporta Branduardi nella top 10 degli album pi\u00f9 venduti in Italia.\nVersione in francese.\nTraduzione dei testi a cura di Pierre Grosz."}
{"id": "918916", "revid": "287204", "url": "https://it.wikipedia.org/wiki?curid=918916", "title": "Andres Escobar", "text": ""}
{"id": "918918", "revid": "339392", "url": "https://it.wikipedia.org/wiki?curid=918918", "title": "Nauryz", "text": ""}
{"id": "918919", "revid": "339392", "url": "https://it.wikipedia.org/wiki?curid=918919", "title": "Navroz", "text": ""}
{"id": "918920", "revid": "339392", "url": "https://it.wikipedia.org/wiki?curid=918920", "title": "Nowrouz", "text": ""}
{"id": "918921", "revid": "14691", "url": "https://it.wikipedia.org/wiki?curid=918921", "title": "Ras Dashen", "text": ""}
{"id": "918922", "revid": "339392", "url": "https://it.wikipedia.org/wiki?curid=918922", "title": "Newruz", "text": ""}
{"id": "918926", "revid": "1776051", "url": "https://it.wikipedia.org/wiki?curid=918926", "title": "Trasporti in Lesotho", "text": "Questa voce raccoglie le principali tipologie di Trasporti in Lesotho.\nTrasporti su rotaia.\nRete ferroviaria.\nIn totale: 2,6\u00a0km di linee ferroviarie, di propriet\u00e0 e gestione del Sudafrica (dati 1995).\nTrasporti su strada.\nRete stradale.\nStrade pubbliche: in totale 4.995\u00a0km (dati 1996)\nReti filoviarie.\nAttualmente in Lesotho non esistono filobus. \nAutolinee.\nNella capitale, Maseru, ed in poche altre zone abitate del Lesotho, operano aziende che gestiscono collegamenti con autobus.\nTrasporti aerei.\nAeroporti.\nIn totale: 28 (dati 2002)\na) con piste di rullaggio pavimentate: 4\nb) con piste di rullaggio non pavimentate: 24"}
{"id": "918928", "revid": "767487", "url": "https://it.wikipedia.org/wiki?curid=918928", "title": "Confesiones de un malandrin", "text": "Confesiones de un malandrin \u00e8 il primo, e finora unico, album di Angelo Branduardi in lingua spagnola. Segue l'uscita di \"Si pu\u00f2 fare\" in Italia, e contiene alcuni brani estrapolati da quell'album uniti ad altri suoi famosi successi tradotti in spagnolo da Carlos Toro.\nTracce.\n(*) Brani in italiano\nCuriosit\u00e0.\nEsistono due CD single promozionali per questo album: "}
{"id": "918929", "revid": "12582", "url": "https://it.wikipedia.org/wiki?curid=918929", "title": "SWOT analysis", "text": ""}
{"id": "918930", "revid": "1305772", "url": "https://it.wikipedia.org/wiki?curid=918930", "title": "SWOT", "text": ""}
{"id": "918933", "revid": "123704222", "url": "https://it.wikipedia.org/wiki?curid=918933", "title": "Doria (disambigua)", "text": ""}
{"id": "918934", "revid": "787565", "url": "https://it.wikipedia.org/wiki?curid=918934", "title": "Michael John Smith", "text": "Biografia.\nSmith \u00e8 nato nella Carolina del Nord. Era sposato con Jane e aveva tre figli. Nel 1967 consegu\u00ec un Bachelor of science in scienze navali alla United States Naval Academy seguito nel 1968 da un master in ingegneria aeronautica. Successivamente divent\u00f2 pilota e combatt\u00e9 durante la guerra del Vietnam. Continu\u00f2 la carriera militare fino a diventare pilota collaudatore.\nNel maggio del 1980 fu inserito nel programma astronauti e fu assegnato come pilota alla missione STS-51-L del Challenger. Smith critic\u00f2 la decisione della NASA di annullare la partenza prevista inizialmente per il 26 gennaio poich\u00e9 le previsioni del tempo promettevano pioggia. La missione part\u00ec il 28 gennaio, ma lo Shuttle si disintegr\u00f2 73 secondi dopo il lancio. Smith riposa nel Cimitero nazionale di Arlington, Virginia."}
{"id": "918937", "revid": "131358", "url": "https://it.wikipedia.org/wiki?curid=918937", "title": "Malmoe FF", "text": ""}
{"id": "918940", "revid": "4711", "url": "https://it.wikipedia.org/wiki?curid=918940", "title": "FC M\u00e1laga", "text": ""}
{"id": "918942", "revid": "320578", "url": "https://it.wikipedia.org/wiki?curid=918942", "title": "F.C. Thun", "text": ""}
{"id": "918943", "revid": "161374", "url": "https://it.wikipedia.org/wiki?curid=918943", "title": "Partizani Tirana", "text": ""}
{"id": "918944", "revid": "131358", "url": "https://it.wikipedia.org/wiki?curid=918944", "title": "Le Mans UC", "text": ""}
{"id": "918946", "revid": "339392", "url": "https://it.wikipedia.org/wiki?curid=918946", "title": "NK Hit Gorica", "text": ""}
{"id": "918947", "revid": "88740", "url": "https://it.wikipedia.org/wiki?curid=918947", "title": "Ferento", "text": "Ferento (in latino \"Ferentium\") \u00e8 un'antica citt\u00e0 etrusca, romana e medievale nelle vicinanze di Viterbo, sulla strada Teverina verso la valle del Tevere.\nStoria.\nLa citt\u00e0 sorgeva sull'altura di Pianicara, dove potrebbero essersi insediati gli abitanti della vicina citt\u00e0 etrusca di Acquarossa, distrutta da un terremoto o da citt\u00e0 nemiche intorno al 550-500 a.C.. Il collegamento con la via Cassia era assicurato dalla via Publica Ferentiensis della quale sono conservati tratti del basolato.\nMunicipio romano.\nFu un ricco municipio romano dove le attivit\u00e0 principali erano il commercio che si svolgeva tra la costa del Tirreno e la valle del Tevere, l'agricoltura, l'allevamento, nonch\u00e9 l'estrazione e lavorazione di tufo e peperino. Importante era la lavorazione e il commercio del ferro che era facile da reperire in grandi quantit\u00e0 e soprattutto in superficie, su gran parte del territorio circostante. \nIn et\u00e0 repubblicana, era sviluppata lungo il decumano massimo della via Ferentiensis, con una disposizione urbanistica ortogonale a cardi e decumani. Nel \"Liber coloniarum\" e in un passo dei \"Gromatici veteres\" risalente al 123 a.C. si trova la prima menzione della citt\u00e0, in riferimento alla deduzione di una colonia o forse alla spartizione di alcuni terreni demaniali. Dopo la guerra sociale, nel I secolo a.C., \u00e8 diventata \"municipium\".\nNella prima et\u00e0 imperiale, Ferento raggiunse il suo massimo splendore: infatti risale a questo periodo la costruzione dei pi\u00f9 importanti edifici pubblici, come il teatro, il foro (non ancora scavato), le terme, l'anfiteatro (a nord-est rispetto all'abitato), una fontana contornata da numerose statue e l'augusteo. Lo splendore prosegu\u00ec anche nel secolo successivo e fu definita \"civitas splendidissima\", come \u00e8 scritto in un'epigrafe di marmo rinvenuta nei pressi della citt\u00e0.\nTra gli abitanti di Ferento, spiccano alcuni nomi illustri, tra cui Salvio Otone, imperatore per pochi mesi nel 69, e Flavia Domitilla Maggiore, moglie dell'imperatore Vespasiano e madre di Tito e Domiziano.\nDal III secolo le notizie su Ferento si fanno pi\u00f9 rare. Dal \"Liber pontificalis\" si evince che in quel periodo in citt\u00e0 si praticava il culto per sant'Eutizio, morto nei pressi di Soriano nel Cimino durante le persecuzioni messe in atto dall'imperatore Aureliano nel 269. La citt\u00e0 viene citata nel IV secolo all'epoca dell'imperatore Costantino, e altre menzioni sono sotto i papi Silvestro (314-355) e Damaso (366-384), nei \"Tituli constituiti\".\nSede vescovile.\nFino alla met\u00e0 del VII secolo Ferento \u00e8 stata una diocesi, di cui il primo vescovo dovrebbe essere stato san Dionisio nel III secolo. Informazioni pi\u00f9 precise si hanno invece dei vescovi Massimino nel 487, Bonifacio (probabilmente 519-530), Redento (567-568), Marziano (595-601) e Bonito (649).\nAlto Medioevo.\nNel VI e VII secolo, durante la guerra gotica e le guerre tra Bizantini e Longobardi, la citt\u00e0 di Ferento non fu risparmiata, come gran parte dei centri dell'Etruria meridionale. La popolazione sub\u00ec un forte calo demografico e si ritir\u00f2 a ovest dell'antica citt\u00e0, cercando di fortificare la zona con delle recinzioni murarie, circoscrivendo un'area di circa .\nAnche la sede vescovile venne spostata nel VII secolo da Ferento a Bomarzo, che si trovava in una pi\u00f9 favorevole posizione per il controllo della valle del Tevere. I Longobardi, nel riassetto dei confini della Tuscia, divisero il territorio ferentano in tre diocesi diverse: Bagnoregio, Bomarzo e Tuscania.\nIl re longobardo Liutprando nel 740 lasci\u00f2 la citt\u00e0 di Ferento e si spost\u00f2 in Umbria dove nei pressi della Cascata delle Marmore fond\u00f2 un piccolo borgo, al quale diede poi il nome di Ferentillo in ricordo della citt\u00e0 lasciata.\nNel 787-788 Carlo Magno consegn\u00f2 Ferento a papa Adriano I, a seguito della \"Promissio donationis\" del 744 di Pipino il Breve.\nNel 940 Ferento risulta far parte di una circoscrizione amministrativa nominata \"Comitato ferentensis\".\nComune medievale.\nDei secoli XI e XII non si hanno molte notizie, sebbene alcuni documenti facciano pensare che Ferento si fosse organizzata come comune autonomo, riprendendo a crescere economicamente e di importanza. L'abitato si \u00e8 certamente ripopolato allargandosi ad est del Teatro, dentro una nuova cinta muraria che delimitava circa ; fu costruita una torre di guardia all'interno del teatro romano, e sotto le sue arcate furono sistemate varie botteghe artigiane.\nDistruzione.\nLa distruzione della citt\u00e0 ad opera della vicina Viterbo, allora in grande espansione nella Tuscia, \u00e8 oggetto di diverse leggende e ipotesi.\nIl declino e la successiva distruzione della citt\u00e0 di Ferento, sembrano essere scaturiti da un episodio del 1169 che alcune cronache riportano con una certa confusione, infatti sembrerebbe che i Ferentani avessero chiesto a Viterbo un aiuto per la lotta contro la citt\u00e0 di Nepi (ma si parla anche del contrario). Tuttavia mentre l'esercito viterbese attendeva gli alleati sui Monti Cimini, i ferentani, arrivati davanti alle mura di Viterbo, si fecero aprire la porta Sonsa e misero la citt\u00e0 a sacco.\nLa popolazione impaurita si rifugi\u00f2 presso la chiesa di Santa Cristina e l'arciprete, venuto a conoscenza dell'accaduto part\u00ec subito a cavallo verso i soldati viterbesi i quali, appresa la notizia presero subito a rincorrere i ferentani gi\u00e0 sulla via del ritorno.\nArrivati addosso al nemico, i viterbesi scatenarono una feroce carneficina che non risparmi\u00f2 nessuno e tanti furono i morti sparsi in quel luogo, che prese il nome di \"Carnajola\" o \"Carnaio\".\nUna leggenda dice che da quel giorno, le acque del fosso sottostante iniziarono a depositare sul fondo una scia rossa, dovuta al sangue dei ferentani morti (in realt\u00e0 le acque contengono materiale ferroso che imprime alle rocce una colorazione rossastra).\nQuesta versione dei fatti, \u00e8 quella chi ci viene tramandata dai viterbesi, senza nessuna documentazione che possa darci una controversione ferentana, certo \u00e8 che i viterbesi, erano determinati ad avere il totale controllo del territorio e dovevano a tutti i costi togliersi di mezzo la citt\u00e0 di Ferento, che posta in quella zona cos\u00ec strategica, non poteva che essere sottomessa.\nUn'altra versione dei fatti, che invece si tramanda a Grotte Santo Stefano, dice che i viterbesi, usarono il pretesto dell'aiuto per la lotta contro Nepi, semplicemente per far uscire l'esercito ferentano dalla citt\u00e0 e quando questo giunse allo scoperto, i viterbesi scatenarono l'attacco che port\u00f2 alla carneficina, in quel luogo che come gi\u00e0 detto prese il nome di \"Carnajola\".\nNel 1170, Viterbo attacc\u00f2 Ferento e dopo averla saccheggiata, la diede alle fiamme.\nDopo questo assalto Ferento, fortemente indebolita, fu costretta a giurare sottomissione a Viterbo nel 1171. Alla fine dello stesso anno la popolazione tuttavia si rivolt\u00f2 e Viterbo, con l'aiuto della vicina Celleno reag\u00ec duramente: la notte del 1\u00ba gennaio 1172, con il favore del buio e con il pretesto di eresia, l'esercito viterbese alleato con i cellenesi, attacc\u00f2 a sorpresa la citt\u00e0 addormentata, uccise uomini, donne, vecchi e bambini e finito il massacro, appicc\u00f2 il fuoco distrugendo tutto.\nI viterbesi risparmiarono alcuni ferentani di nobili famiglie e li concentrarono a Viterbo presso la zona di San Faustino, mentre altri ferentani che si salvarono dalla strage, perch\u00e9 erano fuori della citt\u00e0 e guardare le greggi (nelle fredde notti invernali, erano frequenti gli attacchi dei lupi), si allontanarono dirigendosi verso la valle del Tevere.\nLungo il percorso, trovarono riparo in alcune grotte di origine etrusca, presso le quali si stabilirono definitivamente, usandole come abitazioni, dando cos\u00ec origine a Grotte Santo Stefano.\nI viterbesi fin dal 1158 si erano alleati all'imperatore Federico I detto il Barbarossa e avevano scatenato molte guerre nei confronti di vari castelli della Tuscia, senza per\u00f2 avere il consenso dell'imperatore, che mise cos\u00ec la citt\u00e0 al bando. Il bando venne tuttavia tolto nel 1174 e Cristiano, arcivescovo di Magonza assicur\u00f2 la non riedificazione di Ferento, riassegnando il territorio di quest'ultima al contado di Viterbo. Tutti i possedimenti delle due pi\u00f9 ricche chiese di Ferento, San Bonifacio e San Gemini, furono poi assegnati nel 1202 alle chiese viterbesi, Santo Stefano e San Matteo in Sonza. \nIl simbolo della citt\u00e0 di Ferento, era una palma e quello di Viterbo un leone, e per evidenziare l'annientamento della citt\u00e0 rivale, i viterbesi aggiunsero la palma al leone dando origine allo stemma comunale viterbese che ancora oggi \u00e8 cos\u00ec rappresentato.\nNegli statuti comunali viterbesi degli anni 1237-38 e 1251-52 erano previste sanzioni gravissime per chiunque avesse tentato di ripopolare la citt\u00e0 di Ferento, vietando persino ogni tipo di coltivazione e addirittura, nello statuto del 1251-52, era prevista la totale distruzione del teatro e di tutto ci\u00f2 che c'era intorno, che per\u00f2 non venne attuata.\nA cavallo del XIV e XV secolo, le rovine di Ferento, furono utilizzate dagli eserciti di passaggio per accamparsi e nonostante papa Martino V avesse incaricato Cristoforo D'Andrea di Siena di riedificare e ripopolare il sito, i viterbesi, riuscirono nuovamente ad impedirlo.\nScavi archeologici.\nIl \"re archeologo\" Gustavo VI Adolfo di Svezia per diversi anni lavor\u00f2 per riportare alla luce i resti della citt\u00e0, sia di et\u00e0 romana che medioevale. Oggi gli scavi sono affidati alle campagne promosse dall'Universit\u00e0 della Tuscia, ma solo una piccola parte dell'abitato \u00e8 stato scavato ed \u00e8 visitabile, mentre altre aree sono state indagate e ricoperte, tra cui l'area del foro sopra il quale sorge un'azienda agricola.\nI reperti pi\u00f9 significativi sono esposti nel Museo nazionale etrusco Rocca Albornoz a Viterbo, in particolare alcune statue in marmo raffiguranti i personaggi della tragedia e della commedia greco-romana che presumibilmente erano posizionate nel frontescena del teatro, oltre a una piccola ricostruzione in legno del teatro romano.\nTeatro romano di Ferento.\nIl teatro romano, completamente riportato alla luce, \u00e8 sede di spettacoli estivi."}
{"id": "918948", "revid": "131358", "url": "https://it.wikipedia.org/wiki?curid=918948", "title": "Ferencv\u00e1ros TC", "text": ""}
{"id": "918950", "revid": "131962", "url": "https://it.wikipedia.org/wiki?curid=918950", "title": "A.C. Ajaccio", "text": ""}
{"id": "918951", "revid": "486946", "url": "https://it.wikipedia.org/wiki?curid=918951", "title": "Slaven Koprivnica", "text": ""}
{"id": "918952", "revid": "486946", "url": "https://it.wikipedia.org/wiki?curid=918952", "title": "Chiropita", "text": ""}
{"id": "918954", "revid": "287204", "url": "https://it.wikipedia.org/wiki?curid=918954", "title": "FC Malaga", "text": ""}
{"id": "918955", "revid": "4711", "url": "https://it.wikipedia.org/wiki?curid=918955", "title": "Deportivo Alav\u00e9s SA", "text": ""}
{"id": "918956", "revid": "1711941", "url": "https://it.wikipedia.org/wiki?curid=918956", "title": "Diyarbak\u0131r", "text": "Diyarbak\u0131r o Diyarbekir (turco-ottomano \"Diyar-i Bekr\" \u062f\u06cc\u0627\u0631\u0628\u06a9\u0631, 'terra dei Banu Bakr'; curdo \"Amed\"; siriaco \"\"; greco \"Amida\"; armeno \u0531\u0574\u056b\u0564 \"Amid\") \u00e8 una citt\u00e0 del sudest della Turchia, situata lungo le sponde del fiume Tigri, e capoluogo della provincia omonima.\n\u00c8 nota principalmente come citt\u00e0 di interesse culturale, per il suo ricco folclore e per la produzione di angurie.\n\u00c8 inoltre una delle citt\u00e0 turche a contare la maggior presenza di curdi, tanto da essere talvolta definita, dai curdi stessi e da alcuni osservatori esterni, come \"la capitale del Kurdistan turco\". \nStoria.\nNel 359 era una fortezza frontaliera dell'Impero romano, posta sotto assedio dalle forze dell'Impero persiano dei Sasanidi. In quella estate il \"Comes\" la raggiunse alla testa di sei legioni e una \"vexilatio comitatensis\". Malgrado ci\u00f2, l'esercito sasanide del re Sapore II vinse la battaglia che si svolse nei suoi pressi e conquist\u00f2 la citt\u00e0, massacrando la popolazione locale.\nSociet\u00e0.\nStando ad uno studio il 72% degli abitanti della citt\u00e0 \u00e8 di madrelingua curda. Nei pressi della citt\u00e0 \u00e8 inoltre molto sentita la festa del Nawr\u016bz, il capodanno curdo festeggiato il 21 marzo."}
{"id": "918957", "revid": "6923", "url": "https://it.wikipedia.org/wiki?curid=918957", "title": "Trattore stradale", "text": " Il trattore stradale \u00e8 un veicolo adibito esclusivamente al traino su strada di semirimorchi con cui, una volta agganciato, forma particolari complessi veicolari denominati autoarticolati. \nSul piano meccanico \u00e8 un veicolo equiparato all'autocarro, di cui \u00e8 tecnicamente una derivazione progettuale e con cui condivide le denominazioni commerciali dei modelli di listino delle varie case produttrici (anche se non pu\u00f2 essere definito tale vista l'incapacit\u00e0 di caricare e trasportare autonomamente merci senza l'ausilio del semirimorchio) e, nei casi in cui superi le 3,5 tonnellate di massa, pu\u00f2 essere guidato con la patente di categoria C parimenti all'autocarro.\nData la sua particolare destinazione d'uso, il trattore stradale \u00e8 sempre dotato di sistemi di traino opportuni per la categoria di semirimorchi a lui destinati. \nAlmeno teoricamente, il codice della strada italiano prevede l'esistenza sia di trattori stradali \"leggeri\", con massa inferiore o uguale alle 3,5 tonnellate, che trattori stradali \"pesanti\", con massa che supera le 3,5 tonnellate. \n. La nazione europea in cui sono maggiormente diffusi \u00e8 la Svizzera anche a causa dei limiti ridotti di massa a pieno carico in vigore nella nazione elvetica. Sono invece ampiamente utilizzati i trattori stradali pesanti.\nUn tempo, erano usati come trattori stradali dei veri e propri trattori derivati dal corrispondente trattore agricolo, con carrozzeria e scolpitura delle gomme leggermente modificati rispetto ai modelli agricoli originali. Il loro uso era diffuso soprattutto nelle zone portuali."}
{"id": "918959", "revid": "155118", "url": "https://it.wikipedia.org/wiki?curid=918959", "title": "Aziende silvicole", "text": ""}
{"id": "918963", "revid": "184755", "url": "https://it.wikipedia.org/wiki?curid=918963", "title": "Smart card contactless", "text": "La smart card contactless o smart card senza contatti (CSC), \u00e8 una smart card che fa uso di tecnologie RFID per interagire con dispositivi che su di essa sono in grado di leggere e scrivere dati.\nAmbiti di applicazione.\nLe contactless smartcard sono molto usate nei sistemi di bigliettazione elettronica in uso in diversi ambiti del trasporto pubblico locale, e in tempi recenti anche alcune carte di credito ne fanno uso.\nTipologie.\nTra le tipologie pi\u00f9 diffuse di contactless smartcard rientrano quelle che utilizzano la tecnologia Mifare o la tecnologia Calypso. In Asia \u00e8 molto diffusa la tecnologia FeliCa.\nSicurezza.\nLa sicurezza \u00e8 generalmente garantita tramite l'utilizzo di una chiave crittografica contenuta nella smart card, che deve corrispondere a quella contenuta nel validatore e fisicamente memorizzata all'interno di un Modulo SAM.\nProduzione.\nLe smartcard contatless (CSC) o smartcard senza contatti, con tecnologia RFID, possono essere prodotte personalizzandone la grafica."}
{"id": "918966", "revid": "729019", "url": "https://it.wikipedia.org/wiki?curid=918966", "title": "Aeroporto di Lucca-Tassignano", "text": "Laeroporto Lucca-Tassignano (IATA: LCV, ICAO: LIQL) \u00e8 un aeroporto italiano, con un'area aeroportuale di circa 87 ettari, ubicato nel Comune di Capannori, frazione di Tassignano (Provincia di Lucca) e insiste sul territorio corrispondente all'originario aeroporto militare \"Enrico Squaglia\".\nCaratteristiche.\nLe coordinate geografiche dell'aeroporto sono: \nL'aeroporto si trova nel cuore della piana di Lucca, baricentrico rispetto alle attrattive turistiche che la provincia stessa offre. Il capoluogo, citt\u00e0 d'arte, \u00e8 a cinque minuti di strada. L'autostrada A11, la cosiddetta Firenze-Mare, \u00e8 adiacente all'aeroporto (uscita Capannori).\nL'aeroporto \u00e8 aperto al traffico nazionale e comunitario, tutti i giorni escluso il marted\u00ec con orario operativo dalle ore 9:00 (ora locale) alle 19:00 (nella stagione invernale fino alle effemeridi).\nLa pista ha una estensione utile di metri 910 x 18 in asfalto. La struttura offre diversi servizi aeroportuali tra cui Servizio Informazioni Volo Aeroportuale (AFIS), handling, rimessaggio e officina velivoli. Nell'aeroporto sono inoltre disponibili bar, ristorante, servizio taxi, e noleggio auto.\nAl momento l'aeroporto ospita anche vari elicotteri abilitati al servizio di spegnimento incendi boschivi (fra cui un Erickson Air Crane S-64 e un Eurocopter AS350 \u00c9cureuil).\nStoria.\nL'aeroporto, inaugurato il 29 novembre 1932 come \"campo d'aviazione\", fu realizzato con il contributo della Amministrazione Provinciale di Lucca su terreno (ml 1000 x 400) regolarmente espropriato. Il 28 marzo 1938 la struttura venne intitolata alla memoria di Enrico Squaglia, epico aviatore lucchese morto nel 1933 durante la Crociera aerea del Decennale.\nNel 1935 passa al demanio statale, sotto la competenza della Regia Aeronautica che vi istituisce una scuola di volo militare.\nNel 1937 il Governo opera un ampliamento dell'aeroporto espropriando altri ml 1000 x 450, e vi potenzia; le infrastrutture rendendolo operativo per la R.U.N.A.\"Regia Unione Nazionale Aeronautica\". Le nuove opere furono inaugurate il 28 marzo 1938.\nDurante la seconda guerra mondiale l'aeroporto ospit\u00f2 diversi reparti e fu sede anche del gruppo complementare per l'osservazione aerea nonch\u00e9 dei reparti tedeschi operanti con Junkers 52. Al momento dell'abbandono della zona di Lucca, i tedeschi distrussero completamente l'aeroporto riducendolo ad un campo senza alcuna struttura aeronautica.\nNel periodo post-bellico il Ministero della Difesa inizi\u00f2 ad utilizzare l'area per esercitazioni di aviolanci dei reparto paracadutisti militari basati a Pisa e Livorno, riservando la parte sud, di metri 100 x 1033 ad attivit\u00e0 aeroportuale per il locale aeroclub ed altre associazioni di volo.\nNel 1959 l'attivit\u00e0 riprese sulla striscia erbosa di ml 1000 x 100.\nNel 1961 su iniziativa dell'Aero Club di Lucca e su sollecitazione degli Enti locali, l'aeroporto venne riaperto al traffico.\nNel 1963 in considerazione della favorevole ubicazione, il Ministero della difesa lo dichiar\u00f2 aperto al traffico turistico nazionale.\nNel 1981 una parte dell'intero sedime, ovvero quella di metri 145 x 1033 costituenti l'aeroporto vero e proprio, passava al Ministero dei Trasporti, Direzione Generale Aviazione Civile.\nNel 1982 la gestione dell'aeroporto venne assegnata al Consorzio Provinciale Aeroporto di Lucca. La rimanente area veniva ceduta all'Amministrazione dell'Esercito Italiano per impiegarla come zona di lancio.\nNel 1987 l'aeroporto venne abilitato anche al traffico commerciale nazionale.\nNel 1997, a seguito delle disposizioni emanate del Ministero dei Trasporti che ne aveva gi\u00e0 assunto la propriet\u00e0 dal Ministero della Difesa, venne costituita la \"Aeroporto Lucca Tassignano srl\" che a partire dal 1\u00ba gennaio 1999 subentr\u00f2 al Consorzio nella gestione e la conserva tuttora, modificata nell'anno 2011 con l'entrata del Comune di Capannori come socio di maggioranza, da \"Aeroporto Lucca -Tassignano SpA\" in \"Aeroporto di Capannori SpA\".\nNel 2012 viene inaugurata la nuova stazione aeroportuale e riqualificata la palazzina ex protezione civile.\nNel 2013 iniziano i lavori di riqualificazione dell'area aeroportuale (nuovi parcheggi e demolizione della vecchia torre di controllo) e installazione della nuova torre AFIS \"Aerodrome Flight Information Service\", alta 15\u00a0m.\nTra il 2020 e il 2021 si procede con la realizzazione di un hangar militare collocato a poche centinaia di metri dalla pista. Esso avr\u00e0 lo scopo di ospitare un dirigibile utilizzato dal personale dell'esercito per lanci con paracadute vincolati.\nLa Societ\u00e0 di gestione.\nLa societ\u00e0 ha per oggetto lo sviluppo, la progettazione, la realizzazione, l'adeguamento, la gestione, la manutenzione e l'uso degli impianti e delle infrastrutture per l'esercizio dell'attivit\u00e0 aeroportuale. In particolare la societ\u00e0 ha per oggetto la gestione dell'Aeroporto di Capannori (prima denominato 'E. Squaglia') ubicato in localit\u00e0 Tassignano.\nLa societ\u00e0 \"Aeroporto di Capannori SpA\" ha un capitale completamente pubblico e le sue quote sono gestite al 90 % dal Comune di Capannori, al 6,2 % dalla Provincia di Lucca e al 3,8 % dalla Camera di Commercio di Lucca. Attualmente \u00e8 gestito dalla curatela fallimentare a seguito della sentenza di fallimento emessa dal tribunale di Lucca ad Ottobre 2017."}
{"id": "918967", "revid": "17351", "url": "https://it.wikipedia.org/wiki?curid=918967", "title": "Widebody", "text": ""}
{"id": "918968", "revid": "17351", "url": "https://it.wikipedia.org/wiki?curid=918968", "title": "Narrowbody", "text": ""}
{"id": "918973", "revid": "767487", "url": "https://it.wikipedia.org/wiki?curid=918973", "title": "Treviso Foot-Ball Club 1993 2003-2004", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 2003-2004.\nStagione.\nIl Treviso nella stagione 2003-2004 ha preso parte alla Serie B, classificandosi al quindicesimo posto con 55 punti, gli stessi del Genoa e della Salernitana.\nIn Coppa Italia viene eliminato al primo turno nella fase a gironi: nel girone 3 giunge terzo dopo il Palermo (qualificato), il Verona e con gli stessi punti dell'AlbinoLeffe.\nMaglie e sponsor.\nLo sponsor tecnico nella stagione \u00e8 stato Lotto, mentre lo sponsor ufficiale Segafredo Zanetti.\nOrganigramma societario.\nArea direttiva\nArea tecnica"}
{"id": "918978", "revid": "124123", "url": "https://it.wikipedia.org/wiki?curid=918978", "title": "Chiaki J. Konaka", "text": "Biografia.\nI suoi lavori hanno tinte solitamente scure e a tratti introspettivi. \u00c8 meglio conosciuto per la creazione della serie \"Serial experiments lain\". Nei suoi lavori si possono notare influenze sia dell'archetipo della nuova animazione seriale giapponese, \"Neon Genesis Evangelion\", che dello scrittore H. P. Lovecraft, di cui Konaka \u00e8 grande appassionato.\nChiaki J. Konaka \u00e8 un nome davvero inusuale tra i nomi giapponesi, che non includono mai il secondo nome."}
{"id": "918981", "revid": "9464930", "url": "https://it.wikipedia.org/wiki?curid=918981", "title": "East-Side-Gallery", "text": ""}
{"id": "918987", "revid": "131358", "url": "https://it.wikipedia.org/wiki?curid=918987", "title": "F.C. Copenhagen", "text": ""}
{"id": "918989", "revid": "205197", "url": "https://it.wikipedia.org/wiki?curid=918989", "title": "Coppa di Danimarca (calcio)", "text": ""}
{"id": "918992", "revid": "287204", "url": "https://it.wikipedia.org/wiki?curid=918992", "title": "Diyarbakir", "text": ""}
{"id": "918993", "revid": "599013", "url": "https://it.wikipedia.org/wiki?curid=918993", "title": "Francisco (astronomia)", "text": "Francisco o Urano XXII \u00e8 un satellite naturale del pianeta Urano; porta il nome di un signore nella commedia \"La tempesta\" di William Shakespeare.\nStoria.\nScoperto nel 2001, e successivamente perso, \u00e8 stato definitivamente ritrovato nel settembre del 2003 da Brett Gladman.\nGli \u00e8 stata data la designazione provvisoria S/2001 U 3."}
{"id": "918994", "revid": "9464968", "url": "https://it.wikipedia.org/wiki?curid=918994", "title": "East side gallery", "text": ""}
{"id": "918995", "revid": "3732", "url": "https://it.wikipedia.org/wiki?curid=918995", "title": "Caso Giuffr\u00e8", "text": "Il caso Giuffr\u00e8 fu uno scandalo finanziario scoppiato in Italia nel 1958.\nStoria.\nAll'inizio degli anni Cinquanta del XX secolo Giovanni Battista Giuffr\u00e8, ex impiegato in una banca di Imola, aveva iniziato a occuparsi, per conto di enti ecclesiastici, della ricostruzione di chiese o conventi danneggiati dalla seconda guerra mondiale. L'ex cassiere cominci\u00f2 ad amministrare denaro per conto di parrocchie, istituti religiosi, ma anche privati cittadini in Romagna, promettendo tassi di interesse altissimi, che oscillavano dal 70% al 100%.\nPresentando come garanzia di affidabilit\u00e0 le sue amicizie con gli ambienti religiosi (per questo fu poi soprannominato \"il banchiere di Dio\") e contando su alcune connivenze negli ambienti politici e nel sistema bancario, Giuffr\u00e8 riusc\u00ec inizialmente a rastrellare ingenti somme di denaro. L'ex impiegato rimborsava effettivamente gli altissimi tassi di interesse, contribuendo in tal modo a pubblicizzare e rendere molto appetibile la sua raccolta, che cos\u00ec si estese rapidamente anche in altre regioni.\nIn realt\u00e0 Giuffr\u00e8 non investiva il denaro raccolto in attivit\u00e0 finanziarie, ma si limitava a rimborsare gli alti tassi di interesse semplicemente utilizzando il denaro raccolto successivamente presso altri risparmiatori, secondo il classico meccanismo dello \"Schema di Ponzi\". Quando un certo numero di risparmiatori, sospettando la truffa, iniziarono a chiedere il rimborso e Giuffr\u00e8 non fu in grado di rimborsarli, gli ultimi entrati nella raccolta persero il loro denaro e la truffa fu scoperta. Nel marzo 1957 Giuffr\u00e8 fu interrogato dalla Guardia di Finanza.\nLa sua attivit\u00e0 continu\u00f2 fino all'agosto dell'anno seguente, quando scoppi\u00f2 il caso. Tra i pi\u00f9 colpiti ci furono i francescani dell'Ordine dei Frati Minori, che persero una cifra enorme. Mentre chi ne profitt\u00f2 furono i frati Cappuccini, i primi ad essere contattati da Giuffr\u00e8 e a fare i primi versamenti per poi averne subito enormi profitti. Essi fecero propaganda tra gli altri Ordini maschili e femminili. I Frati Minori furono gli ultimi a versare i loro risparmi, anzi chiesero prestiti anche alle banche e a parenti privati, prestiti che poi non poterono restituire. Per anni e anni rimasero indebitati. Papa Giovanni XXIII poi cre\u00f2 una commissione cardinalizia perch\u00e9 si occupasse della vicenda, per tentare di mitigare in qualche modo lo scandalo. Si tratt\u00f2 di un caso che, all'epoca, suscit\u00f2 notevole clamore, scosse l'opinione pubblica e provoc\u00f2 anche un terremoto politico. Nel processo che ne segu\u00ec, infatti, furono chiamati in causa il ministro delle Finanze Luigi Preti e il suo predecessore Giulio Andreotti; si istitu\u00ec anche una commissione parlamentare d'inchiesta.\nIn definitiva il clamore del caso Giuffr\u00e8 contribu\u00ec a far introdurre in Italia, negli anni seguenti, una pi\u00f9 severa normativa sulla raccolta di risparmio, che, a partire dagli anni sessanta infatti, non fu pi\u00f9 concessa a soggetti non autorizzati dalla Banca d'Italia e dagli organi istituzionali di controllo del sistema bancario.\nGiambattista Giuffr\u00e8 mor\u00ec in miseria in una casa di riposo di Lugo (RA)."}
{"id": "918996", "revid": "1599710", "url": "https://it.wikipedia.org/wiki?curid=918996", "title": "Aeroporto di Lecce-Galatina", "text": "LAeroporto di Galatina \u00e8 un aeroporto militare italiano situato a 15\u00a0km a sud della citt\u00e0 di Lecce e a 7\u00a0km a nord della citt\u00e0 di Galatina lungo la strada provinciale 362, nel territorio del comune di Galatina. La struttura, intitolata alla memoria del tenente pilota Fortunato Cesari, medaglia d'oro al valor militare. \u00c8 dotata di una pista in asfalto lunga e larga 58\u00a0m, con orientamento RWY 14-32. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008 l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale. Attualmente \u00e8 sede del 61\u00ba Stormo e del 10\u00ba Reparto Manutenzione Velivoli.\nStoria.\nL'Aeroporto Militare fu costituito il 31 marzo 1931, con decreto del Ministro Italo Balbo, come \u201cCampo di Fortuna\u201d. Dal 1936 pass\u00f2 a \u201cRegio Aeroporto di Seconda Classe\u201d.\nSeconda guerra mondiale.\nDurante la prima fase del secondo conflitto mondiale, divent\u00f2 base strategica per le operazioni nei Balcani e nel Mediterraneo. Principalmente vi operarono i reparti da \u201cTuffo\u201d sui celebri Stuka, ed esattamente: il 96\u00ba e 97\u00ba Gruppo che a breve diverranno Squadriglie Autonome (209\u00aa e 239\u00aa) e nel \u201842 daranno vita al 101\u00ba e 102\u00ba Gruppo (5\u00ba Stormo). Esattamente dal 14 dicembre 1940, vi incominci\u00f2 ad operare anche il leggendario Cap. Giuseppe Cenni, il pilota italiano pi\u00f9 decorato e abile in questa specialit\u00e0, al comando della sua 239\u00aa Squadriglia T.: con spesso 2 sortite al giorno, dove, sempre alla testa dei suoi piloti, inizi\u00f2 un\u2019intensissima attivit\u00e0. Le azioni erano quotidianamente e senza sosta, l\u2019unico elemento che riusciva a bloccare il decollo era il maltempo, che consentiva a tutto il personale di rifiatare. La reazione contraerea era spesso intensa e gli Stuka, non di rado, rientravano colpiti in pi\u00f9 punti o venivano abbattuti. Gli obiettivi vennero tutti centrati e con grande precisione: come venne sempre documentato dal velivolo dello stesso Comandante. Fra le tante azioni partite da Galatina ricordiamo almeno quella del 4 aprile \u201841, sul golfo di Dafinico (Corf\u00f9): questa pass\u00f2 alla storia come la prima azione al mondo con la tecnica dello Skip Bombing, nota anche come \u201cPicchiata Cenni\u201d. In questa azione, ai danni del mercantile greco Suzanna (1.000 t.), Cenni ebbe modo di sperimentare per la prima volta la sua nuova tecnica e fu un centro pieno, cos\u00ec anomalo per risultato che fu preso per un siluro, come avverr\u00e0 in altri casi. E nella terza sortita della giornata fu affondato anche il cacciatorpediniere Possa (2.400 t.). Il tutto prosegu\u00ec fino al 21 aprile quando ci fu la conclusione della Campagna italiana con la resa della Grecia. Celebre \u00e8 il grido \"\u201cValzer!\u201d\" l\u2019invito al \u201cTuffo\u201d che usava Cenni con i suoi piloti di Stuka e che nacque proprio ai tempi di Galatina e che \u00e8 ancora in uso al 102\u00ba Gruppo.\nDopo l'8 settembre del 1943 divenne la sede dei Reparti della Regia Aeronautica Cobelligerante Italiana: vi si alternano infatti molti Reparti Italiani ed Alleati, schierati in attesa di essere dislocati sul territorio Italiano liberato. \u00c8 questo il periodo denominato della \u201cRinascita Aeronautica\u201d.\nVennero costituiti in tale periodo due grandi raggruppamenti di Reparti:\nRaggruppamento Bombardamento e Trasporti: impiegato in compiti logistici;\nRaggruppamento Caccia: con scorta, ricognizione ed appoggio diretto alle operazioni.\nDopo la fine della seconda guerra mondiale, l'Aeroporto fu destinato a Scuola di Volo, che nel frattempo era gi\u00e0 operante sull'Aeroporto di Leverano con l'8\u00ba Gruppo e la denominazione di \u201cScuola Addestramento Caccia\u201d alle dipendenze della 4\u00aa Zona Aerea Territoriale di Bari. Dal 1\u00ba novembre 1945, la Scuola viene trasferita sull'Aeroporto di Galatina-Lecce dove si costituiscono:\ninquadrati, dal 1\u00ba settembre 1946, nella \u201cScuola di Volo delle Puglie\u201d che, dal 1\u00ba novembre 1948, passa alle dipendenze dell'Ispettorato delle Scuole A.M. con sede sull'Aeroporto di Guidonia.\nIl 15 gennaio 1962, in sostituzione del convenzionale T-6, fu introdotto il nuovo velivolo a getto MB-326 per l'addestramento \"jet ab-initio\" e la scuola assunse la denominazione di Scuola Volo Basico Iniziale Aviogetti.\nNel 1982, dopo venti anni di attivit\u00e0 con il velivolo MB-326 durante i quali sono state effettuate oltre 400.000 ore di volo, la scuola inizi\u00f2 la conversione sul nuovo velivolo italiano a getto MB-339A, attualmente in dotazione nella sua versione aggiornata MLU.\nDal 14 settembre 1986 la Scuola, da sempre punto focale nella catena di formazione professionale dei piloti dell'Aeronautica Militare, assunse la denominazione di 61\u00aa Brigata Aerea ed infine, dal 1\u00ba dicembre 1995, l'attuale denominazione di 61\u00ba Stormo.\nIl 26 febbraio 2015 fa il suo arrivo il primo Alenia Aermacchi M-346 Master ribattezzato dall'Aeronautica Militare \"T-346A\", l'obbiettivo di questo velivolo \u00e8 quello di formare i piloti per i velivoli militari di nuova generazione quali l'Eurofighter Typhoon e il Lockheed Martin F-35.\nAttivit\u00e0 attuali.\nOggi operano il 2\u00ba e 3\u00ba gruppo per l'addestramento avanzato e caccia e precisamente:\nAltri usi.\nSpesso viene usato come scalo tecnico in occasione di visite di personalit\u00e0 di rilievo, come in occasione del viaggio di papa Benedetto XVI il 14 giugno 2008, che invece di atterrare a Brindisi ha fatto scalo all'aeroporto militare di Galatina per una breve sosta tecnica, per poi ripartire in elicottero alla volta di Santa Maria di Leuca.\nScalo civile.\nL'aeroporto di Galatina, pur mantenendo la sua caratteristica di base militare, fu utilizzato negli anni settanta per l'esercizio di linee commerciali giornaliere da parte della compagnia Itavia.\nI voli assicuravano i seguenti collegamenti:\nL'aerostazione era costituita da un prefabbricato adiacente alla rete di recinzione dell'area militare.\nA partire dalla met\u00e0 degli anni novanta, \u00e8 stata ventilata a pi\u00f9 riprese l'ipotesi di riaprire l'aeroporto ai voli civili (anche solo per collegamenti charter), soprattutto da parte di amministratori locali ed operatori nel settore del turismo.\nA favore di questa ipotesi, la volont\u00e0 di disporre di una struttura per sfruttare ulteriormente la vocazione turistica del territorio; contro, le difficolt\u00e0 di carattere economico e l'eccessiva frammentazione di investimenti che si verrebbe a creare con il vicino aeroporto di Brindisi.\nL'indirizzo pi\u00f9 recente delle amministrazioni regionali Fitto e Vendola ha preferito investire sul potenziamento di altri scali (Bari, Brindisi, Foggia e Grottaglie), anche dal punto di vista dei collegamenti verso gli aeroporti (nel caso di Brindisi, perlopi\u00f9 ancora sulla carta); non ha invece ceduto alla tentazione di far proliferare scali \"bonsai\" ritenuti pi\u00f9 il frutto di campanilismi che di un razionale equilibrio tra strutture e bacino di utenza.\nL'infelice esperienza di aeroporti civili nati con gli stessi fini di quelli previsti per Galatina (si veda Forl\u00ec, Rimini e Brescia) ha poi finito per rafforzare tali tesi.\nSi consideri infine che l'aeroporto \u00e8 destinato ad una sempre crescente attivit\u00e0 legata all'addestramento militare, che potrebbe interferire con le esigenze del traffico commerciale."}
{"id": "918999", "revid": "1982", "url": "https://it.wikipedia.org/wiki?curid=918999", "title": "Gi joe", "text": ""}
{"id": "919008", "revid": "484362", "url": "https://it.wikipedia.org/wiki?curid=919008", "title": "Peristeri", "text": "Peristeri (, che significa \"piccione\"), \u00e8 un comune della Grecia situato nella periferia dell'Attica (unit\u00e0 periferica di Atene Occidentale) con 146.743 abitanti secondo i dati del censimento 2001.\nDista circa 5\u00a0km a nord-ovest dal centro dell'area. Il comune \u00e8 confinante con il fiume Cephissus, con l'autostrada nazionale Athinon (GR-8), con Chaidari ad ovest e Petroupoli a nord-ovest.\nL'area \u00e8 grande circa 10\u00a0km\u00b2. Peristeri include met\u00e0 della parte nord dell'Area Industriale di Atene.\nLe sue strade principali sono la Ethnikis Antistaseos e la P.Tsaldari. La municipalit\u00e0 \u00e8 servita da tre stazioni della metropolitana di Atene (linea 2): Aghios Antonios, aperta nel 2004, Peristeri e Anthoupoli, aperte nel 2013.\nA Peristeri gioca la squadra di calcio Atromitos, che milita in Prima divisione, mentre per la pallacanestro, il Peristeri BC Atene, che milita nel massimo campionato greco, gioca le sue partite interne al Peristeri Indoor Hall.\nLa citt\u00e0 ha anche una forte minoranza Assira immigrata dall'Iraq e dalla Turchia negli anni passati."}
{"id": "919014", "revid": "92723", "url": "https://it.wikipedia.org/wiki?curid=919014", "title": "\u017da\u0161kiv", "text": "\u017da\u0161kiv () \u00e8 una citt\u00e0 sita nell'oblast' di \u010cerkasy, nell'Ucraina centrale. Fino al 2020 \u00e8 stata centro amministrativo dell'omonimo distretto, in seguito soppresso. Ha una popolazione stimata attorno alle 15.687 unit\u00e0."}
{"id": "919016", "revid": "1318658", "url": "https://it.wikipedia.org/wiki?curid=919016", "title": "Long Island Sound", "text": "Long Island Sound \u00e8 un canale naturale dell'Oceano Atlantico nord-occidentale compreso tra la costa del Nord America e Long Island in prossimit\u00e0 della citt\u00e0 di New York.\nGeografia.\nIl canale marino \u00e8 compreso tra la costa dello Stato americano del Connecticut a nord e l'isola di Long Island a sud. A nord-ovest \u00e8 delimitato dalla costa delle contee di Westchester e del Bronx dello Stato di New York. A sud-ovest tramite l'East River comunica con la \"baia di New York\" e l'estuario del fiume Hudson. Ad oriente tramite il \"Block Island Sound\" comunica con l'Oceano Atlantico.\nHa una lunghezza di circa 145\u00a0km e un'ampiezza che va dai 5 ai 32\u00a0km. La profondit\u00e0 media \u00e8 di 20 metri con una profondit\u00e0 massima di 45 metri.\nIl fiume principale che vi sfocia da nord \u00e8 il fiume Connecticut. Altri fiumi che vi sfociano lungo la costa del Connecticut sono il \"Thames\" e l'Housatonic.\nLe coste che si affacciano sul Long Island Sound sono basse e sabbiose.\nLe maggiori citt\u00e0 che vi si affacciano sulla costa del Connecticut sono da est a ovest: New London, New Haven, Bridgeport, Stamford e Greenwich. A nord-ovest la costa della contea di Westchester \u00e8 densamente popolata. Il Long Island Sound bagna la citt\u00e0 di New York ad ovest, dove \u00e8 situato il borough del Bronx, e a sud-ovest dove si affaccia il Queens.\nStoria.\nIl primo europeo a navigare nel Long Island Sound fu il mercante olandese Adriaen Block che nel 1614 a bordo della \"Onrust\" da Manhattan risal\u00ec l'East River ed entr\u00f2 nel Long Island Sound. Ne costeggi\u00f2 la costa settentrionale risalendo l'estuario dell'Housatonic ed il fiume Connecticut fino all'attuale citt\u00e0 di Hartford. All'uscita del canale marino riscopr\u00ec e diede il nome all'isola di Block (che gi\u00e0 era stata avvistata da Giovanni da Verrazzano nel 1524).\nNel periodo coloniale il Long Island Sound venne chiamato \"The Devil's Belt\" (\"La cintura del diavolo\").\nVie di comunicazione.\nIl Long Island Sound \u00e8 un braccio di mare molto trafficato.\nEsiste un servizio di navi traghetto che collega Port Jefferson nella contea di Suffolk dello Stato di New York con Bridgeport nel Connecticut. Pi\u00f9 ad est esiste un collegamento tramite navi traghetto tra Orient Point, villaggio posto all'estremit\u00e0 nord-orientale dell'isola di Long Island con New London nel Connecticut.\nAll'estremit\u00e0 sud-occidentale del canale, dove le sue acque incontrano quelle dell'East River, \u00e8 stato costruito il ponte \"Throgs Neck Bridge\" inaugurato nel 1961 che collega il Queens con il Bronx."}
{"id": "919020", "revid": "228587", "url": "https://it.wikipedia.org/wiki?curid=919020", "title": "Colonnato", "text": "Nell'architettura greca e romana, un colonnato \u00e8 una lunga sequenza di colonne collegate dalla trabeazione, che spesso costituisce un elemento autonomo, come nel famoso colonnato a curva ellittica che Gian Lorenzo Bernini colleg\u00f2 alla facciata della Basilica di San Pietro in Vaticano. \nQuando un colonnato si trova davanti ad un edificio, schermando la porta, viene definito portico, mentre se racchiude uno spazio aperto si definisce peristilio.\nGi\u00e0 nei templi egizi si ritrovano file di colonne, soprattutto come sostegni delle sale e come perimetro dei cortili. \nIn epoca ellenistica le piazze ed i mercati, di sovente sono stati delimitati da file di colonne.\nSe in epoca romana il colonnato diviene un elemento tipico della fase matura dell'architettura, in et\u00e0 cristiana il colonnato con archi sovrapposti diventa quasi una costante."}
{"id": "919022", "revid": "3535", "url": "https://it.wikipedia.org/wiki?curid=919022", "title": "Suricata suricata", "text": ""}
{"id": "919025", "revid": "339392", "url": "https://it.wikipedia.org/wiki?curid=919025", "title": "Syzygium aromaticus", "text": ""}
{"id": "919027", "revid": "1442080", "url": "https://it.wikipedia.org/wiki?curid=919027", "title": "Jean-Philippe Stassen", "text": " \nOpere principali.\nSono menzionati solamente gli albi pubblicati in Italia.\nCollegamenti esterni.\nBiografia, Dupuis website (inglese)"}
{"id": "919029", "revid": "123712729", "url": "https://it.wikipedia.org/wiki?curid=919029", "title": "Michele Massa", "text": "Biografia.\nDi origine procidana, riserv\u00f2 la sua adolescenza, vissuta durante la Seconda guerra mondiale, agli studi.\nNel corso della sua vita ha lavorato come magistrato, successivamente come avvocato, come regista e come professore universitario all'Universit\u00e0 degli studi di Roma \"Tor Vergata\".\nMuore il 17 febbraio 2007."}
{"id": "919030", "revid": "15756", "url": "https://it.wikipedia.org/wiki?curid=919030", "title": "Associazione Avvocato di strada", "text": "LAssociazione Avvocato di strada \u00e8 un'organizzazione nazionale di volontariato con sede a Bologna che ha lo scopo di fornire assistenza legale e patroc\u00ednio alle persone senza dimora.\nNacque nel 2000 da un'idea dell'associazione bolognese Amici di Piazza Grande, e si diffuse in altre citt\u00e0 italiane. L'Associazione si propone di consentire un effettivo accesso alla giustizia agli emarginati, garantendo un'assistenza legale alle persone private dei loro diritti fondamentali.\nLa tutela legale viene prestata a Bologna ed \u00e8 organizzata come un vero e proprio studio legale nell'accoglienza, nella consulenza, nell'istruzione delle pratiche. Gli avvocati volontari ricevono i senzatetto direttamente presso i centri di accoglienza ed i quattro dormitori pubblici di Bologna dove trovano riparo i senza tetto. Partecipano al progetto circa quaranta avvocati del Foro di Bologna, o laureati in giurisprudenza, che prestano gratuitamente a turno la propria attivit\u00e0. Altri 30 avvocati dello stesso Foro hanno dato la disponibilit\u00e0, pur non partecipando in prima persona a tutte le attivit\u00e0 dello sportello, a patrocinare gratuitamente almeno uno o due casi all'anno.\nLa prima emergenza che ha prodotto la nascita dell'associazione sono i problemi collegati alla residenza anagrafica: chi vive in strada a lungo finisce per perdere la residenza, perch\u00e9 esce dallo stato di famiglia o perch\u00e9 viene cancellato dalle liste compilate dall'anagrafe aggiornate costantemente. Chi non ha la residenza infatti non pu\u00f2 votare, non pu\u00f2 aprire una partita IVA, non pu\u00f2 lavorare, non pu\u00f2 avere una casa popolare, non ha diritto ad avere accesso al Servizio Sanitario Nazionale se non per le cure di pronto soccorso.\nSedi.\nAttualmente l'Associazione, presieduta dall'Avvocato Antonio Mumolo, pu\u00f2 contare sull'apporto di oltre 750 avvocati volontari ed \u00e8 presente ad Ancona, Andria, Bari, Bologna, Bolzano, Catania, Cerignola, Cremona, Ferrara, Firenze, Foggia, Genova, Jesi, La Spezia, Lecce, Macerata, Matera, Milano, Modena, Monza, Napoli, Padova, Palermo, Parma, Pavia, Pescara, Piacenza, Ravenna, Roma, Reggio Emilia, Rovigo, Salerno, Siracusa, Taranto, Torino, Trieste, Venezia, Verona, Vicenza.\nCollaborazioni.\nNell'estate 2013 a Genova l'associazione ha iniziato una collaborazione con la Comunit\u00e0 di San Benedetto al Porto fondata da Don Andrea Gallo.\nPubblicazioni.\nDal 2003 Avvocato di strada pubblica ogni anno \u201c\"Dove andare per\u2026\"\u201d, guida di Bologna per le persone senza fissa dimora, che costituisce un manuale per tutti coloro che si trovano in stato di necessit\u00e0 nel territorio bolognese. Il libretto tascabile fornisce indicazioni ed indirizzi utili per nutrirsi, vestirsi, lavarsi, dormire, curarsi, trovare un lavoro e per avere consulenza ed assistenza legale. La guida viene distribuita in stazione, in strada durante gli interventi nel territorio, nei luoghi di ritrovo ed in tutte le strutture che operano nell'ambito dell'assistenza e del recupero delle persone in stato di difficolt\u00e0.\nNel 2004 \u00e8 stato pubblicato \u201c\"I diritti e la povert\u00e0\"\u201d, un libro che raccoglie i casi principali trattati da Avvocato di strada nei primi anni di attivit\u00e0.\nNel settembre 2007 \u00e8 stato pubblicato \u201c\"I diritti dei minori\"\u201d, un libro sull'esperienza di Avvocato di strada e le problematiche legali legate al mondo dell'infanzia e dove vengono riportare una serie di testimonianze che raccontano vicende risolte o da risolvere, relative a minori che vivono in situazioni di forte disagio sociale.\nNel 2011 Avvocato di strada ha pubblicato \u201c\"Povert\u00e0 e cittadinanza\"\u201d, una ricerca realizzata dall'Istituto di Ricerca e Formazione sulle Politiche Sociali IRESS dedicata alle attivit\u00e0 portate avanti dai volontari dell'associazione presso le sedi emiliano-romagnole di Avvocato di strada.\nNel 2015 Avvocato di strada ha pubblicato \u201c\"Una strada diversa. Senzatetto e persone LGBT\"\u201d. La pubblicazione \u00e8 uno dei risultati principali del progetto \u201cUna strada diversa\u201d, finanziato dalla Chiesa Valdese con i fondi per l'8 per 1000. Il progetto, realizzato in collaborazione con varie realt\u00e0 del territorio, ha avuto l'obiettivo di indagare e intervenire su una nuova categoria a forte rischio di restare senza casa che \u00e8 rappresentata dalle persone LGBT."}
{"id": "919033", "revid": "181699", "url": "https://it.wikipedia.org/wiki?curid=919033", "title": "Omicidio di Antonio Santoro", "text": "L'omicidio di Antonio Santoro fu commesso a Udine il 6 giugno 1978 durante gli anni di piombo e vide come vittima il maresciallo degli Agenti di Custodia, assassinato da terroristi del gruppo Proletari Armati per il Comunismo.\nL'omicidio.\nSantoro, nato il 26 aprile 1926 ad Avigliano, provincia di Potenza, era il comandante della Casa Circondariale di Udine; il 6 giugno 1978 cadde vittima di un agguato, assassinato per la strada da terroristi del gruppo Proletari Armati per il Comunismo, che rivendic\u00f2 poi l'omicidio. Egli era accusato dai PAC di maltrattamenti ai danni di detenuti, in seguito ad inchieste giornalistiche della stampa di sinistra, specie del quotidiano \"Lotta Continua\", che lo accusarono di abuso d'ufficio e abuso di potere; nel volantino di rivendicazione, intitolato \"Contro i lager di Stato\", i PAC scrissero che l'istituzione carceraria andava distrutta perch\u00e9 \u00abha una funzione di annientamento del proletariato prigioniero\u00bb e di \u00abstrumento di repressione e tortura\u00bb.\nIter giudiziario.\nEsecutore materiale dell'omicidio fu Cesare Battisti, che venne poi condannato all'ergastolo per aver commesso quattro omicidi in concorso durante gli anni di piombo, tra cui quello del maresciallo Santoro. Ad accusarlo fu Pietro Mutti, collaboratore di giustizia ed ex-appartenente ai PAC: Mutti testimoni\u00f2 che Battisti ed Enrica Migliorati (anch'essa appartenente ai PAC) attesero la vittima davanti all'uscio di casa fingendosi fidanzati; poi, al sopraggiungere di Santoro, Battisti gli spar\u00f2 alle spalle tre colpi, di cui due mortali alla nuca.\nLuigi Bergamin fu condannato per concorso morale.\nBattisti fu condannato all'ergastolo ma rimase latitante per molti anni. Migliorati, dapprima in fuga, sconto' in seguito la pena. Bergamin, anche lui latitante in Francia, ebbe la pena prescritta nel 2021.\nCommemorazioni.\nSantoro ricevette la Medaglia d'Oro al merito civile alla memoria, con la motivazione \u00abIn servizio presso la locale Casa Circondariale, mentre si recava sul posto di lavoro, veniva barbaramente trucidato in un vile e proditorio agguato terroristico. Fulgido esempio di elette virt\u00f9 civiche e di attaccamento al dovere\u00bb.\nIl 6 giugno 2007 fu intitolata a Santoro la nuova caserma della Polizia Penitenziaria di Udine."}
{"id": "919037", "revid": "287204", "url": "https://it.wikipedia.org/wiki?curid=919037", "title": "Traliccio di Morsch", "text": ""}
{"id": "919039", "revid": "287204", "url": "https://it.wikipedia.org/wiki?curid=919039", "title": "Covilha", "text": ""}
{"id": "919044", "revid": "411198", "url": "https://it.wikipedia.org/wiki?curid=919044", "title": "Traliccio di M\u00f6rsch", "text": "Il traliccio di M\u00f6rsch (o di \"Ritter-M\u00f6rsch\") \u00e8 un modello isostatico che permette di calcolare la resistenza al taglio delle travi in elasticit\u00e0 lineare.\nModello.\n\u00c8 stato dedotto dal comportamento fessurativo delle travi elastiche ed \u00e8 costituito da una struttura reticolare costituita da un corrente compresso, corrispondente al calcestruzzo reagente a compressione, da un corrente teso, corrispondente all'armatura metallica reagente a trazione e da un reticolo di aste di parete, formate da conci compressi di calcestruzzo isolati dalle fessure a 45\u00b0 e dalle armature trasversali tese ovvero dalle staffe e/o dai ferri piegati distribuiti lungo la trave.\nNel modello statico i diversi elementi sono da intendersi come bielle vincolate agli estremi mediante cerniere in modo che il loro funzionamento sia solamente con resistenza assiale.\nRiferendosi ad una singola armatura trasversale, il calcolo dell'equilibrio al nodo, in cui insistono le forze formula_1 di trazione dell'acciaio e formula_2 di compressione del calcestruzzo, si ottiene attraverso il seguente sistema:\nformula_3\nPer staffe verticali si ha\nformula_4\nLa giacitura ottimale, in cui a parit\u00e0 di azione formula_5 rende minima la loro sollecitazione, \u00e8 a 45\u00b0 e si ha formula_6\nVerifiche di resistenza.\nIl modello porta a valutare le tensioni di trazione che sollecitano le armature e le tensioni di compressione che sollecitano il calcestruzzo secondo le seguenti relazioni\nformula_7 e formula_8\nViceversa si pu\u00f2 valutare la capacit\u00e0 portante dei singoli conci di trave in base alle resistenza dei materiali. Considerando un singolo concio formula_9 e tenuto conto che\nformula_10\nsi ottiene quindi un taglio di trazione pari a\nformula_11\nTenuto conto che\nformula_12\nsi ottiene quindi un taglio a compressione pari a\nformula_13\nNel modello a traliccio isostatico la portanza \u00e8 quella corrispondente alla resistenza del suo elemento pi\u00f9 debole per cui formula_14 quale taglio resistente del concio di trave in esame, in generale tale limite \u00e8 fornito dall'acciaio pi\u00f9 debole, quindi formula_15\nScostamento dal comportamento reale.\nNello studio del taglio negli elementi in calcestruzzo armato allo stato II (stato fessurato) per lungo tempo si \u00e8 accettato, secondo il modello di Ritter-M\u00f6rsch, che l'intera forza di taglio esterna fosse interamente portata dall'armatura trasversale. \nIn questo caso in assenza di armature trasversali, l'elemento non potrebbe sopportare alcun incremento di carico al di l\u00e0 di quello di fessurazione.\nMoltissime ricerche teoriche e sperimentali hanno evidenziato che il reale comportamento di una trave sottoposta a taglio si discosta sensibilmente dal modello teorico del traliccio, risultando inoltre le sollecitazioni nelle armature trasversali pi\u00f9 contenute di quelle previste dalla teoria di Ritter-M\u00f6rsch.\n\u00c8 stato infatti provato che il taglio esterno viene portato, oltre che dalle armature trasversali funzionanti come tiranti anche dall'insorgere di altri meccanismi resistenti, tra i quali:"}
{"id": "919048", "revid": "106456", "url": "https://it.wikipedia.org/wiki?curid=919048", "title": "Arcidiacono", "text": "Il termine arcidiacono (\"Latino: archidiaconus. Greco: archidiakonos\") indica un'importante figura dell'amministrazione diocesana, presente dall'antichit\u00e0 fino al XV secolo, specialmente nelle regioni occidentali, ma oggi ridotta per lo pi\u00f9 ad un titolo onorifico.\nIl termine non appare prima del IV secolo, con un utilizzo non specifico. Gi\u00e0 dalla fine del IV e inizio del V secolo diventa pi\u00f9 frequente nei testi degli autori cristiani latini e greci. In breve il termine venne usato con una maggiore precisione ed i suoi incarichi vennero sempre pi\u00f9 definiti.\nIl titolo di arcidiacono \u00e8 talora ancora in uso (come ad esempio nel Capitolo Maggiore Metropolitano di Milano), per lo pi\u00f9 con un uso solamente onorifico e simbolico. Nella diocesi di Frosinone l'arcidiacono \u00e8 il presidente del capitolo della cattedrale.\nStoria.\nLe origini dell'arcidiaconato risalgono ai primi tre secoli dell'era cristiana. L'immediato predecessore dell'arcidiacono fu il \"diacono vescovile\" (Latino: \"archidiaconus episcopi\").\nI compiti a lui assegnati erano l'amministrazione diocesana, la cura dei poveri, la supervisione della gestione delle propriet\u00e0 ecclesiastiche da parte degli altri diaconi: per questo veniva considerato una sorta di economo e incaricato della sorveglianza del clero.\nIn questo periodo iniziale i compiti del diacono vescovile non erano ancora giuridicamente definiti, assegnati dal vescovo e per un tempo stabilito. A partire dal IV secolo la carica assunse progressivamente un carattere istituzionale e gli incarichi divennero specifici di tale carica.\nNel periodo dal IV all'VIII secolo l'arcidiacono divenne il supervisore ufficiale del clero a lui subordinato, acquistando anche il controllo della loro disciplina e la possibilit\u00e0 di emettere provvedimenti disciplinari. Inoltre a lui spettava l'importante compito di esaminare i candidati al sacerdozio cos\u00ec come il diritto di effettuare visite pastorali, solitamente ai sacerdoti di campagna.\nCol tempo divenne il consigliere principale del vescovo, con il mandato di preservare la purezza della fede e della disciplina e la gestione delle propriet\u00e0 ecclesiastiche. In caso di negligenza del vescovo aveva persino il potere di occuparsi direttamente della salvaguardia degli interessi della Chiesa. Grazie a questa stretta collaborazione con il vescovo, divenne il suo rappresentante ufficiale in varie occasioni, come la visita agli ammalati e ai detenuti, l'educazione del clero, l'amministrazione.\nNell'Europa orientale non ci fu un grande sviluppo di questa figura, ma ad occidente divenne, a partire dall'VIII secolo, ufficialmente e a tutti gli effetti l'organo di supervisione e di disciplina della diocesi. Venne assegnato a una giurisdizione indipendente (\"jurisdictio propria\") e fino alla fine del XII secolo i suoi poteri vennero progressivamente rafforzati.\nNelle grandi diocesi, per la gran mole di attivit\u00e0, venivano nominati anche pi\u00f9 arcidiaconi: il primo vescovo a istituire questa collaborazione fu Heddo di Strasburgo, che nel 774 divise la sua diocesi in sette arcidiaconie, dette in latino \"archidiaconati rurali\". Il suo esempio venne presto seguito in tutte le aree cristiane dell'Europa occidentale, tranne in Italia, dove la maggior parte delle diocesi era troppo piccola per sentire la necessit\u00e0 di una divisione amministrativa. Il Patriarcato di Aquileia invece, che aveva giurisdizione ecclesiastica su un territorio molto vasto, fu diviso in arcidiaconati, dove ogni arcidiacono esercitava il controllo su un gruppo di pievi.\nDa allora in poi l'arcidiacono magno (solitamente il preposto del capitolo), le cui mansioni riguardavano principalmente il clero della citt\u00e0, fu sostituito dagli arcidiaconi rurali, che avevano sostituito i decani.\nQuesti arcidiaconi generalmente erano sacerdoti, o canonici della cattedrale o preposti delle principali chiese nelle piccole cittadine (chiese collegiate). L'autorit\u00e0 degli arcidiaconi culmin\u00f2 nei secoli XI e XII, quando nelle loro diocesi esercitavano un potere di poco inferiore a quello del vescovo. Facevano visite durante le quali avevano il potere di tassare i bilanci del clero; potevano presiedere un tribunale di prima istanza e punire i sacerdoti colpevoli di una mancanza morale; avevano inoltre il diritto di reggere un sinodo.\n\u00c8 noto che gli arcipreti adempivano ai loro compiti, elargivano investiture canoniche a chi deteneva le prebende e ne autorizzavano l'incorporazione; supervisionavano inoltre l'amministrazione delle entrate della Chiesa e si occupavano della cura dei luoghi di culto. Potevano anche compilare i documenti legali necessari richiesti nell'esercizio delle funzioni del loro ufficio e dell'esecuzione degli atti giuridici che essi includevano. Accadeva piuttosto frequentemente che gli arcidiaconi non fossero scelti dai vescovi ma dal capitolo della Cattedrale e, a volte, direttamente dal re. Dopo il XII secolo furono aiutati da vari funzionari e vicari, da loro stessi nominati, per il calcolo dei redditi delle loro estese propriet\u00e0.\nQuesta grande autorit\u00e0 si rivel\u00f2 nel tempo onerosa per il clero e port\u00f2 con s\u00e9 una limitazione troppo grande dell'autorit\u00e0 episcopale. Nel XIII secolo diversi sinodi iniziarono a restringere la giurisdizione degli arcidiaconi. A essi venne proibito di impiegare i loro funzionari speciali e di esercitare la loro autorit\u00e0 quando il vescovo era presente nel loro territorio. Vennero privati anche del diritto di visitare liberamente le parrocchie del loro Arcidiaconato, di decidere punti importanti delle cause matrimoniali e di approvare sentenze sugli ecclesiastici colpevoli di gravi crimini. Inoltre, per via della creazione dell'ufficio diocesano di vicario generale, vennero aperte corti di pi\u00f9 alto appello rispetto a quella dell'arcidiacono, e su queste venne riversata la gran parte delle questioni in precedenza trattate nella corte dell'arcidiacono.\nQuando infine il Concilio di Trento (1553) stabil\u00ec che tutte le cause matrimoniali e penali dovevano da quel momento in poi essere portate davanti al vescovo; che l'arcidiacono non doveva avere pi\u00f9 il potere di scomunica; che i procedimenti contro ecclesiastici infedeli al loro voto di celibato non dovevano essere pi\u00f9 portati davanti all'arcidiacono e che gli arcidiaconi dovevano effettuare visite solo quando autorizzati dal vescovo, e quindi fare rapporto a quest'ultimo riguardo al loro esito, l'arcidiaconato venne completamente privato del suo carattere indipendente. \nA partire da quel momento gli arcidiaconati rurali scomparvero gradualmente dai luoghi dove ancora esistevano.\nL'arcidiaconato della cattedrale, dove l'ufficio veniva ancora mantenuto, divenne ben presto in pratica un titolo vuoto. I compiti principali dell'incaricato erano di assistere il vescovo nei suoi obblighi episcopali e di garantire la rettitudine morale dei candidati al sacerdozio. Oggi tutto ci\u00f2 \u00e8 praticamente in disuso.\nSolo i protestanti e gli anglicani mantennero, assieme all'organizzazione ecclesiastica primitiva, l'ufficio di arcidiacono con la sua giurisdizione speciale. Nelle parrocchie protestanti tedesche, con minore congruit\u00e0, il titolo di arcidiacono venne conferito al primo \"Unterpfarrer\" (sottoparroco), o assistente pastore.\nArcidiacono nella Chiesa ambrosiana.\nNella Chiesa ambrosiana l'arcidiacono non ebbe mai poteri rilevanti in quanto l'amministrazione ordinaria era invece svolta dal primicerio, capo dell'ordine decumano. All'arcidiacono spettava invece di guidare i mazzoconici, ovvero i maestri della scuola episcopale (una specie di seminario \"ante litteram\")."}
{"id": "919049", "revid": "767487", "url": "https://it.wikipedia.org/wiki?curid=919049", "title": "Ennio Rega", "text": "Biografia.\nSalernitano d'origine, trapiantato a Roma nel 1963. Laureato in architettura nel 1980 ha esercitato la professione di architetto. Attivo nella scena musicale da giovanissimo nel 1975 viene messo sotto contratto da Vincenzo Micocci della It. Si \u00e8 formato come musicista seguendo studi classici di chitarra e pianoforte ma sono Rhythm and blues e progressive appresi in giovane et\u00e0 ad influenzare la sua formazione. \u00c8 nel 1988 dopo l'incontro con il produttore Lilli Greco, che riprende l'attivit\u00e0 musicale.\nAl Premio Tenco 1993 presenta in anteprima il suo primo album \"Due passi nell'anima del sorcio,\" prodotto da Roberto Colombo, pubblicato poi nel settembre 1994 da RTI Music. Dal 1996 alterna l'attivit\u00e0 concertistica con la composizione di commedie musicali per il teatro, collaborando tra gli altri con i registi Giampiero Solari, Walter Manfr\u00e8, Maurizio Panici. Nel 1997 \u00e8 ospite musicale al \"Tributo a Tenco\" di Ricaldone.\nNel 1998 \u00e8 ospite Rai Uno nella trasmissione Seconda serata condotta da Alessandra Casella dove si esibisce con la sua band in diretta..\nNel 2000 protagonista di un evento per Taormina Arte scrive partiture per il Coro bulgaro Le Myst\u00e8re des Voix Bulgares che dirige al Teatro Antico.\nNel 2002 riprende un'intensa attivit\u00e0 concertistica in Italia, proponendo anche brani inediti. Nel 2003 \u00e8 ospite al \u201cPremio Pigro\u201d dove presenta anche una rivisitazione in chiave pop irlandese del brano \"L'ubriaco\" di Ivan Graziani. Nello stesso anno inizia una nuova collaborazione ospitando nei suoi concerti-reading l'attore Remo Remotti. Nel 2004 fonda l'etichetta discografica indipendente Scaramuccia Music.\nNell'estate 2004 pubblica l'album Concerie, di 16 brani, tra le featuring l'attore Flavio Bucci, musicalmente tra jazz e pop. Vince il Premio Carosone 2004, nella serata della premiazione all'Arena Flegrea di Napoli presenta una rivisitazione ska di \"A' casciaforte\". Per il valore musical-letterario dell'album Concerie vince il Premio Lunezia 2005 ed \u00e8 ospite nello stesso anno al Meeting delle Etichette Indipendenti.\nDal gennaio 2005 \u00e8 in tour in Italia con lo spettacolo teatrale e musicale dal titolo \"Le parole dell'inizio\" (presentato in prima nazionale ai Giardini della Filarmonica di Roma), con letture in musica tratte da Louis-Ferdinand C\u00e9line, Pier Paolo Pasolini, Piero Ciampi, Jean-Paul Sartre.. \u00c8 ospite live di Dario Salvatori nel programma televisivo \"Airbag\". Nel 2006 pubblica il minicd \"Scritture ad aria\", contenente anche traccia rom del videoclip omonimo.\n\u00c8 ospite allo Sferisterio di Macerata con Flavio Bucci per le serate finali di \"Musicultura 2006\u201d.\nA gennaio 2007 pubblica \"Lo scatto tattile\", album che nasce dalla collaborazione con il chitarrista svedese Lutte Berg e l'ingegnere del suono Marti Jane Robertson, in cui mette in musica anche due poesie di Fernando Pessoa e propone nuove forme di sperimentazione nella canzone d'autore.\nNel 2007, come \"cantautore dell'anno\", riceve il Premio Charlot di Paestum. \u00c8 ospite al Premio Bindi.\n\u00c8 direttore artistico della rassegna internazionale di improvvisazione musicale \"Fuga a tre\" che si svolge a Roma.\nNel 2008 \u00e8 ospite musicale Rai Uno al Premio \"Golden Graal\". Ad \"Alburni Jazz 2008\" presenta in anteprima un suo progetto speciale in Trio. A Santa Maria di Castellabate (SA) \u00e8 premiato per il valore della sua opera.\n\u00c8 ospite d'onore al Biella Festival e sempre nel 2008 \u00e8 ospite al Premio De Andr\u00e9.. \u00c8 produttore di \"O Bannu\" disco pubblicato a marzo 2009, che nasce da un progetto del chitarrista Graziano Accinni e che riscopre le antiche radici della cultura musicale lucana.\nIl 20 settembre 2011 pubblica il suo quarto album \"Arrivederci Italia\" un concept album che si compone di 15 tracce. \u00c8 premiato a Castrovillari nella rassegna \"Suoni d'Autore\" per l'album \"Arrivederci Italia\".\nVince il Premio Lunezia Menzione speciale 2012 per il valore Musical-Letterario di \"Arrivederci Italia\", che ritira il 1\u00ba dicembre ad Aulla(MS)\nIn veste di drammaturgo e attore di teatro, nel gennaio 2013 debutta al teatro Ambra di Roma con un monologo in musica tratto dall'omonimo album, \"Arrivederci Italia - messinscena di un forestiero in patria\", teatro di narrazione., gi\u00e0 presentato in anteprima sotto forma di concerto reading nel luglio 2012 ai Giardini della Filarmonica di Roma..\nL'8 novembre 2013 a Vercelli nell'ambito del Festival Internazionale di Poesia Civile gli viene assegnato il Premio Brassens Nel 2014 al Teatro Civico di Vercelli, \u00e8 protagonista con Peppe Barra e Patrizio Trampetti dell'evento musicale e teatrale, dal titolo \" 'O riest 'e niente\", di cui \u00e8 anche direttore artistico, tema la poesia civile nella canzone napoletana.\nNel 2015 \u00e8 impegnato ancora nelle rappresentazioni dello spettacolo teatrale tratto da \"Arrivederci Italia\".\nIl 26 maggio 2017 pubblica \"Terra sporca\", Scaramuccia Music/Edel Italy, nuovo album che si compone di 15 inediti, anticipato dall'uscita del singolo Sgacio. Il 21 luglio 2018 vince il Premio Lunezia Canzone d'Autore 2018 per il valore musical-letterario dell'album \"Terra sporca\" e gli viene assegnato nella stessa serata anche\nil Premio internazionale di arti letterarie Thesaurus].]\nOpere.\nTeatro.\nTra le colonne sonore scritte per commedie musicali e spettacoli di prosa si citano"}
{"id": "919051", "revid": "22356", "url": "https://it.wikipedia.org/wiki?curid=919051", "title": "Enantiornis", "text": ""}
{"id": "919057", "revid": "36426", "url": "https://it.wikipedia.org/wiki?curid=919057", "title": "Djurg\u00e5rdens Idrottsf\u00f6rening Fotboll", "text": "Il Djurg\u00e5rdens Idrottsf\u00f6rening Fotboll, meglio noto come Djurg\u00e5rdens IF o semplicemente Djurg\u00e5rden, \u00e8 la squadra di calcio della polisportiva svedese Djurg\u00e5rdens Idrottsf\u00f6rening. Ha sede nella citt\u00e0 di Stoccolma e milita in Allsvenskan, la massima divisione del campionato svedese, della quale ha vinto 12 edizioni, l'ultima nella stagione 2019.\nStoria.\nLa fondazione del club \u00e8 avvenuta in un caf\u00e9 all'indirizzo Alberget 4A il 12 marzo 1891, appena 25 giorni dopo dell'AIK. Per questa ragione il derby tra le due squadre viene chiamato \"Tvillingderbyt\", oltre che per il fatto di essere entrambe originarie del centro di Stoccolma. Tre anni dopo la creazione del primo campo calcistico della citt\u00e0, \u00e8 stata formata la sezione dedicata al calcio con l'aiuto dell'ex giocatore del GAIS Teodor Andersson.\nIl primo riconoscimento ufficiale \u00e8 arrivato nel 1902 con il secondo posto nella Rosenska Pokalen, coppa che si \u00e8 disputata dal 1899 al 1903 fino a confluire nello Svenska M\u00e4sterskapet (che fino al 1925 assegnava il titolo di campione di Svezia). La vittoria del trofeo fu sfiorata nel 1904, mentre l'anno del primo titolo nazionale fu il 1912, quando il Djurg\u00e5rden pareggi\u00f2 due finali con l'\u00d6rgryte per poi vincere una gara di spareggio. Altri successi arrivarono negli anni seguenti, rispettivamente nel 1915 ancora contro l'\u00d6rgryte, nel 1917 contro l'AIK e nel 1920 contro l'IK Sleipner.\nNel 1925 fu istituita la prima Allsvenskan, ma il Djurg\u00e5rden non vi partecip\u00f2 poich\u00e9 retrocesso al termine del campionato 1923-1924. nel ventennio dal 1924 al 1944 la squadra gioc\u00f2 solo due campionati nella massima serie, peraltro retrocedendo subito. In tre di quelle stagioni il club scivol\u00f2 addirittura in terza serie (1929-1932).\nCon l'avvento degli anni '50 e '60 il club \u00e8 ritornato competitivo ai massimi livelli nazionali, aggiungendo 4 scudetti al proprio palmar\u00e8s (1954-1955, 1959, 1964, 1966). In particolare, il titolo del 1959 \u00e8 stato accompagnato dal contemporaneo successo della sezione di hockey su ghiaccio.\nNegli anni '70 il Djurg\u00e5rden non ha ottenuto risultati significativi, arrivando al massimo al terzo posto in classifica in tre occasioni. Nel 1981 i blu si sono piazzati all'ultimo posto, retrocedendo in seconda serie per ritornare in Allsvenskan solo nel 1986, quando un ulteriore ultimo posto ha avuto come conseguenza una nuova retrocessione.\nIl club non si rese protagonista di particolari successi neppure negli anni '90, quando altern\u00f2 stagioni disputate in Allsvenskan ad altre giocate in seconda serie a causa di tre retrocessioni, complici alcuni problemi economici. Tuttavia, la promozione del 2000 e il secondo posto da neopromossi dell'anno successivo (dietro ai rivali cittadini dell'Hammarby) furono il preludio alla conquista del titolo di campioni di Svezia, ottenuto nel 2002 dopo 36 anni dall'ultima affermazione. Il periodo positivo continu\u00f2 anche negli anni immediatamente seguenti, con la vittoria degli scudetti 2003 e 2005, rispettivamente il decimo e l'undicesimo titolo nazionale, intervallati dal successo nella Coppa di Svezia 2004.\nDopo la stagione 2007 chiusa al terzo posto, per il Djurg\u00e5rden inizi\u00f2 un decennio in cui non partecip\u00f2 mai alle coppe europee, talvolta rischiando anche la retrocessione come al termine dell'Allsvenskan 2009 quando arriv\u00f2 terzultimo e perse 2-0 lo spareggio salvezza di andata contro l'Assyriska, salvo poi vincere 3-0 ai supplementari la sfida di ritorno e salvarsi.\nLa squadra torn\u00f2 a disputare le coppe europee solo grazie al terzo posto giunto nell'Allsvenskan 2017: in aggiunta nel maggio seguente arriv\u00f2 \u2013 nonostante la squadra fosse gi\u00e0 qualificata alla successiva Europa League \u2013 anche la vittoria della Coppa di Svezia 2017-2018, il primo trofeo ufficiale vinto nell'arco degli ultimi 13 anni. Il cammino del Djurg\u00e5rden nell'Europa League 2018-2019 fu per\u00f2 breve, vista l'eliminazione dopo un turno contro gli ucraini del Mariupol'. Nel 2019 la squadra si aggiudica per la dodicesima volta il titolo svedese, a quattrodici anni dall'ultimo campionato vinto: dopo un\u2019ottima parte centrale di campionato che ha visto il club saldamente in testa alla classifica, le prestazioni altalenanti della parte finale hanno reso possibile la rimonta delle rivali , ed che a due giornate dal termine erano tutte appaiate al vertice. Durante l\u2019ultima giornata il Djurg\u00e5rden and\u00f2 sotto di due reti sul campo dell\u2019ostico , quinto in classifica, risultato che fece sprofondare il club al momentaneo terzo posto; il punteggio venne, tuttavia, recuperato e portato sul 2-2 finale grazie alla rete del pareggio da parte del capocannoniere del campionato Mohamed Buya Turay, arrivata al 65\u00ba minuto. La classifica finale vide, cos\u00ec, trionfare il Djurg\u00e5rden con 66 punti, uno in pi\u00f9 di Malm\u00f6 ed Hammarby (rispettivamente secondo e terzo) e quattro dall\u2019AIK.\nStadio.\nDal 1911 al 1935, l'impianto che ospitava le gare interne del Djurg\u00e5rden \u00e8 stato il Tranebergs Idrottsplats, localizzato nell'omonimo distretto di Traneberg. A partire dal 1936 la casa del club \u00e8 stata l'Olympiastadion, stadio costruito per le Olimpiadi del 1912 che ha cessato di ospitare le partite degli \"J\u00e4rnkaminerna\" solo nel 2013. Infatti, dal 21 luglio dello stesso anno, la squadra si \u00e8 trasferita nella Tele2 Arena, impianto di nuova costruzione situato nel quartiere di Johanneshov. Lo stadio ha una capienza di 30.000 spettatori per le partite di calcio.\nOrganico.\nRosa 2021.\n\"Aggiornata al 4 marzo 2021.\""}
{"id": "919058", "revid": "149485", "url": "https://it.wikipedia.org/wiki?curid=919058", "title": "Djurg\u00e5rdens Idrottsf\u00f6rening", "text": "Il Djurg\u00e5rdens Idrottsf\u00f6rening, normalmente citato come Djurg\u00e5rdens IF, \u00e8 un club polisportivo con sede a Stoccolma, in Svezia.\n\u00c8 tra i club pi\u00f9 titolati del paese, soprattutto per le sezioni di calcio e di hockey su ghiaccio. Fu fondata come societ\u00e0 di atletica nel 1891 da un gruppo di sportivi residenti su Djurg\u00e5rden, un'isola posta al centro di Stoccolma.\nSezioni e squadre attive.\nSezioni non attive.\nIn passato la societ\u00e0 raggruppava atleti in numerose altre discipline ora non pi\u00f9 attive, tra le quali la pi\u00f9 rappresentativa fu quella del salto con gli sci."}
{"id": "919060", "revid": "767487", "url": "https://it.wikipedia.org/wiki?curid=919060", "title": "Lophostropheus airelensis", "text": "Il lofostrofeo (\"Lophostropheus airelensis\") \u00e8 un dinosauro carnivoro vissuto tra il Triassico superiore e il Giurassico inferiore, conosciuto attraverso scarsi resti fossili rinvenuti in Francia.\nDescrizione.\nQuesto predatore era lungo circa 3,5 metri, dotato di un corpo piuttosto snello e di zampe lunghe e adatte alla corsa. Il cranio doveva essere relativamente basso e allungato, munito di denti aguzzi. Non si conosce molto di questo animale, e i frammenti fossili furono dapprima classificati come \"Halticosaurus\" sp. e in seguito come \"Liliensternus\" \"airelensis\". Successivi studi hanno permesso di considerarli appartenenti a una forma ben distinta, pi\u00f9 simile al celofisis (\"Coelophysis\") che al dilofosauro (\"Dilophosaurus\"). In ogni caso, il lofostrofeo \u00e8 considerato un teropode primitivo, appartenente al gruppo dei celofisoidi (Coelophysoidea), che ebbero una notevole diffusione nel Triassico e nel Giurassico inferiore."}
{"id": "919061", "revid": "22356", "url": "https://it.wikipedia.org/wiki?curid=919061", "title": "Lophostropheus", "text": ""}
{"id": "919063", "revid": "7336", "url": "https://it.wikipedia.org/wiki?curid=919063", "title": "La Locomotiva", "text": ""}
{"id": "919064", "revid": "22356", "url": "https://it.wikipedia.org/wiki?curid=919064", "title": "Liliensternus", "text": ""}
{"id": "919074", "revid": "1342360", "url": "https://it.wikipedia.org/wiki?curid=919074", "title": "Wicanderska V\u00e4lg\u00f6renhetssk\u00f6lden", "text": "Wicanderska V\u00e4lg\u00f6renhetssk\u00f6lden \u00e8 stata una coppa di calcio svedese giocata tra il 1905 e il 1916. Ci fu un tentativo di riattivare la competizione nel 1920, ma alla fine non venne disputata alcuna gara.\nIl torneo riprendeva il modello della Charity Shield inglese."}
{"id": "919076", "revid": "486946", "url": "https://it.wikipedia.org/wiki?curid=919076", "title": "Epesse", "text": ""}
{"id": "919085", "revid": "1632387", "url": "https://it.wikipedia.org/wiki?curid=919085", "title": "Ghost Opera", "text": "Ghost Opera \u00e8 l'ottavo album della band power metal statunitense Kamelot, uscito il 4 giugno 2007. L'opera \u00e8 ispirata a Il fantasma dell'Opera di Gaston Leroux. Il cd \u00e8 a met\u00e0 tra power metal e progressive metal, ma presenta anche delle influenze symphonic metal, gothic metal ed elettroniche.\nNel 2008 esce Ghost Opera - The Second Coming, doppio disco, il primo contenente \"Ghost Opera\" con contenuti extra, il secondo contenente un concerto dal vivo registrato a Belgrado."}
{"id": "919086", "revid": "1543377", "url": "https://it.wikipedia.org/wiki?curid=919086", "title": "Prenoceratops pieganensis", "text": "Il prenoceratope (Prenoceratops pieganensis) era un piccolo dinosauro erbivoro vissuto nel Cretaceo superiore (Campaniano, circa 83 milioni di anni fa) negli Stati Uniti.\nUn ceratopo primitivo.\nDescritto nel 2004 sulla base di resti fossili rinvenuti in un \"letto d'ossa\" in Montana, il prenoceratope era un erbivoro forse semibipede appartenente ai ceratopsi, i dinosauri cornuti comprendenti anche forme notissime come il torosauro (\"Torosaurus\") e il triceratopo (\"Triceratops\"). In particolare, le parentele del prenoceratope vanno ricercate nella famiglie dei leptoceratopsidi, un gruppo di ceratopi piccoli e molto primitivi, stranamente sopravvissuti fino alla fine dell'era dei dinosauri. Il cranio del prenoceratope era pi\u00f9 basso e lungo di quello del successivo \"Leptoceratops\". Il corpo, breve e robusto, era sorretto da zampe forti e relativamente lunghe. La testa era dotata del classico \"becco\" caratteristico dei ceratopi, ma il \"collare osseo\" non era ancora ben sviluppato e le corna erano assenti. Probabilmente il prenoceratope si nutriva di piante come cicadacee, felci e conifere, che strappava usando il suo becco tagliente."}
{"id": "919087", "revid": "1654832", "url": "https://it.wikipedia.org/wiki?curid=919087", "title": "Franco Enriquez", "text": "Biografia.\nFiglio di Vittorio Gui (direttore d'orchestra) e di Elda Salaroli (concertista), fu riconosciuto dal marito di lei, Eugenio Enriques. \nSegu\u00ec studi classici e sin da giovane si appassion\u00f2 al teatro. Dopo le prime esperienze a Firenze con il Centro Universitario Teatrale, dove conosce Giorgio Albertazzi e Bianca Toccafondi, inizi\u00f2 l'attivit\u00e0 artistica come aiuto regista di Luchino Visconti e Giorgio Strehler.\nNel 1951 esord\u00ec come primo regista mettendo in scena \"Cesare e Cleopatra\" di George Bernard Shaw con la compagnia Ricci-Magni.\nIl 3 gennaio 1954, giornata d'esordio ufficiale della televisione italiana, firm\u00f2 la regia della prima opera teatrale trasmessa sul piccolo schermo: \"L'osteria della posta\" di Carlo Goldoni.\nNel 1958 si spos\u00f2 con Carla Nani Mocenigo, di nobili origini veneziane.\nNel 1961 fond\u00f2 assieme alla compagna Valeria Moriconi, Glauco Mauri e Mario Scaccia la \"Compagnia dei quattro\", che dar\u00e0 spettacoli di notevole livello per circa un quadriennio. Il gruppo era composto anche da Emanuele Luzzati ed aveva come musicista il compositore Mario Perrucci. Successivamente divenne direttore artistico del Teatro Stabile di Torino e quindi del Teatro Stabile di Roma.\nNel corso della carriera mise in scena con grande successo decine di opere teatrali nonch\u00e9 opere liriche (per il Teatro alla Scala e per la Rai. Fra i tanti lavori di prosa, vanno ricordati \"Il gabbiano\" di Anton \u010cechov, \"La locandiera\" di Carlo Goldoni, \"I fisici\" di Friedrich D\u00fcrrenmatt, la \"Barraca\", omaggio a Federico Garc\u00eda Lorca.\nFu attivo anche in campo televisivo. Tra le sue altre collaborazioni figurano diversi allestimenti operistici negli anni cinquanta (in particolare \"Otello\" di Verdi con Mario Del Monaco nel 1958) e nel 1965, insieme a Oreste Del Buono, la sceneggiatura e la regia dello sceneggiato \"Resurrezione\".\nMor\u00ec nel 1980 all'et\u00e0 di 52 anni."}
{"id": "919088", "revid": "22356", "url": "https://it.wikipedia.org/wiki?curid=919088", "title": "Prenoceratops", "text": ""}
{"id": "919089", "revid": "1342360", "url": "https://it.wikipedia.org/wiki?curid=919089", "title": "Corinthian Bowl", "text": "Corinthian Bowl \u00e8 stata una coppa di calcio svedese giocata tra il 1906 e il 1913 per commemorare la visita in Svezia nel 1904 del club inglese del Corinthians F.C.."}
{"id": "919091", "revid": "1543377", "url": "https://it.wikipedia.org/wiki?curid=919091", "title": "Neourbanesimo", "text": "Il neourbanesimo (in inglese \"new urbanism\") \u00e8 un movimento urbanistico che promuove i quartieri pedonali che contengono mix di destinazioni d'uso urbanistiche. Sviluppatosi negli Stati Uniti a partire dal 1980 continua a riformare molti aspetti dello sviluppo del settore immobiliare e della progettazione urbana.\nIl \"neourbanesimo\" pu\u00f2 includere una progettazione neo-tradizionale, il \"transit-oriented development\" (TDO) e il \"New pedestrianism\". Il Nuovo urbanesimo \u00e8 una re-invenzione della vecchia urbanistica, vista comunemente legata con l'avvento dell'era delle automobili, tramite l'adozione di schemi incentrati sulla viabilit\u00e0 pedonale.\nIl \"neourbanesimo\" \u00e8 fortemente legato all'ambientalismo, alla sostenibilit\u00e0 e alla bioarchitettura.\nStoria.\nLa prima citt\u00e0 costruita secondo i canoni del neourbanesimo \u00e8 stata Seaside (Florida), dallo studio Duany Plater-Zyberk &amp; Company nel 1983. Il movimento si \u00e8 allargato grazie alla convergenza della scuola di Miami, legata alla locale universit\u00e0 di architettura, con quella della West Coast e con la nascita del Congress for the New Urbanism (CNU) fondato nel 1993.\nSoprattutto negli Stati Uniti il movimento ha avuto modo di creare numerose citt\u00e0 di nuova fondazione e progetti per aree degradate: Miami, Portland, Boston, Los Angeles, Milwaukee, Phoenix, Toronto e Charleston.\nIn Europa \u00e8 rappresentato dal Rinascimento Urbano sviluppatosi a partire dal 1992 per iniziativa di Maurice Culot, L\u00e9on Krier e Gabriele Tagliaventi.\nPrincipi.\nIl neourbanesimo sviluppa un modello antagonista al convenzionale modello dettato dalla politica modernista basato sull'uso dell'automobile e identificato come espansione nella citt\u00e0 diffusa in grattacielo - autostrada - villetta - ipermercato. Il modello avanzato dal movimento sostiene che la citt\u00e0 tradizionale, con il suo mix di funzioni, la densit\u00e0, l'integrazione di diversi sistemi di trasporto, costituisce un modo molto pi\u00f9 efficiente di sviluppare una comunit\u00e0 vivace e ricca di interazioni culturali.\nLe strategie del neourbanesimo sono volte alla riduzione della congestione stradale, della cementificazione e alla conversione delle aree urbane. La Carta del neourbanesimo prevede strategie mirate anche alla conservazione storica, la sicurezza stradale, alla bioedilizia e allo sviluppo di aree dismesse.\nL'approccio del movimento \u00e8 sensibile ai valori regionali ed ai materiali e alle forme locali, favorendo la realizzazione di un'architettura non astratta ma diversificata ispirata alla realt\u00e0 locale.\nDiffusione.\nStati Uniti d'America.\nA met\u00e0 degli anni novanta, il Dipartimento della Casa e dello Sviluppo Urbano degli Stati Uniti (HUD) adott\u00f2 i principi del neourbanesimo nei suoi contratti multi milionari per la ricostruzione di edifici pubblici. Molti progettisti del neourbanesimo hanno realizzato centinaia di progetti negli Stati Uniti, la maggior parte dei quali spinti dal settore privato.\nAltre nazioni.\nIn Europa il movimento del \"neourbanesimo\" coincide con il movimento di Rinascimento Urbano. Entrambi i movimenti hanno tempi di sviluppo e principi comuni.\nNel Regno Unito i principi del neourbanesimo americano ed europeo sono stati praticati e sviluppati dalla The Prince's Foundation for the Built Environment. Altre organizzazioni che hanno promosso il neourbanesimo o parte di esso sono INTBAU e A vision of Europe.\nIn Italia i principi del movimento sono stati utilizzati nel progetto di Borgo Citt\u00e0 Nuova ad Alessandria, realizzato dagli architetti Gabriele Tagliaventi e L\u00e9on Krier. Un altro caso \u00e8 la sistemazione del centro storico di Fornovo di Taro a opera di Pier Carlo Bontempi.\nI maggiori sviluppi dei principi del neourbanesimo nel mondo, pi\u00f9 o meno estesi:"}
{"id": "919099", "revid": "24105", "url": "https://it.wikipedia.org/wiki?curid=919099", "title": "Torino Capitale Mondiale del Libro", "text": ""}
{"id": "919101", "revid": "1543377", "url": "https://it.wikipedia.org/wiki?curid=919101", "title": "Cesare Scurati", "text": "Biografia.\nConseguito il diploma magistrale, Cesare Scurati inizi\u00f2 a lavorare come insegnante nella scuola elementare. Nel 1960 si laure\u00f2 in Pedagogia all'Universit\u00e0 Cattolica del Sacro Cuore di Milano (Facolt\u00e0 di Magistero) con una tesi sul pensiero pedagogico di John Locke. Gi\u00e0 nel 1961 cominci\u00f2 ad operare come assistente volontario alla cattedra di Pedagogia della Cattolica, allora tenuta dal professor Aldo Agazzi. Divenne direttore didattico nella scuola elementare nel 1966 e lo rimase fino al 1975, quando inizi\u00f2 a dedicarsi stabilmente alla ricerca e all'insegnamento universitario negli atenei di Genova, Parma e, nel 1981, nella \"sua\" Universit\u00e0 Cattolica. Qui ricopr\u00ec il ruolo di professore straordinario di Pedagogia presso la Facolt\u00e0 di Magistero fino al 1984, quando diviene ordinario.\nNel 1996 la Facolt\u00e0 di Magistero si trasform\u00f2 in Facolt\u00e0 di Scienze della formazione, e Scurati pass\u00f2 alla cattedra di Didattica. Nel 2006, infine, pass\u00f2 alla cattedra di Pedagogia generale e sociale presso la Facolt\u00e0 di Psicologia.\nCollabor\u00f2 con il Ministero della Pubblica Istruzione nelle commissioni che di riforma dei \"Programmi\" (1981-1985) e gli \"Orientamenti\" (1988-1991), rispettivamente della scuola elementare e materna; di quest'ultima commissione fu coordinatore.\nFu presidente della Societ\u00e0 Italiana di Pedagogia (1997-2000), dell'IRRSAE Lombardia (1990-1997) e direttore del CEPAD - Centro per l'Educazione Permanente e a Distanza dell'Universit\u00e0 Cattolica di Milano (1999-2007).\nI suoi temi di studio furono prevalentemente legati all'innovazione dei processi formativi, soprattutto in riferimento alla pedagogia della scuola, alla formazione della dirigenza educativa, alle tecnologie didattiche; il tutto, con un occhio critico costante alle teorie pedagogiche generali, rilette secondo la prospettiva personalistica. Dal punto di vista metodologico, contribu\u00ec a perfezionare e diffondere in Italia le procedure di ricerca - azione.\nDiresse le riviste \"Scuola materna\" e \"Dirigenti Scuola\" (quest'ultima da lui fondata) per l'Editrice La Scuola di Brescia.\nIn seguito alla morte della moglie Rita e a un periodo di malattia, si dimise dall'insegnamento a partire dal 1\u00ba febbraio 2010. Proprio in un periodo di ripresa e di ritorno alla vita accademica e pubblicistica, venne colpito da un infarto improvviso e si spense all'Ospedale Niguarda dopo un ricovero di due giorni. \u00c8 sepolto nel cimitero milanese di Bruzzano.\nA partire dalla settima edizione (luglio 2011), il MED - Associazione italiana per l'educazione ai media e alla comunicazione, di cui Scurati era stato socio fondatore, gli ha intitolato il premio annualmente assegnato alle migliori esperienze di media education realizzate in qualunque contesto formativo.\nOpere principali.\nI suoi volumi principali sono: \nIl catalogo completo delle oltre 2000 pubblicazioni di Scurati \u00e8 disponibile in: M. Aglieri - E. Scaglia, \"Scrivere per l'educazione. Le opere di Cesare Scurati: biografia e commento\", Milano, Vita e Pensiero, 2012."}
{"id": "919103", "revid": "115769056", "url": "https://it.wikipedia.org/wiki?curid=919103", "title": "Vittore Tasca", "text": "Biografia.\nNato a Brembate in provincia di Bergamo, in una famiglia benestante di possidenti, fu commerciante e agricoltore di carattere molto particolare.\nAttivo negli ambienti patriottici, leg\u00f2 il proprio nome alle vicende risorgimentali e garibaldine.\nNel corso del 1848 fu convinto da Giuseppe Mazzini a verificare, con il conterraneo Gabriele Camozzi, la disponibilit\u00e0 della gente a fare ripartire la rivolta contro gli austriaci nella sua citt\u00e0 e nell'intero regno Lombardo-Veneto.\nMa fu per seguire Giuseppe Garibaldi che lasci\u00f2, a 39 anni, le sue attivit\u00e0 per intraprendere l'avventura della spedizione dei Mille.\nDapprima si adoper\u00f2 per il reclutamento di volontari nella provincia di Bergamo (che, visto l'elevato numero di partecipanti, pot\u00e9 fregiarsi del titolo di \"Citt\u00e0 dei Mille\"), poi si distinse per coraggio nella spedizione stessa, tanto da esserne considerato uno dei protagonisti.\nAveva una grande ammirazione, quasi venerazione, nei confronti dell'eroe dei due mondi, tanto che cre\u00f2 all'interno della sua villa, famosa ancor oggi, un piccolo \u201cparco romantico\u201d, dove radunava ogni anno suoi conoscenti per ricordare il suo capitano e le relative gesta.\nIn questa sua residenza si ciment\u00f2 anche con le arti pittoriche, tanto da essere considerato discreto pittore, e ospit\u00f2 illustri amici tra cui il pittore Giovanni Carnovali (detto \u201cil Piccio\u201d), e lo scrittore Alexandre Dumas.\nAd unit\u00e0 d'Italia avvenuta si dedic\u00f2 alla politica, sia a livello locale che nazionale, venendo eletto, per ben quattro legislature, rappresentante di Bergamo al parlamento."}
{"id": "919105", "revid": "15756", "url": "https://it.wikipedia.org/wiki?curid=919105", "title": "Zuniceratops christopheri", "text": "Zuniceratops (il cui nome significa \"faccia cornuta degli Zuni\") \u00e8 un genere estinto di dinosauro ceratopsoide vissuto nel Cretaceo superiore, circa 93-91 milioni di anni fa (Turoniano), in quello che oggi \u00e8 il Nuovo Messico, negli USA. Il genere contiene una singola specie, ossia \"Z. christopheri\", vissuta circa 10 milioni di anni prima dei pi\u00f9 noti ceratopsidi dotati di corna, e offre un'importante finestra sulla loro evoluzione.\nDescrizione.\nNonostante l'aspetto di questo dinosauro richiami moltissimo quello del ben pi\u00f9 famoso \"Triceratops\", lo \"Zuniceratops\" era in realt\u00e0 ben pi\u00f9 piccolo e primitivo. Si stima che un esemplare adulto di \"Zuniceratops\" raggiungesse una lunghezza di 3-3,5 metri (9,8-11,5 piedi), un'altezza di un metro (3 piedi) ai fianchi, per un peso stimato di 100-150 chilogrammi (200-250 libbre), rendendolo sostanzialmente pi\u00f9 piccolo della maggior parte dei Ceratopsidae. I vari esemplari variano molto in termini di dimensioni, il che venne inizialmente indicato come un caso di dimorfismo sessuale. Tuttavia, il numero di esemplari conosciuti \u00e8 troppo limitato per dimostrare statisticamente che esistono davvero due classi di dimensioni. Il cranio presenta una coppia ben sviluppata di corna sopraorbitali, simili a quelle dei chasmosaurini e dei primi centrosaurini, sebbene non vi sia traccia di un corno nasale. Si pensa che le corna sopraorbitali crescessero con l'avanzare dell'et\u00e0. Il muso era lungo e basso, come quello dei chasmosaurini, mentre il collare era una struttura sottile e larga, simile ad uno scudo, e provvisto di due grandi aperture parietali, sebbene fosse privo di epoccipitali (osteodermi o noduli ossei allineati lungo il bordo del collare), come \"Protoceratops\". Nel complesso, l'anatomia di \"Zuniceratops\" \u00e8 molto pi\u00f9 primitiva di quella dei ceratopsidi, ma pi\u00f9 avanzata rispetto a quella dei protoceratopsidi.\nClassificazione.\n\"Zuniceratops\" \u00e8 un esempio della transizione evolutiva tra i precedenti ceratopsi pi\u00f9 primitivi ed i pi\u00f9 grandi ceratopsidi, che erano pi\u00f9 grandi e avevano corna e collari pi\u00f9 grandi ed elaborati. Ci\u00f2 supporta l'idea che i ceratopsidi si siano evoluti in Nord America. Kirkland e Wolfe nominarono un clade separato nominato Ceratopsomorpha per il ramo contenente \"Zuniceratops\" e i Ceratopsidae. \"Zuniceratops\" \u00e8 la specie ceratopsica pi\u00f9 antica conosciuta in Nord America. Al giorno d'oggi viene usato il termine Ceratopsoidea, per indicare il clade contenente \"Zuniceratops\", \"Turanoceratops\" e Ceratopsidae.\nStoria della scoperta.\n\"Zuniceratops\" venne scoperto l'11 novembre 1996 da Christopher James Wolfe, ad otto anni, figlio del paleontologo Douglas G. Wolfe, in un sito paleontologico, \"Haystack Butte\", nel Nuovo Messico occidentale. Nell'ottobre 1997, Wolfe us\u00f2 per la prima volta il nome \"Zuniceratops\", in un articolo su Geobios. Il nome non era ancora accompagnato da una descrizione, quindi il nome rimase un \"nomen nudum\". Nel 1998, Wolfe e James Kirkland nominarono validamente il genere e descrissero brevemente la specie tipo \"Zuniceratops christopheri\". Il nome del genere si riferisce agli Zuni, i nativi americani abitanti della zona, combinano il loro nome con ~\"ceratops\" ossia \"faccia cornuta\", un suffisso comune nei nomi dei ceratopsi. Il nome specifico, \"christopheri\", rende omaggio al suo scopritore Christopher James Wolfe.\nL'olotipo, MSM P2101, venne ritrovato in uno strato della Formazione Moreno Hill che risale al Turoniano, circa 92 milioni di anni fa. L'olotipo consiste in un cranio parziale, con entrambi i rami mandibolari e parti post-craniche, inclusa parte della colonna vertebrale e ossa degli arti. In seguito vennero ritrovati altri crani ed altre ossa di almeno altri cinque individui. Un presunto pezzo del collare di un esemplare di \"Zuniceratops\" si \u00e8 rivelato in seguito l'ischio di un \"Nothronychus\".\nNel 2000, Wolfe descrisse il cranio in modo pi\u00f9 dettagliato; una descrizione completa annunciata degli elementi post-cranici non \u00e8 ancora stata pubblicata.\nPaleoecologia.\nL'area del Nuovo Messico in cui viveva \"Zuniceratops\" \u00e8 un'area ricca di fossili. La documentazione fossile della Formazione Moreno Hill documenta un periodo di transizione tra la fauna del Cretaceo inferiore e la fauna del Cretaceo superiore. L'area era una regione costiera coperta da fitte foreste dal clima umido. \"Zuniceratops\" condivideva il suo habitat con il tyrannosauroide \"Suskityrannus\", il therizinosauro \"Nothronychus\", e l'hadrosauro \"Jeyawati\". La formazione contiene anche un ankylosauride attualmente non descritto. Nella stessa localit\u00e0 sono stati ritrovati anche resti fossili di coccodrilli ed una possibile tartaruga marina appartenente a Cheloniidae."}
{"id": "919107", "revid": "380654", "url": "https://it.wikipedia.org/wiki?curid=919107", "title": "D-Von Dudley", "text": "Ha combattuto sia per la Extreme Championship Wrestling che per la World Wrestling Federation/Entertainment con il ring-name D-Von Dudley e per la Total Nonstop Action Wrestling, dove combatteva come Brother Devon o Devon.\nHa fatto parte dei Dudley Boyz, un tag team a cui appartiene anche (Bubba Ray/Brother Ray). I due, secondo le storyline, sono fratelli. I due wrestler hanno composto uno dei tag team di maggiore successo nella storia del wrestling. In WWE, i Dudleyz detengono il record del maggior numero di regni come campioni di coppia per un totale di nove volte, avendo detenuto il WWF/World Tag Team Championship otto volte e il WWE Tag Team Championship una volta. Nel 2018, sono stati inseriti nella WWE Hall of Fame. Il Team 3D \u00e8 occasionalmente anche una stable: ci\u00f2 accade quando al duo si affianca l'altro fratello (Spike Dudley / Brother Runt).\nCarriera.\nInizia ad allenarsi nel 1991 sotto la guida di \"Johnny Rodz\", combattendo, in alcune federazioni indipendenti del nord est, con il ring-name di A-Train. Qui nasce una peculiare rivalit\u00e0 con il wrestler Latin Lover, prima di passare alla ECW.\nExtreme Championship Wrestling (1996\u20131999).\nIl 13 aprile 1996, Hughes debutta per la Extreme Championship Wrestling con una gimmick simile a quella di Jules Winnfield, personaggio interpretato da Samuel Jackson nel film Pulp Fiction del 1994. Qui nacque una rivalit\u00e0 con i fratelli della Storyline, Bubba Ray Dudley e Spike Dudley, che impersonavano dei Face, mentre lui rappresentava un Heel. Nel corso dell'evento di Ultimate Jeopardy, sconfigge Bubba Ray, ma gli restituisce il favore con una sconfitta all'evento di November to Remember. Si allea poi con Bubba Ray, Big Dick Dudley, Sign Guy Dudley e Joel Gertner, formando i Dudley Boyz. Insieme a Bubba Ray, domina la Tag Team Division arrivando a vincere per otto volte gli ECW World Tag Team Championship, record assoluto.\nWorld Wrestling Federation/Entertainment (1999\u20132005).\nVerso la met\u00e0 del 1999, Bubba Ray e D-Von lasciano la ECW, firmando un contratto con la World Wrestling Federation, dove entrano in conflitto con gli Hardy Boyz, Edge e Christian, per i WWF Tag Team Championship. Famoso \u00e8 il loro Triple Treath Ladder Match di WrestleMania 2000, ma lo \u00e8 anche il TTLM di SummerSlam combattuto nello stesso anno e quello di WrestleMania X-Seven. Nonostante il loro debutto, senza piet\u00e0 da Heel, scaraventarono persino Mae Young su un tavolo, i due divennero Face nel 2000 e nel 2001 conquistando sia i WWF Tag Team Championship che i WCW World Tag Team Championship, unificati nel corso del periodo della InVasion,\nDopo l'evento di WrestleMania X8, la WWE crea la Brand Extension, con i programmi televisivi di Raw e SmackDown. Mentre Bubba Ray rimane a Raw, D-Von passa a SmackDown, diventando Reverend D-Von, un Heel con Deacon Batista come alleato. Alleanza che dura per breve tempo, anche se D-Von riesce persino a battere Triple H il 9 maggio 2001 a SmackDown. Tornato al roster di Raw, si riunisce a Spike Dudley e Bubba Ray, dominando la divisione Tag Teams per 16 mesi, lottando contro La Resistance, i 3-Minute Warning e gli Un-Americans conquistando varie volte i World Tag Team Championship. Rimangono al Raw fino al 22 marzo 2004, quando, insieme a Booker T, vengono scambiati per Triple H e ceduti a SmackDown.\nIl 27 maggio 2004, i Dudley attaccano Paul Bearer, manager di The Undertaker. Iniziano quindi una rivalit\u00e0 con il becchino, culminante all'evento della The Great American Bash, dove lo stesso becchino li sconfigge in un 2 on 1 Handicap Match. Successivamente, sconfiggono, Paul London e Billy Kidman conquistando anche i WWE Tag Team Championship. Contemporaneamente, anche Spike Dudley vince il WWE Cruiserweight Championship. Persi i titoli, i due vengono momentaneamente spediti alla Ohio Valley Wrestling, federazione satellite della WWE, prima di ritornare nel giugno 2005, insieme a vari ex wrestlers della ECW al ECW One Night Stand, una riunione per i wrestlers della vecchia federazione Hardcore. All'evento One Night Stand il 12 giugno 2005, i Dudley sconfiggono Tommy Dreamer e The Sandman nel main event. ll 5 luglio 2005, la WWE annuncia il mancato rinnovo dei contratti dei due Dudley, che lasciano cos\u00ec la federazione.\nTotal Nonstop Action Wrestling (2005\u20132012).\nTeam 3D (2005\u20132010).\nNon potendo utilizzare il ring name di D-Von Dudley, Hughes adotta il ring name di Brother Devon debuttando in coppia con Brother Ray nella Total Nonstop Action Wrestling formando i Deadly Brothers. Nel frattempo, combattono anche in vari circuiti indipendenti e in varie riunioni ECW organizzate da Shane Douglas. Debuttano in TNA l'8 ottobre 2005 a Impact da Face, iniziando subito una rivalit\u00e0 con il campione Jeff Jarrett e con il Team Canada e gli America's Most Wanted, detentori degli NWA World Tag Team Championship. Il 13 aprile 2006, debutta anche Spike Dudley in TNA, come Brother Runt.\nDevon e Ray combattono anche in Giappone, per poi ritornare ed recitare una rivalit\u00e0 con i Latin American Xchange. Nel corso dell'evento, Final Resolution, battono i LAX per squalifica. Durante l'evento, Against All Odds, perdono contro i LAX un \"Little Italy Street Fight\" Match e a Destination X un \"Ghetto Brawl\" Match. A Lockdown, sconfiggono i LAX in un 2 on 2 Steel Cage Match, conquistando gli NWA World Tag Team Championship. Manterranno i titoli per un po' di tempo, salvo perderli solo contro Samoa Joe a Victory Road.\nAll'evento Final Resolution, fanno coppia con Johnny Devine, in un Ultimate X Match contro Alex Shelley, Chris Sabin e Consequences Creed. Qui, vincono prendendo l'X Division Championship con una scala mentre l'arbitro non stava guardando. A Against All Odds, avviene il rematch in un Hardcore Street Fight Match, dove Shelley e Sabin vengono messi fuori gioco, ma il solo Jay Lethal, vince il match salvando cos\u00ec la X Division. Intraprendono poi una rivalit\u00e0 con Christopher Daniels e Shark Boy che vincono un Elimination Match a Destination X. Il Team 3D viene poi sconfitto da Daniels e Shark Boy.\nIl 28 novembre, ritornano ad Impact, turnando Face e unendosi alla The Front Line. Attaccano poi Samoa Joe, Rhino e AJ Styles. A Lockdown, vincono i TNA World Tag Team Championship contro Robert Roode e James Storm in un match nel quale erano in palio anche gli IWGP Tag Team Championships detenuti dal Team 3D. A Slammiversary, perdono per\u00f2 i titoli contro Roode e Storm e i titoli IWGP li perdono invece contro Brutus Magnus e Doug Williams a Impact. Il 18 ottobre 2009, a Bound for Glory, vincono un Full Metal Mayhem Tag Team Match battendo i British Invasion, i Beer Money Inc., Scott Steiner e Booker T conquistando sia i titoli TNA che quelli IWGP. Nelle settimane successive, il Team 3D effettua un Turn Heel alleandosi con Rhino e facendo entrare Jesse Neal nel Team. A Final Resolution, il Team 3D, Jesse Neal e Rhino vengono sconfitti in un 8-Man Elimination Tag Team Match da Matt Morgan, Suicide, D'Angelo Dinero e Hernandez. Il 4 gennaio 2010, a Tokyo, perdono i titoli contro Tetsuya Nait\u014d e Yujiro in un Triple Treath Match Hardcore che includeva anche Karl Anderson e Giant Bernard.\nDurante l'assedio alla TNA di Hulk Hogan e Eric Bischoff, il Team 3D turna Face, lottando contro i Nasty Boys, prende le difese della TNA. All'evento degli Against All Odds, i Nasty Boys sconfiggono il Team 3D, a causa dell'interferenza di Jimmy Hart. Tuttavia, all'Impact event, vinceranno il rematch grazie all'aiuto di Jesse Neal. Il 15 marzo 2010, il Team 3D e Neal dovevano lottare contro i Nasty Boys e Jimmy Hart, ma Neal viene messo fuori gioco nel backstage. Al suo posto, subentra Brother Runt, ma vengono comunque sconfitti. Tuttavia, dopo il match interviene Neal che salva in team 3D effettuando una mossa su un tavolo contro Jerry Sags. A maggio, Ray attacca Neal effettuando un Turn Heel mentre Devon rimane Face. A Victory Road, Neal, Ray e Devon si affrontano in un Triple Treath Match vinto da Ray. La sera successiva, attacca Abyss e Brother Ray, insieme a Mick Foley, Tommy Dreamer, Steven Richards, Rhino, Pat Kenney e Al Snow. Dixie Carter, la presidente della TNA, offre ai wrestlers un PPV di riunione,l'evento, Hardcore Justice. Il 29 luglio 2010, anche Ray decide di unirsi agli ex wrestlers ECW, sospendendo la rivalit\u00e0 con il fratello. All'evento Hard Justice, combattono di nuovo insieme, battendo Axl Rotten e Balls Mahoney in un South Philadelphia Street Fight Match. Dopo il PPV, la EV 2.0, la stable degli ex ECW, viene attaccata dalla Fortune di Ric Flair, formata da Robert Roode, James Storm, Doug Williams, AJ Styles e Matt Morgan. Dopo questo episodio, il Team 3D decide, dopo un po' di tempo, di rinnovare con la TNA, ritornando a Bound for Glory, annunciando il loro ritiro, non prima per\u00f2 di aver sostenuto un ultimo match titolato contro i Motor City Machine Guns. Vengono sconfitti, ma dopo decidono di rinnovare. All'evento Turning Point, provano di nuovo l'assalto ai titoli, ma vengono ancora battuti.\nCompetizione singola e Television Champion (2010\u20132012).\nDurante la cerimonia di ritiro del Team 3D, Ray attacca Devon effettuando un Turn Heel, iniziando una rivalit\u00e0 fra i due. La settimana dopo, Ray spiega che Devon si era troppo indebolito, quando ormai era gi\u00e0 stato schienato da Chris Sabin all'evento del Turning Point, soprannominandolo il Marty Jannetty del Tag Team, mentre lui si definiva lo Shawn Michaels del duo. Il 9 gennaio 2011, a Genesis, i due si affrontano, con Devon che colpisce con una sedia Ray, venendo squalificato. A Against All Odds, Devon sfida Ray in uno Street Fight Match, nel quale interferisce il figlio di Devon, a sua volta colpito con un Low Blow da Ray e schienato. Il 13 marzo 2011, a Victory Road, Devon interferisce insieme ai suoi figli nel match fra Ray e Tommy Dreamer, aiutando quest'ultimo a vincere. La sera dopo, la faida termina quando Ray si unisce agli Immortals venendo coinvolto in una rivalit\u00e0 contro la Fortune, abbandonando le diatribe con il fratello.\nNel giugno 2011, Devon inizia una rivalit\u00e0 con i \"Mexican America\" e trova un alleato in D'Angelo Dinero, nonostante avesse in precedenza rifiutato il suo aiuto. Devon e Dinero entrano cos\u00ec entrambi nella Bound for Glory Series per determinare il primo sfidante alla TNA World Heavyweight Championship. Devon non riesce a vincere il torneo, ma comunque riesce a battere avversari del calibro di AJ Styles e Samoa Joe. All'evento, Hard Justice, Dinero e Devon si affrontano nel match delle Bound for Glory, vinto da Dinero. Successivamente, i due formano un Team ufficiale sconfiggendo i British Invasion e diventando primi sfidanti ai TNA World Tag Team Championship. All'evento, No Surrender, vengono per\u00f2 sconfitti dai Mexican America, Anarquia e Hernandez. Il 1\u00ba dicembre 2011, ritornano primi sfidanti alle corone battendo Jesse Neal, Shannon Moore e i Mexican America. All'evento, Final Resolution, perdono per\u00f2 il match titolato contro Crimson e Matt Morgan. La sera dopo, Dinero e i figli Terrence e Terrel di Devon, effettuano un Turn su di lui e a Genesis, i suoi figli gli costano il match contro Dinero.\nIl 18 marzo 2012, a Victory Road, Devon risponde alla sfida lanciata da Robbie E per il suo TNA Television Championship, con Devon vincendo match e titolo. Questo \u00e8 il primo titolo singolo importante per Devon. All'evento di Lockdown, mantiene il titolo contro Robbie in uno Steel Cage Match. Il GM Hulk Hogan annuncia poi che il Television Title dovr\u00e0 essere difeso ogni settimana. Cos\u00ec, Devon batte Gunner diverse volte, prima di iniziare una rivalit\u00e0 con Robbie E e Robbie T, difendendo il titolo contro entrambi e anche in un Triple Treath Match il 13 maggio 2012 a Sacrifice. Il suo match per il titolo contro Garrett Bischoff finisce in un No Contest a causa dei Robbies. A Slammiversary, Devon e Bischoff battono i Robbies. Dopo aver difeso il titolo anche contro Hernandez, cessano le difese settimanali di Devon che prova anche a conquistare il TNA World Tag Team Championship ma perdono contro Christopher Daniels e Frankie Kazarian. Devon, dopo aver difeso il titolo anche contro Kazarian ed aver battuto il record di Eric Young di 180 giorni, il 26 settembre la TNA lo priva del titolo, e, dopo 192 giorni da campione, a causa del mancato rinnovo del contratto.\nAces &amp; Eights e rilascio (2012).\nIl 14 ottobre, a Bound for Glory, effettua un Turn Heel attaccando Bully Ray e Sting, facendo perdere cos\u00ec il 6-man Tag Team Match contro i membri della Aces &amp; Eights, entrando cos\u00ec a far parte del roster della TNA. Devon si unisce cos\u00ec al gruppo e all' Impact, la sera dopo, lotta contro Sting, in un match perso per squalifica quando la stable attacca l'ex campione del mondo. Il 1\u00ba novembre 2012, Devon combatte contro Bully Ray, ma il match si chiude nel backstage con una rissa. A Turning Point, affronta Kurt Angle, perdendo per sottomissione. Sconfiggendo Samoa Joe il 6 dicembre 2012, conquista per la seconda volta il TNA Television Championship. Difende il titolo contro Angle e a Genesis, sconfigge Abyss in un match senza titolo in palio. Il 7 febbraio 2013 ad Impact, perde nel Tag Team Tables Match insieme a DOC contro Ray e Sting. Il 10 marzo 2013, a Lockdown, gli Aces &amp; Eights, composti da Devon, DOC, Garett Bischoff, Mike Knox e Mr. Anderson vengono battuti dal Team TNA composto da Sting, Eric Young, James Storm, Magnus e Samoa Joe nel corso di un \"Lethal Lockdown Match\". Il 18 aprile 2013, Devon avrebbe dovuto difendere il titolo contro Magnus, tuttavia, quest'ultimo viene attaccato da DOC e Mike Knox prima del match, che quindi non pu\u00f2 iniziare. Il suo posto viene preso da Samoa Joe, ma Devon mantiene la corona grazie all'aiuto dei compagni. Il 2 giugno 2013, a Slammiversary XI, Devon avrebbe dovuto difendere il titolo televisivo contro Joseph Park, ma anche quest'ultimo viene fatto vittima di un attacco degli Aces &amp; Eights. Il suo posto, viene preso dal fratello Abyss, che sconfigge Devon e pone fine al suo regno di 178 giorni da campione. Il 22 agosto 2013 Devon lascia la TNA dopo aver perso un match tra gli Aces &amp; Eights e la Main Event Mafia.\nCircuito indipendente (2013\u20132014).\nIl 9 novembre 2013 partecipa a House of Hardcore III, pay-per-view della federazione di Tommy Dreamer, vincendo un tag team match con Matt Hardy contro Outlaw Inc. (Homicide &amp; Eddie Kingston). All'evento HOH IV batte in coppia con Tommy Dreamer il duo formato da Rhino e Abyss. Il 7 giugno 2014 a HOH V batte con CW Anderson gli Outlaw Inc in un tag team falls count anywhere tables match.\nIl 13 luglio 2014 Devon lottar\u00e0 in un evento della 2CW in coppia con Bully Ray. I Dudley Boyz affronteranno Kevin Steen e Jason Axe in un \"No Holds Barred tag team match\" per i titoli di coppia 2CW. L'arbitro speciale del match sar\u00e0 il fratello dei Dudleyz ovvero Spike Dudley.\nIl 26 luglio 2014 Devon apparir\u00e0 nell'iPPV ROW Summer of Champions 2014, iPPV della federazione di Booker T.\nRitorno in TNA (2014).\nDevon torna alla Slammiversary XII in cui \u00e8 stata annunciata la sua partecipazione nella TNA Hall of Fame insieme al \"fratello\" Bully Ray. Inoltre, la stessa sera \u00e8 stato ufficializzato il suo ritorno in TNA a tempo pieno. Combatte il suo ultimo match in TNA a Bound for Glory dove il Team 3D batte Tommy Dreamer e Abyss.\nRitorno in WWE (2015\u20132016).\nTorna il 24 agosto 2015 alla \"Raw\", insieme al suo storico compagno di coppia Bubba Ray Dudley, riforma i Dudley Boyz, per sfidare i campioni di coppia, i New Day. Nella successiva puntata del \"SmackDown\" combattono il loro primo match ufficiale, battendo gli Ascension. Alla Night of Champions del 20 settembre 2015 i Dudley Boyz tentano l'assalto al WWE Tag Team Championships dei New Day, sconfiggendoli tuttavia per squalifica (e senza dunque il passaggio dei titoli). A Hell in a Cell del 25 ottobre 2015 affrontano nuovamente i New Day, ma questa volta sono i campioni a trionfare.\nNel mese di novembre 2015 iniziano una faida con la Wyatt Family: nei primi due incontri (23 e 26 novembre 2015) sono i Dudleyz a vincere ma per squalifica, venendo poi duramente picchiati. I Dudleyz allora si alleano con Tommy Dreamer e, il 30 novembre 2015 vincono ancora per squalifica. Il 3 dicembre 2015 alla \"SmackDown,\" D-Von ha affrontato Bray Wyatt venendo sconfitto. Al gruppo si aggiunge anche il rientrante Rhyno, riformando il Team ECW, ma in due incontri, alla e alla \"Raw\" (in un Extreme Rules match), vengono nuovamente sconfitti dalla Wyatt Family.\nNella puntata di \"Raw\" dell'8 febbraio 2016, dopo aver vinto insieme agli Usos un 8-man Tag Team Tables Match contro i New Day e Mark Henry hanno attaccato i gemelli Usos rifilando una \"3D\" su Jay e una Powerbomb su Jimmy sui tavoli, effettuando di fatto un turn heel. Sempre a \"Raw\", il 15 febbraio 2016, hanno attaccato senza motivo Roman Reigns prima di venire respinti da Dean Ambrose. Nella puntata di \"SmackDown\" del 18 febbraio 2016 hanno affrontato Reigns e Ambrose ma questi due hanno vinto l'incontro per squalifica a causa dell'intervento di Brock Lesnar. Successivamente iniziano una faida proprio con gli Usos: nella puntata di \"SmackDown\" del 25 febbraio 2016 D-Von sconfigge Jimmy Uso. Il 3 aprile 2016 all'evento di WrestleMania 32 i Dudleyz vengono sconfitti dagli Usos. I Dudleyz, tuttavia, ottengono la loro rivincita contro gli Usos in un Tables match nella puntata \"Raw\" del 4 aprile 2016. Nella puntata di \"Raw\" dell'11 aprile 2016 viene organizzato un torneo per decretare i contendenti numero 1 ai WWE Tag Team Championships detenuti dal New Day, mentre i Dudleyz affrontano ai quarti di finale i Lucha Dragons, riuscendo a sconfiggerli. Nella semifinale, invece, svoltasi il 18 aprile 2016 a \"Raw\", i Dudley Boyz vengono sconfitti da Enzo Amore e Colin Cassady, ed eliminati. Nella puntata di \"Raw\" del 16 maggio 2016 D-Von viene sconfitto da Colin Cassady. Nella puntata di \"SmackDown\" del 1\u00ba giugno i Dudley Boyz hanno sconfitto i Golden Truth (Goldust e R-Truth). Il 19 giugno nel \"Kickoff\" di Money in the Bank i Dudleyz sono stati sconfitti dai Lucha Dragons. Nella puntata di \"Raw\" dell'11 luglio D-Von e Bubba Ray hanno partecipato ad una Battle Royal per determinare il contendente n\u00ba1 all'Intercontinental Championship, detenuto da The Miz, ma sono stati entrambi eliminati.\nCon la Draft Lottery avvenuta nella puntata di \"SmackDown\" del 19 luglio, i Dudley Boyz sono stati trasferiti nel roster di \"Raw\". I Dudleyz sono tornati nella puntata di \"Raw\" dell'8 agosto dove sono stati sconfitti da Neville e Sin Cara. Nella puntata di \"Raw\" del 15 agosto i Dudleyz sono stati sconfitti da Kofi Kingston e Xavier Woods del New Day. Il 21 agosto a SummerSlam i Dudleyz sono stati sconfitti da Neville e Sami Zayn nel \"Kick-off\".\nLa sera successiva, a \"Raw\", i Dudleyz hanno annunciato il loro abbandono dalla WWE, dopo aver attaccato gli Shining Stars ed essere stati brutalmente attaccati in seguito da Luke Gallows e Karl Anderson.\nCircuito indipendente (2016).\nIl 28 agosto 2016 \u00e8 stato annunciato che i Dudleyz, noti ora come Team 3D, sono entrati a far parte della Insane Championship Wrestling.\nDopo aver combattuto alla House of Glory il 17 dicembre 2016, D-Von ha annunciato il suo ritiro dal mondo del wrestling, sancendo di fatto la fine della stable.\nRitorno in WWE (2017\u2013presente).\nProducer (2017\u2013presente).\nNel 2017 D-Von \u00e8 ritornato in WWE nelle vesti di producer. La sua prima apparizione in tali vesti \u00e8 avvenuta nella puntata di \"Raw\" del 30 ottobre, dov'era tra coloro che hanno soccorso il General Manager di \"SmackDown\" Daniel Bryan dopo che questi era stato attaccato da Kane.\nNella puntata speciale di \"Raw\" del 22 gennaio 2018 in occasione dei venticinque anni di vita dello show, i Dudley Boyz hanno fatto il loro ritorno a sorpresa per una notte; Bubba Ray e D-Von sono intervenuti al termine del match (terminato in no contest) tra Heath Slater e Rhyno e il Titus Worldwide (Apollo e Titus O'Neil) dove hanno colpito Slater con una \"3D\". Il 29 gennaio \u00e8 stata annunciata da ESPN la futura introduzione dei Dudley Boyz nella WWE Hall of Fame. Il 6 aprile i Dudley Boyz sono stati ufficialmente introdotti nella WWE Hall of Fame dai loro storici avversari Edge e Christian.\nNella puntata speciale \"Raw Reunion\" del 22 luglio 2019 D-Von ha fatto un'apparizione in singolo supportando i Raw Tag Team Champions, i Revival, nel loro match contro gli Usos."}
{"id": "919108", "revid": "339392", "url": "https://it.wikipedia.org/wiki?curid=919108", "title": "Brother Devon", "text": ""}
{"id": "919112", "revid": "287204", "url": "https://it.wikipedia.org/wiki?curid=919112", "title": "Svenska M\u00e4sterskapet", "text": "La Svenska M\u00e4sterskapet \u00e8 stata una coppa di calcio svedese che assegnava il titolo di Campione di Svezia. Disputata tra il 1896 e il 1926 \u00e8 stata vinta per undici volte dall'\u00d6rgryte, che \u00e8 la squadra con pi\u00f9 successi nel torneo.\nA partire dal 1931 il titolo nazionale viene invece conquistato vincendo l'Allsvenskan, competizione nata nel 1924."}
{"id": "919115", "revid": "599013", "url": "https://it.wikipedia.org/wiki?curid=919115", "title": "Juan Arango", "text": "\u00c8 uno dei pi\u00f9 importanti e celebri calciatori venezuelani della storia, essendo il primatista di presenze (129) in nazionale, (precede Jos\u00e9 Manuel Rey) ed anche il secondo marcatore di reti segnate in nazionale (22) alle spalle del primatista Salom\u00f3n Rond\u00f3n. \u00c8 inoltre il miglior marcatore della Pota FAE, nelle qualificazioni alla Divisione 7.\nCaratteristiche tecniche.\n\u00c8 un centrocampista offensivo, abile nel mandare in porta i compagni ma anche ad andare in gol. \u00c8 molto abile sui calci piazzati, andando spesso in gol su calcio di punizione.\nCarriera.\nClub.\nEsordi in Venezuela e Messico.\nFiglio di genitori Colombiani emigrati in Venezuela, si affaccia sul panorama calcistico con il piccolo club del , che dopo la promozione nella Primera Divisi\u00f3n venezuelana cambia il nome in . Il suo notevole talento viene notato dai dirigenti del , che lo acquista nel 2000.\nDopo soli sei mesi nella capitale venezuelana si trasferisce in Messico, nelle file dello storico club del , dove aggiunge il suo talento ad un reparto offensivo che gi\u00e0 includeva Jes\u00fas Arellano e Antonio de Nigris. A fine stagione viene ceduto al . Nel 2003 \u00e8 ingaggiato dal .\nMaiorca.\nDopo numerose voci di mercato riguardanti un suo possibile trasferimento in Europa, nell'estate 2004 viene ufficialmente acquistato dal , all'epoca allenato dal suo mentore ai tempi del Monterrey, l'allenatore Benito Floro. Il trasferimento in Spagna rappresenta la definitiva consacrazione del giocatore, che si esprime ad ottimi livelli e risulta una pedina fondamentale del reparto offensivo della squadra. Il 20 marzo 2005, in occasione del match di campionato contro il subisce una violentissima gomitata dal difensore Javi Navarro che, oltre a provocargli numerose abrasioni e tagli al labbro e ad uno zigomo, lo fa cadere a terra, privo di sensi; trasportato in ospedale, \u00e8 stato a un passo dalla morte e sono state necessarie diverse settimane di ricovero.\nTornato in campo, nella stagione 2005-2006 si laurea miglior marcatore della squadra, con ben 11 reti, e nel 2006 l'agenzia di stampa spagnola EFE lo nomina terzo miglior giocatore sudamericano della Liga spagnola (la prima posizione \u00e8 occupata dall'argentino Pablo Aimar). Ottenuto anche il passaporto spagnolo nel marzo 2007, segna la sua prima tripletta nel netto 7-1 inflitto al . Alla fine della stagione sar\u00e0 il secondo miglior marcatore della squadra in campionato e il primo in Coppa del Re.\nBorussia M\u00f6nchengladbach.\nEssendo prossimo alla scadenza contrattuale con il club di Maiorca, il 26 giugno 2009 \u00e8 ceduto per 3,6 milioni di euro ai tedeschi del , con cui firma un contratto triennale.\nNella stagione d'esordio in Bundesliga segna 3 gol e 10 assist in 36 partite, ottenendo anche la fascia di capitano. Nell'annata 2010-2011 segna 4 gol e fornisce 6 assist in 22 presenze. Nella sua terza stagione in Renania Settentrionale-Vestfalia segna 6 gol ed \u00e8 autore di 12 assist in 34 partite di Bundesliga, contribuendo in modo decisivo alla qualificazione della squadra alla UEFA Champions League grazie al quarto posto in classifica. Nel febbraio 2012 prolunga il proprio contratto con il club sino al 2014. Nella stagione 2013-2014 \u00e8 autore di 7 gol nel campionato chiuso al sesto posto, con accesso ai ply-off di Europa League.\nTijuana.\nNell'estate del 2014 ritorna nel campionato messicano, dove aveva giocato dal 2000 al 2004, firmando un contratto con il . Il 18 luglio 2014 esordisce nella gara di apertura della Primera Divisi\u00f3n de M\u00e9xico contro il , persa 1-0. Il primo gol con la maglia del Tijuana arriva nella seconda giornata, su calcio di rigore, nella sconfitta per 2-1 contro l'. Nell'aprile 2015, in una partita valida per la dodicesima giornata del Torneo di Clausura 2015 del campionato messicano, \u00e8 squalificato per due giornate per aver morso il calciatore del Jes\u00fas Zavala, episodio non visto dall'arbitro.\nNew York Cosmos e Zulia.\nIl 28 gennaio 2016 si trasferisce ai , compagine della North American Soccer League. Il 3 aprile debutta, sotto la guida del tecnico venezuelano Giovanni Savarese, realizzando una doppietta nella partita vinta per 3-0 contro l'. Vince il campionato e la MLS Cup con 22 gol in 30 partite stagionali.\nIl 29 dicembre 2016 passa in prestito semestrale al , squadra della Primera Divisi\u00f3n venezuelana, facendo cos\u00ec ritorno in patria. Con il club gioca nel Torneo Apertura 2017.\nIl 24 luglio 2017 torna ai New York Cosmos, dove rimane fino al gennaio 2018.\nNazionale.\nUno tra i pi\u00f9 celebri e rappresentativi giocatori della nazionale Venezuelana, Arango ha debuttato con la \"Vinotinto\" il 27 gennaio 2000 contro la Danimarca. Ha partecipato a sei edizioni della Coppa America, nel 1999, nel 2001, nel 2004, nel 2007, nel 2011, dove ottiene la quarta posizione segnando anche un gol contro il Per\u00f9, e 2015. L'8 settembre 2015, in una conferenza stampa successiva ad un'amichevole contro , annuncia il proprio ritiro dalla nazionale.\nDetiene il record di presenze (129) con la \"Vinotinto\"."}
{"id": "919118", "revid": "125964529", "url": "https://it.wikipedia.org/wiki?curid=919118", "title": "Bubba Ray Dudley", "text": "Conosciuto per aver combattuto in WWE con il nome di Bubba Ray Dudley. Ha combattuto anche nella Extreme Championship Wrestling dal 1996 al 1999 come Buh Buh Ray Dudley, nella Total Nonstop Action Wrestling dal 2005 al 2015 con i nomi Brother Ray e Bully Ray e tra il 2017 e il 2020 nella Ring of Honor, sempre come Bully Ray.\nNella maggior parte della sua carriera, LoMonaco ha combattuto in coppia con D-Von nel team Dudley Boyz, conosciuta anche come Team 3D. Riconosciuto come uno dei tag team pi\u00f9 prolifico nella storia del wrestling, sono stati gli unici a vincere l'ECW, IWGP, NWA, TNA, WCW, WWF e WWE Tag Team Championship, e il primo tag team a essere stato introdotto nella TNA Hall of Fame. In WWE, i Dudleyz detengono il record del maggior numero di regni come campioni di coppia per un totale di nove volte, avendo detenuto il WWF/World Tag Team Championship otto volte e il WWE Tag Team Championship una volta. Nel 2018, inoltre, sono stati inseriti nella WWE Hall of Fame.\nCarriera.\nGli inizi (1991\u20131995).\nAllenato da Sonny Blaze, LoMonaco debutta nel 1991 con il nome Mongo Vyle e con la gimmick del motociclista proveniente da Hell's Kitchen, New York.\nExtreme Championship Wrestling (1995\u20131999).\nLoMonaco fa un provino per la Extreme Championship Wrestling nel 1995 sotto il nome di Mongo, interpretando la guardia del corpo di Bill Alfonso. Dopo aver impressionato positivamente Paul Heyman LoMonaco viene assunto. Venne rinominato Buh Buh Ray Dudley, membro balbuziente e sovrappeso della Dudley Family. Infatti il nome \"Buh Buh\" \u00e8 proprio ispirato alla balbuzie del personaggio.\nNel 1996 debutta in ECW D-Von Dudley, membro afro-americano della famiglia Dudley, che entra subito in feud con il resto della famiglia, sostenendo che il comportamento comico tenuto dai membri non fosse quello che doveva avere un vero Dudley. D-Von dopo aver cacciato Dances with Dudley, Dudley Dudley, e Chubby Dudley si unisce a Buh Buh Ray Dudley, Big Dick Dudley, Sign Guy Dudley e Studley Dudley.\nBuh Buh Ray e D-Von, ora conosciuti come \"Dudley Boyz\", diventarono uno dei tag team dominanti della federazione, vincendo ben otto volte gli ECW World Tag Team Championship, diventando di fatto il team con il maggior numero di vittorie del titolo di coppia ECW. Tra l'altro sconfissero i maggiori team dell'epoca cio\u00e8 i Public Enemy (Johnny Grunge e Rocco Rock), gli Eliminators (Perry Saturn e John Kronus), i Gangstas (New Jack e Mustafa Saed) e la coppia formata da Sabu e Rob Van Dam.\nNel 1999 Buh Buh Ray e D-Von lasciano la ECW per accasarsi in WWF.\nWorld Wrestling Federation/Entertainment.\nThe Dudley Boyz (1999\u20132002).\nNel 1999, Buh Buh Ray e D-Von abbandonarono la ECW per approdare nella World Wrestling Federation, dove la pronuncia da balbuziente \"Buh Buh\" del nome \"Bubba Ray Dudley\" venne presto abbandonata. Per tutto il 2000 e il 2001, i Dudley Boyz iniziarono a tre team per il WWF Tag Team Championship con gli Hardy Boyz, e Edge and Christian. La faida diede vita agli acclamati Tables, Ladders and Chairs match di SummerSlam e WrestleMania X-Seven. Nonostante all'inizio erano \"heel\", una delle cose in cui Bubba Ray era conosciuto era nel colpire con una Powerbomb sul tavolo molte Divas della WWE, tra cui Terri, Mae Young, Lita, Trish Stratus, Tori, Torrie Wilson, Stacy Keibler e Jazz. I Dudley Boyz vennero presto acclamati dalla folla e furono girati come \"face\" verso i primi mesi del 2000. Nella puntata di \"SmackDown!\" del 28 dicembre 2000, Bubba ricevette un'opportunit\u00e0 titolata contro l'allora WWF Champion Kurt Angle, perdendo. Nei primi mesi del 2001, i Dudley si allearono con Spike Dudley.\nNel 1999 i Dudley Boyz debuttano in WWF come heel. Tra il 2000 ed il 2001 i Dudley sono coinvolti in un feud a tre per i WWF Tag Team Titles contro gli Hardy Boyz e la coppia formata da Edge e Christian. Il feud diede vita agli acclamati Tables, Ladders and Chairs match di SummerSlam 2000 e WrestleMania X-Seven. I Dudley cominciarono ad essere tifati quindi all'inizio del 2000 vennero \"turnati\" face. Nel dicembre del 2000 Bubba Ray ricevette una title shot contro l'allora WWF Champion Kurt Angle, ma tuttavia perse. Ad inizio 2001 i Dudley vennero raggiunti in WWF da Spike Dudley.\nA met\u00e0 2001 i Bubba Ray e D-Von turnarono nuovamente heel unendosi all'Alliance durante la storyline dell'Invasion. Alla fine della storyline i wrestler che facevano parte dell'Alliance vennero licenziati, tuttavia i Dudley mantennero il posto di lavoro poich\u00e9 erano i campioni di coppia.\nDopo WrestleMania X8 la WWF viene rinominata World Wrestling Entertainment ed i Dudley si dividono a causa della Brand Extension. D-Von finisce a SmackDown! con la gimmick di Reverend D-Von con il debuttante Deacon Batista) come suo guardaspalle. Nel frattempo Bubba Ray a RAW conquista il WWE Hardcore Championship per 8 volte, forma un tag team con Spike Dudley ed affronta Triple H per il World Heavyweight Championship fallendo.\nA fine 2002 si riunisce con D-Von, con cui ha per tutto il 2003 e inizio 2004 rivalit\u00e0 con tag team come i 3-Minute Warning, gli Un-Americans e La Resistance. Il 22 marzo passano a Smackdown! e turnano nuovamente heel sotto la guida di Paul Heyman, dove incominciano una rivalit\u00e0 con i campioni Rob Van Dam &amp; Rey Mysterio. Il 27 maggio rapiscono Paul Bearer, manager di The Undertaker, contro il quale perderanno un handicap a Great American Bash. A luglio del 2004 Bubba Ray e D-Von si riuniscono con Spike, assistendolo nei suoi match per il WWE Cruiserweight Championship. In questo periodo i Dudley vinsero un'ultima volta i WWE Tag Team Championship. Dall'inizio del 2005 i Dudley Boyz vennero spostati in OVW per mancanza d'idee.\nIl 12 giugno 2005 i Dudley partecipano ad ECW One Night Stand dove nel main event affrontano e sconfiggono Tommy Dreamer e The Sandman ottenendo la vittoria dopo una Powerbomb proprio di Bubba Ray su un tavolo infuocato. Questo si riveler\u00e0 l'ultimo match dei Dudley in WWE.\nTotal Nonstop Action Wrestling.\nTeam 3D (2005\u20132010).\nPoich\u00e9 la WWE detiene il copyright sul nome \"Dudley\", LoMonaco e Hughes debuttano in TNA come Team 3D con i nomi di Brother Ray Deadly &amp; Brother Devon Deadly. Tuttavia il suffisso \"Deadly\" venne presto omesso, divenendo semplicemente Brother Ray e Brother Devon.\nIl debutto televisivo avviene il 1\u00ba ottobre 2005 come face, confrontandosi subito con l'NWA World Heavyweight Champion Jeff Jarrett ed i suoi alleati, gli America's Most Wanted (Chris Harris e James Storm), che al momento erano NWA World Tag Team Champion. Dopo alcuni scontri tra il Team 3D e gli AMW si unisce alla faida anche il Team Canada. Intanto debutta al fianco del Team 3D anche Spike Dudley con il nome di Brother Runt.\nIl Team 3D successivamente entra in faida com i Latin American Exchange fino ad un electrified Steel Cage Match dove vincono gli NWA World Tag Team Championship.\nDopo la rottura del contratto tra la TNA e la NWA il Team 3D viene privato dei titoli, ma tuttavia vengono decretati TNA World Tag Team Champion d'ufficio. A Slammiversary 2007 difendono le cinture contro Road Warrior Animal e Rick Steiner.\nA Victory Road il Team 3D perde i titoli contro Kurt Angle e Samoa Joe.\nNel 2008 il Team 3D (con l'aiuto del traditore Johnny Devine) inizia un feud contro i Motor City Machine Guns (Alex Shelley e Chris Sabin) e l'intera X-Division. Tuttavia la storyline venne abbandonata in fretta.\nRay e Devon successivamente si allearono con Kurt Angle nel suo feud contro A.J. Styles. Questa alleanza li port\u00f2 a collidere anche con Christian Cage e Rhino. Successivamente il Team 3D entra in faida con Matt Morgan ed Abyss. Poco dopo Ray e Devon vengono coinvolti nel feud tra la Main Event Mafia ed il TNA Front Line. Inizialmente il Team 3D sembra propenso ad unirsi alla MEM ma alla fine con un doppio gioco turnano face e si uniscono al Front Line.\nIl Team 3D inizia una serie di incontri con i Beer Money, Inc. e la British Invasion con in palio gli IWGP Tag Team Championship ed i TNA World Tag Team Championship. In quelle settimane Ray e Devon turnano heel alleandosi con Rhino nella sua lotta contro i giovani della compagnia. A loro si unisce un allievo dell'accademia del Team 3D, Jesse Neal. Dopo essere stati sconfitti da Matt Morgan, D'Angelo Dinero, Hernandez e Suicide a Final Resolution in un 8 men tag team match ad eliminazione la storyline venne accantonata ad inizio del 2010, in coincidenza dell'arrivo di Hulk Hogan ed Eric Bischoff. Il Team 3D, ora nuovamente face inizia un feud con i Nasty Boys. nel feud furono inclusi anche Jimmy Hart a favore dei Nasty Boys e Jesse Neal e Brother Runt a favore del Team 3D. Durante la faida Ray turna heel attaccando Neal, andando cos\u00ec a creare una faida interna al Team 3D. Successivamente Brother Devon si unisce al gruppo di ex ECW formato da Mick Foley, Tommy Dreamer, Raven, Stevie Richards, Pat Kenney, Al Snow ed il TNA World Heavyweight Champion Rob Van Dam ed attaccano Brother Ray, Abyss ed il resto dello spogliatoio della TNA. Nelle settimane successive Devon propone a Ray di unirsi al gruppo e dopo l'iniziale rifiuto Ray si unisce. Al PPV in onore degli ex ECW Hardcore Justice il Team 3D sconfigge Axl Rotten e Kahoneys in un South Philadelphia Street Fight. Durante la puntata successiva di Impact! gli ex ECW, ora conosciuti collettivamente come Extreme, Version 2.0 (EV 2.0), vengono attaccati dalla Fourtune, stable capeggiata da Ric Flair che non considera gli EV 2.0 degni di rimanere in TNA.\nSuccessivamente il Team 3D esce di scena per negoziare il contratto con la TNA. Un mese dopo il Team 3D promette che a TNA Bound for Glory far\u00e0 un annuncio speciale. L'annuncio \u00e8 il ritiro del Team e come ultima richiesta, ottengono un match valevole per il titolo contro i Motor City Machine Guns a Turning Point, perdendo.\nImmortal (2010\u20132012).\nLa settimana seguente alla sconfitta per mano dei MCMG viene organizzata una cerimonia per il ritiro del Team 3D. Durante la cerimonia Brother Ray attacca Devon effettuando un turn heel. La settimana seguente dichiara che Devon si \u00e8 indebolito e che non era altro che il Marty Jannetty del team. Il 16 dicembre 2010 LoMonaco cambia ring name in Bully Ray e sconfigge con facilit\u00e0 Amazing Red. Nei mesi successivi Ray feuda con l'ex compagno Devon. Il feud viene interrotto quando Bully Ray si unisce agli Immortal di Hulk Hogan ed Eric Bischoff e feuda con la Fortune. In particolare Ray collide con A.J. Styles ed infine vince la faida sconfiggendolo in un Last Man Standing Match a Slammiversary IX.\nSuccessivamente Ray comincia ad avere delle diatribe con il compagno di stable Mr. Anderson che porter\u00e0 ad un match tra i due ad Hardcore Justice, vinto da Ray dopo un colpo basso. Intanto Ray \u00e8 uno dei partecipanti del Bound for Glory Series, un torneo per determinare chi competer\u00e0 per il titolo mondiale a Bound fo Glory. Ray arriva in finale ma viene sconfitto dal membro della Fortune Bobby Roode. A Bound for Glory Ray viene sconfitto da Mr. Anderson in un Falls Count Everywhere Match. A Turning Point Ray e Scott Steiner vengono sconfitti da Anderson ed Abyss ed a Genesis viene sconfitto da Abyss in un Monster's Ball match.\nIn seguito Bully Ray si allea con il campione Bobby Roode interferendo nei match del canadese. Tuttavia l'alleanza ha vita breve e Bully Ray abbandona Roode durante un tag team match contro Sting e James Storm. Ad Against All Odds Ray combatte in un Fatal-Four Way match per il titolo mondiale ma senza successo. Viene poi coinvolto in una storyline con Hulk Hogan. A TNA Victory Road 2012 combatte contro James Storm.\nAces &amp; Eights (2012\u20132014).\nA Impact Wrestling del 29 marzo, in coppia con Bobby Roode, affronta James Storm e Austin Aries.Durante l'Impact del 21 giugno perde, in un incontro valido per le Series, contro \"The Pope\" D'Angelo Dinero, a causa di un'interferenza di Abyss. 3 settimane dopo perde contro Kurt Angle. In seguito si allea con Sting per fronteggiare gli Aces &amp; 8s a Bound for Glory Venendo per\u00f2 sconfitti. Viene poi coinvolto in una storyline con Brooke Hogan venendo poi sospeso dal GM Hulk Hogan. Nella puntata seguente, sconfigge D-Von in un Tables match, imitando Hogan svariate volte durante l'incontro, facendo finire la sospensione.\nIl 10 marzo 2013 Ray vince a LockDown il suo primo TNA World Heavyweight Championship sconfiggendo Jeff Hardy ed effettuando un turn heel rivelandosi come leader della stable Aces &amp; 8s.\nIl 18 luglio 2013 Ray perde il titolo per mano di Chris Sabin nella puntata speciale di Impact Wrestling denominata Destination X. Il 15 agosto Bully Ray riesce a sconfiggere Sabin vincendo per la seconda volta il TNA World Heavyweight Championship ad Hardcore Justice in uno Steel Cage match. A Impact! gli Aces &amp; 8s vengono sconfitti e Devon viene cacciato nuovamente da Bully Ray che aveva subito lo schienamento da parte di Styles. Il 12 settembre a Impact! sconfigge Mr. Anderson e conserva il titolo in un Last Man Standing match. Viene annunciato che Ray dovr\u00e0 difendere il suo TNA World Heavyweight Championship a Bound for Glory 2013 dall'assalto di AJ Styles che ha vinto le Bound for Glory Series.\nFaida con i Carter e TNA Hall of Famer (2014\u20132015).\nA Slammiversary XII \u00e8 stata annunciata la sua introduzione nella TNA Hall of Fame insieme a Devon.\nCombatte il suo ultimo match in TNA a Bound for Glory dove insieme al Team 3D batte Tommy Dreamer e Abyss. Nella puntata di Impact Wrestling dell'8 maggio 2015, Bully Ray ha fatto un'apparizione come arbitro speciale per il match valido per il TNA Wold Heavyweight Championship tra Kurt Angle e Eric Young.\nCircuito indipendente (2013\u20132015).\nA partire dalla fine del 2013, Bully Ray e Devon sono stati un appuntamento fisso all'interno della House of Hardcore di Tommy Dreamer. Il 9 novembre 2013, al \"HoH 3\", Bully Ray ha attaccato Dreamer e Terry Funk dopo il main event, sostenendo che Dreamer lo ha offeso non invitandolo alla mostra, prima di sfidare Dreamer ad un falls-count-anywhere street fight al TNA One Night Only pay-per-view Old School. Spike Dudley \u00e8 uscito a salvarlo solo per essere battuto da Bully Ray, mentre Devon sembrava confrontarsi con Bully Ray solo per tradire Dreamer e colpirlo con un 3D, respingendo poi anche un attacco di Sandman.\nIl Team 3D hanno combattuto insieme anche contro Dreamer e Abyss, poi contro i Bad Influence, il 6 e 7 giugno 2014 ad House of Hardcore 4 e 5. Tuttavia, Bully Ray si sarebbe tirato fuori da entrambi gli eventi della TNA del presidente Dixie Carter, passando a una faida tra lui e Carter in TNA in una crossover storyline che coinvolge i lottatori di entrambe le federazioni. Il 13 luglio 2014, il Team 3D ha sconfitto Kevin Steen e Jason Axe per vincere i 2CW Tag Team Championship. Ad House of Hardcore 7, il Team 3D ha sconfitto la Killer Elite Squad.\nIl 7 febbraio 2015, Bully Ray sconfitto Dom Vitalli per vincere il Destiny Wrestling Organization Heavyweight Championship.\nRitorno in WWE (2015\u20132016).\nLoMonaco ha fatto un'apparizione di una notte in WWE alla Royal Rumble come il terzo partecipante, rispolverando il personaggio di Bubba Ray Dudley, ma \u00e8 stato eliminato da Bray Wyatt.\nNella puntata di \"Raw\" del 24 agosto 2015, Bubba Ray e D-Von Dudley hanno fatto un ritorno a sorpresa in WWE, per poi attaccare i campioni di coppia WWE, il New Day eseguendo una \"3D\" sul tavolo a Xavier Woods.\nA Night of Champions del 20 settembre i Dudley Boyz tentano l'assalto ai WWE Tag Team Championships dei New Day, sconfiggendoli tuttavia per squalifica (e senza dunque il passaggio dei titoli). A Hell in a Cell del 25 ottobre affrontano nuovamente i New Day, ma questa volta sono i campioni a trionfare.\nNel mese di novembre iniziano una faida con la Wyatt Family: nei primi due incontri (23 e 26 novembre) sono i Dudleyz a vincere ma per squalifica, venendo poi duramente picchiati. I Dudleyz allora si alleano con Tommy Dreamer e il 30 novembre vincono ancora per squalifica. Al gruppo si aggiunge anche il rientrante Rhyno, riformando il Team ECW, ma in due incontri, a e a \"Raw\" (in un Extreme Rules match), vengono nuovamente sconfitti dalla Wyatt Family.\nNella puntata di \"Raw\" dell'8 febbraio, dopo aver vinto insieme agli Usos un 8-man Tag Team Tables Match contro i New Day e Mark Henry (quest'ultimo ha abbandonato i compagni durante il match) hanno attaccato i gemelli Usos rifilando una \"3D\" su Jay e una Powerbomb su Jimmy sui tavoli, effettuando di fatto un turn heel. Sempre a \"Raw\", il 15 febbraio, hanno attaccato senza motivo Roman Reigns prima di venire respinti da Dean Ambrose. Nella puntata di \"SmackDown\" del 18 febbraio hanno affrontato Reigns e Ambrose ma questi due hanno vinto l'incontro per squalifica a causa dell'intervento di Brock Lesnar. Successivamente iniziano una faida proprio con gli Usos: nella puntata di \"SmackDown\" del 25 febbraio D-Von ha sconfitto Jimmy Uso mentre Bubba Ray ha sconfitto il fratello Jey nella puntata di \"Raw\" del 29 febbraio. Successivamente Bubba Ray ha affrontato e sconfitto prima Goldust nella puntata di \"SmackDown\" del 17 marzo e poi R-Truth nella puntata di \"Raw\" del 21 marzo. Nella puntata di \"SmackDown\" del 24 marzo ha affrontato e sconfitto Roman Reigns per squalifica a causa della brutalit\u00e0 di Reigns che ha violentemente aggredito Bubba Ray. Il 3 aprile a WrestleMania 32 i Dudleyz sono stati sconfitti dagli Usos. I Dudleyz, tuttavia, hanno avuto la loro rivincita contro gli Usos in un Tables match nella puntata di \"Raw\" del 4 aprile. Nella puntata di \"Raw\" dell'11 aprile viene indetto un torneo per decretare i contendenti numero 1 ai WWE Tag Team Championships detenuti dal New Day e i Dudleyz affrontano ai quarti di finale i Lucha Dragons, riuscendo a sconfiggerli. Nella semifinale, invece, svoltasi il 18 aprile a \"Raw\", i Dudley Boyz sono stati sconfitti da Enzo Amore e Colin Cassady, venendo eliminati. Nella puntata di \"Raw\" del 23 maggio viene sconfitto da Colin Cassady. Nella puntata di \"SmackDown\" del 1\u00ba giugno i Dudley Boyz hanno sconfitto i Golden Truth (Goldust e R-Truth). Il 19 giugno nel \"Kickoff\" di Money in the Bank i Dudleyz sono stati sconfitti dai Lucha Dragons. Nella puntata di \"Raw\" dell'11 luglio Bubba Ray e D-Von hanno partecipato ad una Battle Royal per determinare il contendente n\u00ba1 all'Intercontinental Championship, detenuto da The Miz, ma sono stati entrambi eliminati.\nCon la Draft Lottery avvenuta nella puntata di \"SmackDown\" del 19 luglio, i Dudley Boyz sono stati trasferiti nel roster di \"Raw\". I Dudleyz sono tornati nella puntata di \"Raw\" dell'8 agosto dove sono stati sconfitti da Neville e Sin Cara. Nella puntata di \"Raw\" del 15 agosto i Dudleyz sono stati sconfitti da Kofi Kingston e Xavier Woods del New Day. Il 21 agosto a SummerSlam i Dudleyz sono stati sconfitti da Neville e Sami Zayn nel kickoff.\nLa sera successiva, a \"Raw\", i Dudleyz hanno annunciato il loro abbandono dalla WWE, dopo aver attaccato gli Shining Stars ed essere stati brutalmente attaccati in seguito da Luke Gallows e Karl Anderson.\nCircuito indipendente (2016\u20132017).\nIl 28 agosto 2016 \u00e8 stato annunciato che i Dudleyz, noti ora come Team 3D, sono entrati a far parte della Insane Championship Wrestling.\nDopo aver combattuto alla House of Glory il 17 dicembre 2016, D-Von ha annunciato il suo ritiro dal mondo del wrestling, sancendo di fatto la fine della stable.\nRitorno in WWE (2018).\nNella puntata speciale di \"Raw\" del 22 gennaio 2018 in occasione dei venticinque anni dello show, i Dudley Boyz hanno fatto il loro ritorno a sorpresa per una notte; Bubba Ray e D-Von sono intervenuti al termine del match (terminato in no contest) tra Heath Slater e Rhyno e il Titus Worldwide (Apollo Crews e Titus O'Neil) dove hanno colpito Slater con una \"3D\". Il 29 gennaio \u00e8 stata annunciata da ESPN la futura introduzione dei Dudley Boyz nella WWE Hall of Fame. Il 6 aprile i Dudley Boyz sono stati ufficialmente introdotti nella WWE Hall of Fame dai loro storici avversari Edge e Christian."}
{"id": "919119", "revid": "834", "url": "https://it.wikipedia.org/wiki?curid=919119", "title": "Ong", "text": ""}
{"id": "919126", "revid": "1005847", "url": "https://it.wikipedia.org/wiki?curid=919126", "title": "Partito Socialdemocratico (Estonia)", "text": "Il Partito Socialdemocratico (in estone: \"Sotsiaaldemokraatlik Erakond\" - SDE) \u00e8 un partito politico estone di orientamento socialdemocratico costituitosi nel 2004.\nIl suo precursore \u00e8 stato il Partito Popolare Moderato (\"Rahvaerakond M\u00f5\u00f5dukad\"), nato nel 1999 dalla confluenza tra due distinti soggetti politici:\nStoria.\n1990-2004.\nIl Partito Socialdemocratico Estone fu fondato durante il periodo della perestroika dalla fusione di una serie di movimenti: il \"Partito Democratico del Lavoro Estone\", il \"Partito Socialdemocratico Estone per l'Indipendenza\", il \"Partito Socialdemocratico Russo d'Estonia\" e l\"'Associazione Estera del Partito Socialista Estone\".\nIn occasione delle elezioni parlamentari del 1992 si presenta insieme al Partito di Centro Rurale Estone dando luogo allUnione Elettorale Moderati, che ottiene il 9,7%; l'alleanza viene riproposta alle parlamentari del 1995, quando i Moderati ottengono il 6%. Nel 1996 i due partiti confluiscono definitivamente nel nuovo soggetto politico. \nAlle elezioni parlamentari del 1999 i Moderati ed il Partito Popolare si presentano congiuntamente, ottenendo il 15,2% dei voti; entrambe le forze politiche entrano a far parte del governo di Mart Laar, leader dell'Unione della Patria. Successivamente, nel novembre del 1999, i due partiti confluiscono definitivamente in un unico soggetto, il Partito Popolare Moderato.\nAlle elezioni parlamentari del 2003 la nuova formazione politica ottiene il 7% dei voti.\nNel febbraio del 2004 il partito assunse l'attuale denominazione di Partito Socialdemocratico.\n2004-oggi.\nAlle elezioni europee del 2004 il Partito Socialdemocratico si attesta come la prima forza politica del Paese, col 36,8% dei voti.\nNel 2006 Toomas Hendrik Ilves, sostenuto dai socialdemocratici, viene eletto Presidente della Repubblica.\nAlle elezioni parlamentari del 2007, lo SDE ottiene il 10,6% dei voti ed entra a far parte del governo insieme ai liberali del Partito Riformatore Estone ed ai conservatori dell'Unione Patria e Res Publica."}
{"id": "919127", "revid": "1543377", "url": "https://it.wikipedia.org/wiki?curid=919127", "title": "Dario Mairano", "text": " membro dell'Associazione Nazionale Umoristi (A.N.U.).\nBiografia.\nVisse a Torino, dove esercit\u00f2 la professione di medico e dove port\u00f2 avanti la sua passione per il disegno, per la satira e per l'umorismo. Collabor\u00f2 come illustratore di testi scolastici per l'editore Paravia e come vignettista per \"La Stampa\", \"Radiocorriere\", \"Help\", \"Paese Sera\", \"Ca Bal\u00e0\", \"Promozione Salute\" e \"Nuova Societ\u00e0\". Nel 1970 fond\u00f2 con Claudio Mellana la rivista underground \"Pelo e Contropelo\", attiva sino agli anni ottanta. I suoi disegni sono esposti al Museo di Bajardo."}
{"id": "919129", "revid": "7609258", "url": "https://it.wikipedia.org/wiki?curid=919129", "title": "Pr\u00e9pas", "text": ""}
{"id": "919131", "revid": "767487", "url": "https://it.wikipedia.org/wiki?curid=919131", "title": "Il boom", "text": "Il boom \u00e8 un film del 1963 diretto da Vittorio De Sica, con soggetto e sceneggiatura di Cesare Zavattini.\nTrama.\nGiovanni Alberti, aspirante palazzinaro negli anni del boom economico, \u00e8 fortemente indebitato a causa delle sue scarse capacit\u00e0 negli affari ma soprattutto del suo elevato tenore di vita, che si sforza di mantenere a tutti i costi anche per le pressioni della bella e frivola moglie Silvia, di cui \u00e8 molto innamorato. Dopo che Giovanni, impossibilitato a restituire un prestito, ha chiesto aiuto finanziario a parenti e presunti amici ricevendo solo rifiuti, inaspettatamente la moglie di un ricco costruttore, la signora Bausetti, gli d\u00e0 un appuntamento privato prospettandogli un affare interessante. Giovanni sospetta che l'attempata signora intenda farne il suo amante, ma in realt\u00e0 la Bausetti gli propone, per una grossa cifra, di vendere una cornea al marito, cieco da un occhio. Potendoselo permettere, spiega la donna, non vale la pena di impiantare la cornea di un morto sconosciuto, ma \u00e8 preferibile proporre un accordo del genere, per quanto illegale, a un soggetto giovane e sano.\nNel frattempo si diffonde la notizia che Giovanni \u00e8 rovinato; Silvia, sentendosi tradita e vedendosi costretta a rinunciare all'agiatezza, torna alla casa paterna con il figlio di due anni. Giovanni, disperato per l'abbandono della moglie, finisce per accettare la proposta dei Bausetti e accetta un congruo anticipo, fissando l'operazione per la settimana successiva. Con il denaro, che afferma di aver guadagnato in un fortunato affare, l'uomo organizza un ricevimento nel suo appartamento dell'EUR, per vendicarsi dei conoscenti che l'avevano umiliato e per riconquistare la stima di Silvia, la quale, allontanato lo spettro della povert\u00e0, non esita a riavvicinarglisi e a dichiararsi fiera di lui.\nTutto sembra filare liscio, ma l'asportazione dell'occhio incombe. Giovanni, fingendo con la moglie di partire per un viaggio d'affari, si presenta nella clinica privata di fiducia dei Bausetti come pattuito, ma al momento dell'operazione scappa via. L'intervento della Bausetti riesce a convincerlo a non venir meno all'accordo: Giovanni, rassegnato, si riavvia verso la clinica."}
{"id": "919136", "revid": "812213", "url": "https://it.wikipedia.org/wiki?curid=919136", "title": "Mark LoMonaco", "text": ""}
{"id": "919137", "revid": "812213", "url": "https://it.wikipedia.org/wiki?curid=919137", "title": "Brother Ray", "text": ""}
{"id": "919142", "revid": "1652635", "url": "https://it.wikipedia.org/wiki?curid=919142", "title": "Mohammed Omar", "text": "'Omar era sulla lista dei ricercati da parte del Dipartimento di Stato statunitense in seno al \"Rewards for Justice\" avendo ospitato Osama bin Laden e i miliziani di al-Qaeda nel periodo precedente l'attacco dell'11 settembre alle Torri Gemelle di New York.\nBiografia.\n\u02bfOmar apparteneva al gruppo etnico pashtun. Figlio di braccianti, \u00e8 cresciuto tra le capanne del villaggio di Singesar, dove non esistevano scuole e le donne dovevano abbigliarsi velate (secondo altri verrebbe invece da Nodeh), presso Kandahar. Perse il padre da giovane ed ebbe la responsabilit\u00e0 di mandare avanti la famiglia. \u00c8 sposato con tre mogli dalle quali ha avuto sei figli.\nInvasione sovietica e radicalizzazione.\nHa combattuto nella fazione dei mujaheddin anti-sovietici \"Harakat-i Inqilab-i Islami\" (Movimento rivoluzionario islamico). \u02bfOmar venne ferito per quattro volte e in una di queste occasioni perse l'occhio destro a causa di un proiettile. La leggenda vuole che, appena ferito, \u02bfOmar si sia cavato da solo l'occhio ricucendo le palpebre. Secondo fonti della Croce Rossa, l'occhio fu asportato chirurgicamente.\n\u00c8 possibile che abbia iniziato a studiare e insegnare in una madrasa della citt\u00e0 di Quetta dopo essere stato dimesso dall'intervento. \u00c8 certo che egli \u00e8 stato un mullah in una madrasa di un villaggio nei pressi della citt\u00e0 di Kandahar.\nDopo il 1989.\nIn seguito alla ritirata dei sovietici dall'Afghanistan avvenuta nel 1989 e alla caduta del regime comunista di Kabul, nel 1992, il paese cadde in uno stato di caos, preda delle fazioni di mujaheddin che entrarono in lotta per il potere. \u02bfOmar si pose a capo di un gruppo di afghani, poi denominati talebani (studenti). I suoi soldati venivano dalle scuole coraniche dell'Afghanistan e dai campi profughi che si trovavano lungo il confine con il Pakistan. Combatterono contro la corruzione dilagante emersa in questo periodo di guerra civile e furono ben accolti dagli afghani stanchi, vessati dai signori della guerra.\nIl suo movimento acquist\u00f2 forza durante quell'anno e arruol\u00f2 velocemente reclute dalle scuole islamiche. Nel novembre 1994 il movimento di \u02bfOmar riusc\u00ec a conquistare la provincia di Kandahar.\nI talebani attaccarono per primo Gulbuddin Hekmatyar, che era gi\u00e0 impegnato a bombardare Kabul, controllata da Ahmad Shah Massoud. Trovandosi tra due fuochi, Hekmatyar fugg\u00ec dopo che il suo quartier generale (Charasyab) venne conquistato dai talebani. A questo punto \u02bfOmar fece aprire le strade che portavano a Kabul, in modo da dare respiro alla popolazione stremata da mesi d'assedio (che aveva provocato oltre diecimila morti). Questa mossa aument\u00f2 ulteriormente la popolarit\u00e0 dei Talebani. Massoud, che occupava Kabul, per essere pi\u00f9 sicuro attacc\u00f2 gli Hazara che occupavano i sobborghi sud della citt\u00e0 e li sottomise. Ma questi cedettero le loro armi pesanti ai talebani. Tuttavia questa alleanza dur\u00f2 pochissimo: Abdul Aki, capo degli Hazara, mor\u00ec in un incidente su un elicottero. I suoi uomini ritennero responsabili i soldati di \u02bfOmar.\nI talebani occuparono la zona sud di Kabul, ma Massoud, eccellente stratega, riusc\u00ec a spingerli in campo aperto e li sconfisse duramente. Allora ripiegarono su Herat, occupata da un altro signore della guerra, Ismail Khan. Questo, indebolito dalla corruzione dei suoi uomini, venne sconfitto e fugg\u00ec in Iran. Riprese anche l'offensiva su Kabul, con la presa della citt\u00e0 di Jalalabad. Kabul cadde in mano talebana il 26 settembre del 1996. Abdul Rashid Dostum, uno dei quattro signori della guerra, fugg\u00ec in Uzbekistan. Massoud si arrocc\u00f2 nel Panshir e venne ucciso in un attentato prima dell'attacco alle Torri Gemelle.\nLeader dei talebani.\nIl 4 aprile 1996 i sostenitori del mullah \u02bfOmar lo acclamano con il titolo di \"Am\u012br al-Mu\u02bemin\u012bn\" (\u0623\u0645\u064a\u0631 \u0627\u0644\u0645\u0624\u0645\u0646\u064a\u0646, \"comandante dei credenti\") - titolo usato storicamente per i califfi - dopo che egli davanti alla folla di mullah dal tetto di un palazzo aveva indossato il mantello (\"burda\") del profeta Maometto, esposto in rare occasioni, l'ultima nel 1935, che si trovava nel Santuario del Mantello, uno dei luoghi di culto pi\u00f9 importanti dell'Afghanistan a Kandahar. Con questa esibizione si arroga il diritto di guidare non solo gli afgani ma tutti i musulmani . Questo titolo gli fornir\u00e0 una legittimazione mistica di superiorit\u00e0 sugli altri leader, che si manifester\u00e0 con la sua politica intransigente e la sua vita appartata.\n\u02bfOmar rinomin\u00f2 l'Afghanistan come \"Emirato Islamico dell'Afghanistan\" nell'ottobre 1997. Nonostante questo il mullah \u02bfOmar non si trasfer\u00ec a Kabul. Infatti, visit\u00f2 Kabul solo due volte durante il regime talebano che dur\u00f2 dal 1996 al 2001. \u02bfOmar govern\u00f2 ritirato nella sua base di Kandahar.\nSotto il mullah \u02bfOmar le autorit\u00e0 talebane applicarono la shari'a, la legge islamica con un'interpretazione singolare e estrema mai applicata altrove. Alle donne non fu concesso lavorare, eccetto che nella cura della salute, o frequentare scuole. Fu applicata un'interpretazione radicale del codice del vestiario islamico: le donne potevano uscire di casa solo se coperte da un burqa. Gli uomini erano obbligati a lasciarsi crescere la barba e ad evitare vestiti o acconciature in stile occidentale. I cinema furono chiusi e la musica vietata. Il furto veniva punito con l'amputazione di una mano, lo stupro e l'omicidio con la pubblica esecuzione. Gli adulteri venivano lapidati. A Kabul le pene venivano eseguite di fronte alla folla in quello che era stato lo stadio di calcio della citt\u00e0.\nAllo stesso tempo, band\u00ec formalmente la coltivazione del papavero da oppio dall'Afghanistan.\nDopo il 2001.\nDa quando nel 2001 \u00e8 iniziata la guerra all'Afghanistan, \u02bfOmar mantiene dalla clandestinit\u00e0 il ruolo di capo della resistenza. Gli Stati Uniti offrono 10 milioni di dollari di ricompensa per informazioni che aiutino a catturarlo e di 25 milioni per la sua cattura.\nIl 23 maggio 2011 la televisione afghana \"Tolo tv\", basandosi su fonti anonime, ha erroneamente annunciato l'uccisione del Mullah in Pakistan due giorni prima, notizia successivamente smentita dai portavoce dei talebani, i quali hanno ribadito come egli si trovi in Afghanistan e continui a guidare la resistenza.\nMorte.\nIl 29 luglio 2015 fonti vicine ai vertici della sicurezza afghana hanno confermato la morte del Mullah \u02bfOmar. Secondo tali fonti, poi confermate dai talebani stessi, il mullah \u00e8 morto per tubercolosi nel 2013."}
{"id": "919147", "revid": "1568601", "url": "https://it.wikipedia.org/wiki?curid=919147", "title": "Cabasite", "text": "La cabasite, conosciuta anche come acadialite, \u00e8 un tectosilicato minerale di una zeolite, con formula:\n(Ca,Na2,K2,Mg)Al2Si4O12\u00b76H2O.\nEtimologia.\nIl nome di questo minerale \u00e8 stato inizialmente trascritto come chabasie da Bosc d'Antic e fatto derivare dall'autore dal greco \u03c7\u03b1\u03b2\u03ac\u03b6\u03b9\u03bf\u03c2, \"chab\u00e0zios\", una delle 20 pietre nominate nella poesia orfica \"Lithik\u00e0\", verso 758. \nIl nome che effettivamente \u00e8 presente nei manoscritti della poesia \u00e8 \u03c7\u03b1\u03bb\u03ac\u03b6\u03b9\u03bf\u03c2, \"chal\u00e0zios\", per cui il minerale avrebbe dovuto essere ridenominato in \"chalazite\" o \"chalasite\", ma si \u00e8 preferito mantenere il nome originale chabazite che, nelle pubblicazioni in lingua italiana, \u00e8 divenuto cabasite.\nMinerali della serie.\nDalla prevalenza di un diverso catione all'interno della struttura si ha: \nper cui in base alla nomenclatura dell'IMA non \u00e8 pi\u00f9 il nome di una specie mineralogica ma di una serie di minerali.\nAbito cristallino.\nSi presenta normalmente nel sistema triclino con cristalli pseudocubici o romboedrici; pu\u00f2 essere incolore, bianca, arancione, marrone, rosa, verde e gialla, il colore varia al cambiare del catione prevalente nella struttura cristallina.\nForma in cui si presenta in natura.\nI cristalli sono spesso geminati.\nLa lucentezza \u00e8 vitrea e la trasparenza \u00e8 translucida.\nLocalit\u00e0 di rinvenimento.\nSi trova prevalentemente in India, Islanda, Isole F\u00e6r \u00d8er, Irlanda del Nord, Italia, Boemia in Germania e Stati Uniti d'America."}
{"id": "919150", "revid": "264902", "url": "https://it.wikipedia.org/wiki?curid=919150", "title": "Autoveicolo per trasporto specifico", "text": "L'autoveicolo per trasporto specifico \u00e8 una particolare categoria di autoveicoli per trasporto di merci la cui carrozzeria \u00e8 adibita e funzionale prevalentemente per la movimentazione di limitate categorie di prodotti. L'appellativo di \"autoveicolo\" limita la definizione ad i soli veicoli dotati di motore e, nella fattispecie, agli autocarri, ma il codice della strada ammette l'esistenza anche di rimorchi e semirimorchi adibiti al trasporto specifico, nonch\u00e9 di motoveicoli.\nApprofondimenti.\nLa caratteristica principale di un \"veicolo adibito a trasporto specifico\" \u00e8 la sua carrozzeria che mal si adatta al trasporto di materiale differente da quello per cui \u00e8 stata progettata. Per il resto, si tratta di comunissimi autocarri, autotreni ed autoarticolati. Ad esempio, tutte le autocisterne rientrano, a pieno titolo, in questa categoria di veicoli, cos\u00ec come le bisarche e stessa cosa pu\u00f2 dirsi per i rispettivi rimorchi e/o semirimorchi.\nUn trattore stradale non \u00e8 generalmente definito quale veicolo adibito a trasporto specifico, nonostante sia specializzato al solo traino di veicoli senza motore.\nAnche i veicoli adibiti alla movimentazione di materiali edili sfusi, di risulta e derivanti dalla demolizione non vengono, generalmente riconosciuti come \"adibiti a trasporto specifico\", seppure lo siano, perch\u00e9 \u00e8 stata dedicata loro una categoria speciale: quella dei mezzi d'opera."}
{"id": "919151", "revid": "599013", "url": "https://it.wikipedia.org/wiki?curid=919151", "title": "UNTAET", "text": "Il termine UNTAET (acronimo di \"United Nations Transitional Administration in East Timor\", in italiano Amministrazione Transitoria delle Nazioni Unite a Timor Est) identifica una missione delle Nazioni Unite attiva dal 25 ottobre 1999 al 20 maggio 2002 a Timor Est.\nStoria.\nL'intervento ebbe luogo a seguito della crisi di Timor Est del 1999, che si concretizz\u00f2 in pesanti violenze ad opera di miliziani filo-indonesiani appoggiate dallo stesso esercito indonesiano occupante Timor Est, allora considerata dall'Indonesia una propria provincia col nome di \"Timor Timur\". L'UNTAET ricevette il 20 febbraio 2000 le consegne dall'INTERFET (\"International Force for East Timor\"), un corpo esclusivamente militare delle Nazioni Unite, che era sbarcato a Dili il 20 settembre 1999, con il compito di ripristinare l'ordine nel Paese e preparare il terreno per l'azione di UNTAET.\nLa missione era incaricata della gestione civile, amministrativa e giudiziaria del paese. Al termine della missione tutte le forze sono confluite nel UNMISET. Oltre all'assunzione dell'Amministrazione del Paese da parte di un'organizzazione facente capo alle Nazioni Unite, venne istituito, con delibera della medesima 2000/11 gli Special panels della corte del distretto di Dili, sessioni di un tribunale speciale istituito per processare i responsabili dei gravi crimini commessi tra il 1\u00ba gennaio e il 25 ottobre 1999 a Timor Est.\nIl ruolo e la funzione.\nIl mandato di UNTAET prevedeva:\nPaesi partecipanti.\nAl vertice della missione erano il brasiliano S\u00e9rgio Vieira de Mello e il filippino generale Jaime de los Santos. Il contingente militare era costituito principalmente da militari australiani, mentre ai militari neozelandesi era affidato il compito di sorvegliare la parte meridionale del confine, considerata la pi\u00f9 instabile.\nAltri paesi coinvolti nella missione erano Argentina, Brasile, Danimarca, Figi, Irlanda, Giappone, Malaysia, Russia, Singapore, Thailandia, Filippine, Portogallo e Svezia. Hanno partecipato anche la Francia con militari delle forze speciali e gli Stati Uniti con un corpo di polizia."}
{"id": "919155", "revid": "767487", "url": "https://it.wikipedia.org/wiki?curid=919155", "title": "High Stakes (film 1989)", "text": "High Stakes \u00e8 un film del 1989 diretto da Amos Kollek.\nTrama.\nJohn Stratton e Melanie Rose vivono entrambi a New York ma in due mondi diversi: lui \u00e8 uno stimato agente di borsa di Wall Street e lei \u00e8 una spogliarellista. Le loro vite si scontrano in un fine settimana fatale."}
{"id": "919168", "revid": "125993199", "url": "https://it.wikipedia.org/wiki?curid=919168", "title": "Kiss Me (film)", "text": "Kiss Me (\"She's All That\") \u00e8 un film del 1999 diretto da Robert Iscove.\nIn Italia \u00e8 uscito con il titolo \"Kiss Me\", prendendo il titolo dall'omonimo brano dei Sixpence None the Richer, che fa parte della colonna sonora.\nTrama.\nIn un liceo della California Zack e Taylor formano la coppia perfetta, lui capitano della squadra di calcio e lei per la sua bellezza destinata a vincere ogni anno il titolo di miss. Durante le vacanze pasquali Taylor conosce un divo del piccolo schermo e al ritorno molla Zack. Lui per sdrammatizzare e vendicarsi scommette con i suoi amici che con un po' di lavoro \u00e8 in grado di trasformare chiunque in reginetta del ballo di fine anno. La scelta cade su Laney, una ragazza modesta e irascibile, molto insicura di s\u00e9 e con la passione per la pittura. Pur se con difficolt\u00e0, Zack riesce ad avvicinarsi a Laney e i due iniziano a frequentarsi. Questa frequentazione si rivela fruttuosa per entrambi; ciascuno dei due scopre di poter imparare qualcosa dall'altro. Col passare del tempo Zack e Laney si innamorano l'uno dell'altra, ma il loro rapporto si interrompe bruscamente quando Laney scopre di essere stata oggetto di una scommessa. A complicare le cose Dean, il migliore amico di Zack, scopre di essere attratto da Laney e inizia a corteggiarla, mentre Taylor cerca di riavvicinarsi a Zack dopo essere stata lasciata dal suo nuovo partner. Zack per\u00f2, ormai seriamente innamorato di Laney, dopo esser stato proclamato re del ballo scolastico con Taylor (che supera Laney per pochi voti), la raggiunge a casa sua, dove si scusa con lei dichiarandole i suoi sentimenti e riesce a farsi perdonare. I due si rimettono quindi insieme."}
{"id": "919169", "revid": "120765692", "url": "https://it.wikipedia.org/wiki?curid=919169", "title": "Pasquale Carminucci", "text": "Biografia.\nInfanzia e primi passi in palestra.\nRimane orfano in tenera et\u00e0 per la scomparsa del padre sul fronte russo, condivider\u00e0 con il fratello minore Giovanni (1939-2007) una brillante carriera ginnica. Le difficolt\u00e0 economiche spingono la madre, bidella elementare, ad affidare i bambini a un collegio di Ascoli Piceno, dove insegna ginnastica l'ex atleta Pietro Baldassari. L'insegnante nota subito il talento dei fratelli Carminucci e li convince ad allenarsi nella palestra della parrocchia di Sant'Antonio da Padova a San Benedetto del Tronto.\nCarriera sportiva.\nI fratelli Carminucci iniziano a gareggiare nel 1949 e, ben presto, sono notati da Giulio Pennente, ex ginnasta e allenatore di livello nazionale, che li fa inserire nel gruppo sportivo dei Vigili del Fuoco. I ragazzi si trasferiscono a Roma e cominciano ad allenarsi nel centro sportivo delle Capannelle.\nNel 1958 Pasquale Carminucci si aggiudica il titolo di campione italiano assoluto e partecipa ai Campionati del Mondo che si svolgono a Mosca. Nello stesso anno, la guida della Nazionale italiana \u00e8 affidata allo svizzero Jack G\u00fcnthard, gi\u00e0 medaglia d'oro alla sbarra nel 1952 alle Olimpiadi di Helsinki. G\u00fcnthard forma un gruppo di giovani atleti che costituiranno la pi\u00f9 forte squadra di ginnastica maschile italiana del dopoguerra, quella dei Menichelli e dei fratelli Carminucci.\nAlle Olimpiadi di Roma l'Italia torna a conquistare quelle medaglie nella ginnastica che mancavano dai Giochi di Los Angeles del lontano 1932. Tra esse, oltre a quella d'argento conquistata dal fratello alle parallele, brilla particolarmente quella di bronzo nel concorso a squadre, dove Pasquale Carminucci d\u00e0 il suo valido apporto, insieme a Giovanni e a Franco Menichelli, Angelo Vicardi, Orlando Polmonari e Gianfranco Marzolla. Pasquale ottiene anche un onorevole trentunesimo posto nel concorso generale individuale.\nNel 1962 Pasquale Carminucci gareggia ai Campionati del mondo di Praga. Ai IV Giochi del Mediterraneo, disputatisi a Napoli, nel 1963, contribuisce alla conquista della medaglia d'oro della Nazionale nel concorso a squadre.\nAlle Olimpiadi di Tokyo (1964), la Nazionale italiana \u00e8 rinforzata dall'arrivo di Luigi Cimnaghi e Bruno Franceschetti, al posto di Polmonari e Marzolla, ma la squadra scende dal podio e si classifica solo al quarto posto. Nel concorso generale individuale Pasquale Carminucci \u00e8 quarantaduesimo.\nNel 1967, ai V Giochi del Mediterraneo, disputati a Tunisi, lo \u201csquadrone\u201d azzurro dei Carminucci, Menichelli e Cimnaghi vince ancora la medaglia d'oro nel concorso a squadre.\nNel 1968, Pasquale Carminucci disputa la sua terza Olimpiade (Citt\u00e0 del Messico), ricoprendo l'84\u00ba posto in graduatoria. La squadra (con Vincenzo Mori al posto di Angelo Vicardi) soffre la penalizzazione dell'infortunio capitato a Menichelli durante l'esecuzione dell'esercizio al corpo libero e si classifica soltanto dodicesima.\nDopo il ritiro.\nPasquale Carminucci \u00e8 rimasto nel mondo della ginnastica artistica, seguendo come tecnico Roberta Battistoni nei Giochi Nazionali Special Olympics."}
{"id": "919173", "revid": "599013", "url": "https://it.wikipedia.org/wiki?curid=919173", "title": "Aggelos Mpasinas", "text": "Bandiera del Panathinaikos, con il quale ha vinto due campionati e una coppa di Grecia, ha partecipato a due Europei (2004 e 2008) e una Confederations Cup (2005).\nCarriera.\nClub.\nPanathinaikos.\nCresciuto nel , \u00e8 diventato poi una colonna della squadra di Atene, vincendo titoli nazionali e una Coppa di Grecia dal 1995 al 2006. Aggelos Mpasinas ha segnato anche molti gol importanti diventando il rigorista della squadra ateniese, come quello contro la in Champions League, quando Il si \u00e8 imposto per 3-1 con i gol di Paulo Sousa, Basinas e Warzycha eliminando la Juventus dalle coppe nella stagione 2000/2001. Nella stagione 2001/2002 contribuisce al passaggio del secondo turno del gruppo C di Champions League. Nella stagione 2002/2003 riesce a conquistare i quarti di finale dell'Europa League contro il di Mourinho.\nNella stagione 2003/2004 insieme ai futuri compagni di nazionale di Euro 2004 D\u012bm\u012btrios Papadopoulos, Giann\u012bs Gkoumas, Ge\u014drgios Se\u00eftarid\u012bs, Ant\u014dn\u012bs Nikopolid\u012bs e Konstantinos Chalkias vince il Campionato Greco e la Coppa di Grecia interrompendo il dominio dell'Olympiakos di Fan\u012bs Katergiannak\u012bs, Stylianos Venetid\u012bs, Gi\u014drgos Ge\u014drgiad\u012bs e Pantel\u012bs Kafes che diventeranno Campioni d'Europa insieme a Basinas l'estate successiva con la Nazionale ellenica.\nMaiorca.\nNell'estate 2006 \u00e8 passato al Maiorca, nella prima divisione spagnola dove \u00e8 diventato il pilastro del centrocampo della squadra spagnola, contribuendo prima alla salvezza e poi a un buon piazzamento a met\u00e0 classifica della Liga spagnola.\nAEK Atene.\nDopo due stagioni in Spagna Basinas \u00e8 rimasto svincolato e ha deciso di tornare in patria, firmando un contratto quadriennale con l', dove ritrova Sotirios Kyrgiakos, suo compagno di squadra dai tempi del come presidente Demis Nikolaidis ex compagno di Nazionale. Basinas anche se a febbraio 2009 passa al Portsmouth contribuisce alla qualificazione dell'AEK alla finale della Coppa di Grecia contro l'Olympiakos dell'ex-compagno di Euro 2004 Ant\u014dn\u012bs Nikopolid\u012bs.\nPortsmouth.\nIl 2 febbraio 2009 \u00e8 passato al Portsmouth con un contratto di 18 mesi fino al giugno 2010. Ha fatto il suo debutto il 7 febbraio 2009 in casa contro il Liverpool, ma il Portsmouth in seguito ha sostituito il tecnico Tony Adams, che lo aveva voluto al club, con Paul Hart e cos\u00ec Basinas non riesce pi\u00f9 a trovare spazio promesso, ma decide comunque di rimanere nel club. Nella stagione 2009-2010 fa il suo debutto con contro il Birmingham City nella seconda giornata di campionato inglese subentrando a Pape Bouba Diop al 43\u00ba minuto del primo tempo. Molte squadre greche mostrano interesse come la neopromossa PAS Giannina. Asteras Tripolis e l'Ergotelis. Un forte interesse per il giocatore arriva anche dagli australiani del Sydney, ma Basinas continua a lottare per trovare posto nel Portsmouth. Il 12 gennaio 2010 entra contro il Coventry City in FA Cup e dalla bandierina del calcio d'angolo effettua il cross per Mokoena che d\u00e0 la vittoria al Portsmouth nei minuti di recupero. Il 26 gennaio 2010 ritorna in campo con Portsmouth dall'inizio giocando tutti i 90 minuti, non accadeva dal suo debutto, da quasi un anno. La sua pazienza viene premiata ancora e il 13 febbraio 2010 con Portsmouth raggiunge gli ottavi di finale della FA Cup ai danni del Sunderland. Il 6 marzo, Aggelos Mpasinas con il Portsmouth, raggiunge la semi-finale di FA Cup ai danni del Birmingham City. L'11 aprile allo stadio di Wembley, Aggelos Mpasinas con il Portsmouth, raggiunge la finale di FA Cup ai danni del Tottenham.\nArles-Avignon.\nNell'agosto 2010 Basinas si trasferisce all'Arles-Avignon, societ\u00e0 neopromossa nella Ligue 1 francese, che ne annuncia l'ingaggio insieme a quello del connazionale Aggelos Charisteas.\nAdesso si trova tra la lista svincolati.\nArgonaftis Triglia.\nNell'estate 2011 firma per Argonaftis Triglia, una squadra della quarta divisione greca.\nNazionale.\nCon la nazionale greca Basinas ha esordito nel 1999, contro El Salvador, partita nella quale la Grecia si \u00e8 imposta per 3-1. Basinas ne \u00e8 diventato il rigorista insieme a Tsiartas e ha contribuito alla qualificazione della Nazionale greca per il vittorioso Campionato europeo 2004. Dopo il ritiro di Zagorakis Basinas ne \u00e8 diventato il capitano e ha contribuito alla qualificazione della nazionale ellenica all'Europeo 2008 e al Mondiale 2010. Nella partita contro Israele ha totalizzato 100 presenze in nazionale, con 7 reti."}
{"id": "919176", "revid": "438678", "url": "https://it.wikipedia.org/wiki?curid=919176", "title": "I girasoli (film)", "text": "I girasoli \u00e8 un film del 1970 diretto da Vittorio De Sica ed interpretato da Sophia Loren e Marcello Mastroianni. La colonna sonora di Henry Mancini fu candidata al Premio Oscar.\nTrama.\nGiovanna \u00e8 alla ricerca di notizie sul marito Antonio, dato per disperso in Unione Sovietica durante la ritirata del 1943, ma le autorit\u00e0 militari ed il Ministero della difesa non sanno darle notizie precise e lei, non accettando che il marito possa essere morto, decide di partire per Mosca, allo scopo di cercarlo personalmente.\nLa loro storia era iniziata a Napoli, con il fidanzamento avvenuto solo alcuni giorni prima della partenza di Antonio per l'Africa; Giovanna sembrava molto innamorata e aveva pensato di sposarsi, per far ottenere al fidanzato una licenza matrimoniale di dodici giorni, sperando che nel frattempo la guerra potesse finire. Antonio, dopo un iniziale scetticismo, accetta: dopo la cerimonia i due partono per il viaggio di nozze, che passano nella sua casa nella provincia lombarda, dove, in prossimit\u00e0 della scadenza della licenza, escogitano un piano per fare passare Antonio per pazzo e farlo riformare.\nIl piano tuttavia viene scoperto e, per evitare di finire davanti al Tribunale militare, Antonio \u00e8 costretto ad offrirsi volontario per il fronte orientale. Alla fine della guerra, alla stazione di Milano, Giovanna incontra un soldato che ha condiviso con Antonio i giorni della ritirata dal fronte del Don. Il reduce racconta del loro reparto decimato, degli attacchi dell'Armata Rossa, degli stenti, della fame e del freddo, e di Antonio che, troppo indebolito per proseguire, lascia andare l'amico, che negli ultimi giorni lo aveva sostenuto, e si lascia cadere nella neve.\nIl reduce non \u00e8 in grado di dire alla donna se Antonio sia morto o se sia sopravvissuto, ma la speranza non abbandona Giovanna e, nonostante lo scetticismo della suocera, decide di partire per l'Unione Sovietica per cercarlo. Una volta giunta nella capitale viene accompagnata da un funzionario del Ministero degli esteri sovietico nei luoghi in cui ha combattuto l'ARMIR, ma nei campi di girasoli, dove sono stati seppelliti soldati e civili durante la guerra, nei villaggi e nei cimiteri, di Antonio non vi \u00e8 traccia ed anche il funzionario, che pazientemente l'ha seguita, la invita a rassegnarsi, traducendole la poesia scolpita sulla lapide che si trova in un immenso cimitero di soldati italiani.\nGiovanna continua a rifiutare questa idea e prosegue le ricerche da sola, giungendo infine in un paese dove alcune anziane signore, vedendo la foto di Antonio, le indicano un'isba dove vive Ma\u0161a, una giovane donna con una figlia piccola, che, vedendo Giovanna, la saluta dicendole \u201cbuongiorno\u201d.\nLa donna, turbata e spaventata dall'arrivo di Giovanna, riesce a spiegarle come abbia trovato Antonio morente. Giovanna viene accompagnata alla piccola stazione del paese e qui ritrova Antonio: nel momento in cui i due si vedono, capisce che la permanenza in Unione Sovietica di Antonio \u00e8 stata frutto di una scelta. Sopraffatta dalla disperazione, sale sul treno senza dire una parola, e successivamente piangendo, e fa ritorno in Italia.\nQualche tempo dopo Antonio torna in Italia e telefona a Giovanna, nel frattempo trasferitasi a Milano, ma lei si rifiuta di incontrarlo, riferendogli che ora vive con un altro uomo. Dopo poco per\u00f2 cambia idea, e decide di incontrare l'uomo per un'ultima volta. Arrivato a casa, Antonio le dice di scappare insieme, ma lei rifiuta perch\u00e9 non vuole rovinare la vita di due bambini, visto che anche lei, successivamente al suo ritorno in Italia, ne ha avuto uno dalla relazione con un collega della fabbrica nella quale lavora (l'uomo di cui aveva accennato al telefono). La mattina dopo, Giovanna accompagna Antonio alla stazione.\nIncongruenze.\nQuando Antonio rientra a Milano per incontrare nuovamente Giovanna, in una scena entra in un bar dove la televisione sta trasmettendo una serata del Festival di Sanremo, probabilmente la prima edizione del 1951 considerato che la canzone trasmessa \u00e8 \"Grazie dei fiori\", cantata da Nilla Pizzi, per\u00f2 la prima edizione venne trasmessa soltanto alla radio; la prima trasmissione televisiva del Festival avvenne nell'edizione del 1955.\nLe mostrine sulle uniformi, nella scena alla stazione, sono della divisione di Fanteria AOSTA, che non prese parte alla campagna di Russia rimanendo in territorio metropolitano; ovvero in Sicilia.\nL'uniforme dei Carabinieri Reali \u00e8 errata, poich\u00e9 quella grigioverde era concessa solo ai reparti mobilitati al fronte; in patria si usava il turchino."}
{"id": "919177", "revid": "63716", "url": "https://it.wikipedia.org/wiki?curid=919177", "title": "Patna, India", "text": ""}
{"id": "919182", "revid": "729019", "url": "https://it.wikipedia.org/wiki?curid=919182", "title": "Hernandez (wrestler)", "text": "Lotta a Impact Wrestling, ed ha fatto parte, assieme a Homicide, della stable Latin American Xchange o pi\u00f9 semplicemente LAX. Attualmente fa parte della stable Mexican America insieme ad Anarquia. Ha anche lottato nelle federazioni del circuito indipendente ed in particolare nella Ring of Honor ed in Giappone.\nHernandez ha detenuto con Homicide il titolo NWA World Tag Team Championship ed il TNA World Tag Team Championship. Ha combattuto in coppia anche con Matt Morgan ed insieme a lui ha conquistato per la seconda volta il titolo TNA World Tag Team Championship. Il 18 agosto 2011 nella puntata di Impact ha vinto per la terza volta il titolo di coppia assieme ad Anarquia.\nHernandez e Anarquia perdono il titolo di coppia contro Crimson e Matt Morgan in una puntata di Impact.\nRitorna il 22 marzo 2012 in coppia con Anarquia ed affronta i campioni di tag team Magnus e Samoa Joe, perdendo.\nIl 5 aprile a IMPACT! in coppia con Anarquia, perde contro i Motorcity Machine Guns.\nTitoli e riconoscimenti.\nExtreme Texas Wrestling\nFull Effect Wrestling\nInternational Wrestling Association\nJersey All Pro Wrestling\nNWA Florida\nNWA Southwest\nNWA Wildside\nRiver City Wrestling\nTexas All-Star Wrestling\nTexas Wrestling Entertainment\nXCW Wrestling\nPro Wrestling Illustrated\nTotal Nonstop Action Wrestling"}
{"id": "919183", "revid": "110157", "url": "https://it.wikipedia.org/wiki?curid=919183", "title": "Csepel", "text": "Csepel (in tedesco \"Tschepele\"), o distretto XXI (in ungherese XXI. ker\u00fclete), \u00e8 un distretto di Budapest, in Ungheria. Csepel divenne ufficialmente parte di Budapest il 1 gennaio 1950.\nLuogo.\nCsepel si trova all'estremit\u00e0 settentrionale dell'isola Csepel nel Danubio e copre un decimo della zona dell'isola. Essendo su un'isola, \u00e8 l'unico distretto completo di Budapest che non \u00e8 n\u00e9 a Pest n\u00e9 a Buda. Ha circa 85.000 abitanti.\nCsepel \u00e8 facilmente accessibile dal centro di Budapest dal Csepel H\u00c9V. Ponti collegano Csepel alle parti meridionali di Pest, Ferencv\u00e1ros e Pesterzs\u00e9bet, e un traghetto collega Csepel a Soroks\u00e1r.\nNome.\nIl villaggio e l'isola hanno preso il nome dal primo arrivato della zona (in ungherese isp\u00e1n) della zona, Csepel. I nomi tedesco e serbo-croato derivano da quello ungherese pi\u00f9 antico.\nStoria.\nL'Isola di Csepel divenne il dominio personale di \u00c1rp\u00e1d dopo la migrazione degli ungheresi in Pannonia all'inizio del X secolo. Rimase una localit\u00e0 preferita dei re ungheresi nel Medioevo. Dal 1484 in poi Csepel fu il regalo di nozze per le future regine ungheresi. I turchi ottomani distrussero totalmente il villaggio e la casa padronale reale nel 16 \u00b0 secolo. Alla fine del 17 \u00b0 secolo, i profughi serbi della Serbia occupata dai turchi si stabilirono qui. All'inizio del XVIII secolo il principe Eugenio di Savoia, proprietario dell'isola, ristabil\u00ec l'insediamento e lo popol\u00f2 con coloni tedeschi. Divenne un comune indipendente nel 1742. Il villaggio originario si trovava nella zona odierna del porto franco (Szabadkik\u00f6t\u0151), ma fu completamente distrutto dalla grande alluvione del 1838. Il nuovo villaggio fu costruito su un terreno pi\u00f9 elevato, nell'odierna \u00d3falu (Old Village). La citt\u00e0 aveva una popolazione di 9462 secondo il censimento del 1910 (la composizione etnica era 84% ungherese e il 18% tedesco). Un tempo era un borghese della classe operaia con diverse fabbriche; c'era persino una bicicletta chiamata Csepel. Durante la rivoluzione ungherese del 1956 a Budapest, i combattenti ungheresi fecero la loro ultima resistenza a Csepel. Oggi, Csepel contiene quartieri residenziali e sobborghi di giardini della classe media. Il distretto ospita la societ\u00e0 sportiva Csepel SC.\nPopolazione.\nGruppi etnici (censimento 2001):\nReligioni (censimento del 2001):\nLuoghi di interesse.\nTra le attrazioni degne di nota figurano la chiesa parrocchiale barocca costruita nel 1770, la Galleria Csepel e il Museo di Storia Locale (appena trasferitosi a Szent Istvan ut. 230), e la Collezione Csepel di Storia della Fabbrica."}
{"id": "919184", "revid": "729019", "url": "https://it.wikipedia.org/wiki?curid=919184", "title": "Contea di Adair (Oklahoma)", "text": "La contea di Adair (in inglese Adair County) \u00e8 una contea dello Stato USA dell'Oklahoma. Al censimento del 2006 la popolazione era di 21.614 abitanti. Il suo capoluogo \u00e8 Stilwell.\nLa Contea di Adair deve il suo nome alla famiglia Adair della trib\u00f9 Cherokee.\nGeografia fisica.\nL'U.S. Census Bureau certifica che l'estensione della contea \u00e8 di 1.494 km\u00b2, di cui 1.491\u00a0km\u00b2 composti da terra e quattro km\u00b2 composti di acqua."}
{"id": "919191", "revid": "767487", "url": "https://it.wikipedia.org/wiki?curid=919191", "title": "Loveless in Los Angeles", "text": "Loveless in Los Angeles \u00e8 un film del 2007 diretto da Archie Gips.\nTrama.\n\u00c8 la storia di Dave Randall (Dash Mihok), un produttore di reality show, che ritrova l'amore per una sua vecchia fiamma del college, Kelly (Brittany Daniel). Cos\u00ec fa di tutto per riuscire a conquistare la sua innamorata, diventando un bell'uomo, pronto a far cadere tra le sue braccia Kelly."}
{"id": "919194", "revid": "1564499", "url": "https://it.wikipedia.org/wiki?curid=919194", "title": "Vincenzo Lanza", "text": "Biografia.\nI suoi genitori, Filippo e Rachele Fiore, erano di umile condizione e provenivano da Roseto Valfortore, un borgo dei monti Dauni che a quell'epoca era parte della diocesi di Ariano. Nel 1800, dopo aver portato a termine gli studi primari presso il seminario di Ariano, Vincenzo Lanza si trasfer\u00ec a Napoli ove intraprese gli studi di medicina.\nTerminati gli studi, nel 1814, sempre a Napoli, fu designato professore nella clinica medica dell'ospedale degli incurabili e l'anno successivo direttore di clinica medica nell'ospedale della pace.\nNel 1831 gli venne conferito il titolo di professore della cattedra di medicina pratica dell'universit\u00e0 napoletana.\nIl 18 aprile 1848 fu eletto deputato al parlamento del regno delle due Sicilie e nominato vice presidente della camera dei deputati.\nFu politico liberale e sostenitore della costituzione concessa dal re.\nDopo le insurrezioni anti borboniche del 1848, Ferdinando II di Borbone sciolse il parlamento, perseguitandone i membri liberali e dando la caccia a rivoluzionari veri e presunti.\nLa repressione reazionaria e anti-liberale del sovrano si abbatt\u00e9 anche sul Lanza, che fu costretto ad abbandonare la citt\u00e0 campana per evitare la sua cattura.\nNel 1849 si stabil\u00ec a Genova dove continu\u00f2 ad esercitare la sua professione di medico.\nNegli anni del suo esilio ligure, si svolse a Napoli il processo contro i liberali e per il Lanza giunse venne sentenziata la condanna a morte.\nSolo successivamente, nel 1856, Ferdinando II revoc\u00f2 la sentenza nei confronti del Lanza, concedendogli la grazia e il permesso di rientrare nel Regno delle due Sicilie\nVincenzo Lanza cos\u00ec pot\u00e9 ricongiungersi con la sua famiglia e continu\u00f2 ad esercitare la sua professione medica.\nMor\u00ec nel capoluogo partenopeo il 3 aprile 1860 a causa di apoplessia.\nCollegamenti esterni.\nDizionario biografico Treccani"}
{"id": "919197", "revid": "22356", "url": "https://it.wikipedia.org/wiki?curid=919197", "title": "Zuniceratops", "text": ""}
{"id": "919204", "revid": "339392", "url": "https://it.wikipedia.org/wiki?curid=919204", "title": "Eugene Dinsmore", "text": ""}
{"id": "919208", "revid": "767487", "url": "https://it.wikipedia.org/wiki?curid=919208", "title": "The Adventures of Big Handsome Guy and His Little Friend", "text": "The Adventures of Big Handsome Guy and His Little Friend \u00e8 un cortometraggio del 2005 diretto da Jason Winer."}
{"id": "919211", "revid": "354397", "url": "https://it.wikipedia.org/wiki?curid=919211", "title": "Tubilustrium", "text": "Il Tubilustrium era una festivit\u00e0 romana, durante la quale venivano purificate le trombe.\nFestivit\u00e0.\nSi trattava di una cerimonia con la quale si inaugurava la stagione dedicata alle campagne militari. La cerimonia consisteva nel lavaggio sacro (\"lustrium\") delle trombe da guerra (\"tubae\"). A questa motivazione, in seguito se ne aggiunse una religiosa, sempre legata alla purificazione delle trombe.\nLa cerimonia era tenuta il 23 marzo, nell'ultimo giorno dei \"Quinquatria\", una festa dedicata al dio Marte; una seconda celebrazione avveniva il 23 maggio, ed era dedicata a Vulcano, fabbro divino, in quanto artefice delle \"tubae\".\nIl lavacro avveniva nell'\"Atrium sutorium\", la sede della congregazione dei calzolai, e veniva accompagnato da sacrifici e giochi; i \"Salii\", i sacerdoti del culto di Marte, giravano per la citt\u00e0 danzando. La celebrazione del \"Tubilustrium\" avveniva all'inizio della primavera, in quanto la preparazione rituale degli strumenti militari ricordava l'inizio del periodo in cui in antichit\u00e0 venivano combattute le guerre.\nTheodor Mommsen ne propose un'interpretazione, per la quale la purificazione rituale delle trombe, era legata a quelle utilizzate per la convocazione dei Comitia calata."}
{"id": "919215", "revid": "339392", "url": "https://it.wikipedia.org/wiki?curid=919215", "title": "Nawroz", "text": ""}
{"id": "919217", "revid": "438678", "url": "https://it.wikipedia.org/wiki?curid=919217", "title": "I bambini ci guardano", "text": "I bambini ci guardano \u00e8 un film del 1943 diretto da Vittorio De Sica, tratto dal romanzo \"Pric\u00f2\" di Cesare Giulio Viola. Realizzato a cavallo tra il 1942 e 1943, conobbe difficolt\u00e0 distributive causate dalle contingenti vicende belliche.\n\u00c8 considerato dagli storici del cinema, assieme al coevo \"Ossessione\" di Visconti e \"4 passi fra le nuvole\" di Blasetti, un momento di svolta per il cinema italiano, che segna l'abbandono dei temi disimpegnati della commedia e dei \"feuilleton\" sentimentali, per descrivere i drammi della gente comune, anticipando cos\u00ec la tendenza che porter\u00e0 pochi anni dopo al neorealismo.\nBasato sull'intensa interpretazione del bambino torinese Luciano De Ambrosis (divenuto da adulto un noto doppiatore), costituisce per De Sica l'inizio di una serie di film dedicati alla condizione dell'infanzia come \"Sciusci\u00e0\" o il bambino di \"Ladri di biciclette\". \u00c8 altres\u00ec il primo film in cui si ufficializza quella collaborazione con Zavattini che costituir\u00e0 uno degli assi portanti della cinematografia italiana degli anni quaranta e cinquanta.\nTrama.\nPric\u00f2, bambino di cinque anni che vive con i genitori, il padre Andrea e la madre Nina, in un quartiere popolare di Roma, osserva attraverso i suoi occhi innocenti la vicenda che porta alla dolorosa dissoluzione della sua famiglia, causata dalla relazione di sua madre con un altro uomo, Roberto, con cui un giorno la donna va via da casa. Il padre, per evitare traumi al piccolo, lo ospita presso la zia che gestisce una sartoria, dove il bimbo sente i discorsi poco educativi delle lavoranti adulte; la zia per\u00f2 non \u00e8 disposta a tenerlo. Andrea tenta allora di farlo ospitare da sua madre, che vive in campagna, ma anche qui l'ambiente \u00e8 ostile ad una buona accoglienza verso il bimbo, che si ammala gravemente e viene riportato a casa dal padre. Qui la madre lo va a visitare e, apparentemente pentita, chiede di tornare in famiglia, ottenendo il perdono del marito. Per tentare di ricostituire l'unit\u00e0 familiare, Andrea porta moglie e figlio in vacanza al mare ad Alassio, alloggiando in una pensione, dove lei ed il bimbo si trattengono anche quando il marito deve rientrare a Roma per lavoro.\nRoberto rintraccia Nina nella localit\u00e0 balneare ed i due riprendono la loro relazione extraconiugale sotto gli occhi smarriti del bimbo che tenta di fuggire per tornare a Roma dal padre, correndo gravi rischi sino a quando i carabinieri lo ritrovano. Al ritorno a Roma la donna lascia il figlio a casa e se ne va di nuovo con l'amante, comunicandolo al marito con una lettera. Costui, disperato, iscrive il bimbo ad un collegio di religiosi e poi si uccide. Quando la madre e la governante, alla quale il bimbo \u00e8 molto affezionato, gli portano la tragica notizia, Pric\u00f2 saluta l'anziana domestica, ma si rifiuta di abbracciare la madre, allontanandosi verso la solitudine del collegio. Il dramma di Pric\u00f2 e dei suoi genitori \u00e8 scandito dalla morbosa e volgare curiosit\u00e0 della gente che, sia nel condominio romano che sulla spiaggia di Alassio, commenta con cinismo e cattiveria le tristi vicende di quella famiglia.\nRealizzazione del film.\nSoggetto.\n\"I bambini ci guardano\", quinto film diretto da De Sica, \u00e8 anche il primo in cui egli non compare come attore in una pellicola di cui \u00e8 regista, in modo da trasferire l'intera attenzione sul film e da escludere quell'immagine rassicurante e positiva che lui come attore ha sino ad allora rappresentato. \u00c9 tratto da \"Pric\u00f2\", racconto breve che lo scrittore e commediografo Cesare Giulio Viola pubblic\u00f2 nel 1928 presso Treves, poi riedito nel 1943 da Mondadori in occasione della prevista uscita del film e che fu segnalato a De Sica dal critico Adolfo Franci. \u00abLessi quel romanzo - ha ricordato De Sica circa trent'anni dopo - in un periodo in cui ero veramente stanco di una certa formula da \"telefoni bianchi\" o di cinema romantico, vecchio, antiquato. Ero impaziente che l'obiettivo andasse pi\u00f9 vicino agli uomini\u00bb.\nNel film la conclusione \u00e8 diversa rispetto al romanzo, dato che in questo il bimbo perdona la madre, con un esito consolatorio che De Sica rifiuta. Cambia anche il titolo, nonostante una iniziale e forte resistenza che Viola, pur disponibile ad ogni altra modifica, oppose a questo mutamento. Alla fine il titolo fu trovato su suggerimento di Zavattini, il quale mise a disposizione l'intestazione di una rubrica giornalistica che egli teneva alla fine degli anni trenta sul settimanale \"Grazia\" dal titolo \"I nostri bambini ci guardano\" dedicata alle signore con figli piccoli.\nSceneggiatura.\nPer la sceneggiatura De Sica ricorse, oltre all'autore del libro, agli abituali collaboratori con cui aveva appena realizzato \"Un garibaldino al convento\", tra i quali anche l'olandese Margherita Daxhofer (che si presenta come Maglione). Ma la novit\u00e0 \u00e8 qui rappresentata dall'apporto di Cesare Zavattini che era gi\u00e0 stato chiamato a collaborare per il trattamento di \"Teresa Venerd\u00ec\", ma in modo riservato e distinto dagli altri sceneggiatori, mentre qui firma per la prima volta ufficialmente un film di De Sica.\nL'arrivo del vulcanico scrittore luzzarese sconvolge gli equilibri del gruppo e ben presto si accende uno scontro. \u00abEra la prima volta - ha ricordato Zavattini - che collaboravo con quelle persone, ma non ci si intendeva e ad un certo punto proseguire divent\u00f2 molto difficile\u00bb. Da quel momento l'attivit\u00e0 di sceneggiatura, iniziata tra maggio e giugno 1942 dapprima a Milano e poi a Roma, fu affidata interamente a Zavattini: \u00abDe Sica aveva capito le qualit\u00e0 di Zavattini ed intuito l'apporto che gliene poteva derivare per lo strappo al cinema antecedente che intendeva compiere: affid\u00f2 a lui la responsabilit\u00e0 principale della sceneggiatura\u00bb.\nProduzione.\n\"I bambini ci guardano\" risulta prodotto dalla societ\u00e0 \"Invicta\", ma bench\u00e9 sia questa l'indicazione dei titoli di testa, in realt\u00e0 si tratta di una coproduzione con la Scalera film, una delle pi\u00f9 importanti societ\u00e0 cinematografiche del tempo, in grado di produrre nello stesso anno altri 11 film, la cui attivit\u00e0 era per\u00f2 prevalentemente indirizzata verso opere di natura propagandistica, tanto che nello stesso 1942 realizza pure \"Giarabub\", \"Noi vivi\" ed \"Addio Kira!\", diretti tutti e tre da Alessandrini, ed \"Alfa Tau!\" di De Robertis. Tuttavia, fu proprio con le opere meno aderenti a quel modello (oltre al film di De Sica e Zavattini, anche \"Tragica notte\" di Soldati) che la Scalera raggiunse i suoi migliori risultati\nLe riprese iniziarono nel settembre 1942, con gli esterni girati ad Alassio e si protrassero poi per diversi mesi, proseguendo negli stabilimenti romani della Scalera sino al gennaio del 1943, dopo una sospensione del dicembre '42 per una malattia di Isa Pola. I molti mesi impiegati nella produzione porteranno il film ad essere pronto nella primavera del 1943 ed a soffrire quindi delle difficolt\u00e0 distributive dovute ai drammatici eventi bellici che sconvolsero l'Italia in quel periodo.\nRapporto con la censura.\nDe Sica affronta nel film due argomenti non consentiti nella cinematografia del ventennio: l'adulterio femminile ed il suicidio. \u00ab\"I bambini ci guardano\" - ha scritto De Santi - \u00e8 un film coraggioso, o almeno decisamente inusuale, nel panorama cinematografico degli anni quaranta l'adulterio era al massimo contemplato in commedie altoborghesi ambientate in un falso contesto budapestino\u00bb, mentre il suicidio, cos\u00ec come l'infelicit\u00e0 dell'infanzia, non poteva esistere nel mondo ideale fascista. Invece \u00abDe Sica mette in mostra un padre non virile, una moglie adultera, un bambino che assiste ad adulterio e suicidio. Una trama lontanissima dai toni sorridenti di poco tempo prima. Un film duro, senza lieto fine possibile\u00bb. Per timore di interventi censori, si dovettero comunque girare due finali, uno - quello che poi rester\u00e0 - in cui il bambino rifiuta la madre ed un secondo in cui Pric\u00f2 la riabbraccia perdonandola.\nInterpreti.\nIl difficile ruolo di Pric\u00f2 fu interpretato da Luciano De Ambrosis, un bambino torinese che, al momento dell'inizio delle riprese, non aveva ancora compiuto 6 anni e che diverr\u00e0 in seguito un noto ed apprezzato doppiatore. Seguendo una prassi allora in voga (come ad esempio era stato fatto l'anno precedente per la scelta di Mari\u00f9 Pascoli per \"Piccolo mondo antico\") la Scalera Film band\u00ec un concorso per selezionare un piccolo interprete, ricevendo centinaia di fotografie. Il bambino, figlio di un operaio della Fiat, quando venne scelto da De Sica, che lo aveva gi\u00e0 in precedenza notato in occasione di una recita scolastica, aveva perso da poco la madre e, come lui stesso ha raccontato, questo lo rendeva molto sensibile al dolore famigliare. I provini per la scelta del bimbo e poi per affinarlo nella presenza sul set durarono pi\u00f9 di un mese. Nei confronti del piccolo interprete De Sica mette in atto la sua grande capacit\u00e0 di direzione degli attori bambini, come poi far\u00e0 con i giovanissimi emarginati di \"Sciusci\u00e0\" e con il piccolo Enzo Staiola in \"Ladri di biciclette\", e che, secondo alcuni commentatori, proseguir\u00e0 sino a due episodi de \"L'oro di Napoli\".\nAccanto al piccolo Luciano lavora un trio di attori affermati, Isa Pola, Emilio Cigoli ed Adriano Rimoldi, affiancati da numerosi altri interpreti che danno corpo alla \u00abdenuncia del conformismo morale dominante\u00bb, rappresentato dagli inquilini del quartiere senz'anima ed oppressivo della periferia di Roma in cui vive la famiglia di Pric\u00f2 (tra questi Tecla Scarano, un'attrice che De Sica aveva incontrato quando, entrambi ragazzini, avevano esordito in teatro a Napoli ) e dall'insulsaggine del gruppo sociale sulla spiaggia di Alassio, in cui spicca il vacuo e petulante \"viveur\" interpretato da un giovane Ernesto Calindri. Non accreditati, alcuni futuri importanti attori parteciparono al film in parti secondarie: Marcello Mastroianni, qui semplice comparsa, Giovanna Ralli, una ragazzina che compare per pochi istanti, e Riccardo Fellini in una brevissima sequenza girata alla stazione ferroviaria di Alassio.\nAltri apporti.\nNel corso della lavorazione De Sica sostitu\u00ec il direttore della fotografia, in quanto non era soddisfatto del lavoro di Giuseppe Caracciolo. L'incarico fu quindi affidato ad Otello Martelli, che port\u00f2 a termine il film. Il futuro regista e produttore Paolo Moffa svolse qui il compito di aiuto regista, mentre per la musica De Sica si affid\u00f2 ancora a Renzo Rossellini, che aveva gi\u00e0 creato le colonne sonore di tre dei quattro film che egli aveva sino ad allora diretto.\nAccoglienza.\n\"I bambini ci guardano\", arrivato a conclusione in un Paese travolto dalla guerra e poi spaccato in due, venne distribuito male ed in modo confuso. Nel ricordo di De Ambrosis esso fu presentato a Venezia (dove s'era trasferita la Scalera - ed anche la famiglia di De Ambrosis - nell'ambito del Cinevillaggio) alla fine del 1943, anche se di questo evento non vi sono riscontri. Ma solo alla fine del 1944 il film circol\u00f2 nel nord Italia della RSI, in modo saltuario, \u00abunico film di un certo livello culturale in una produzione di consenso e di massima evasione rispetto alla realt\u00e0 circostante\u00bb.\nCritica contemporanea.\n\u00abLa forza pacata ed intensa del film - ha scritto Cristina Bragaglia - fu evidente a tutti, sin dalle sue prime uscite in quel clima di disfacimento provocato dal precipitare della guerra\u00bb. Infatti, i pochi commenti disponibili, sono di apprezzamento per il film di De Sica che, tuttavia, avendo respinto la richiesta di trasferirsi anche lui al nord per dirigere la cinematografia repubblichina, si vide togliere il nome dai titoli di testa. \u00ab\u00c8 difficile - scrisse il \"Corriere della Sera\" - che i racconti con i quali \u00e8 protagonista l'infanzia arrivino sino in fondo senza mostrare la corda e comunque senza far sentire qualche nota falsa. In questo senso \"I bambini ci guardano\", potrebbe essere considerato nel suo complesso come un'eccezione alla regola. La rappresentazione delle disgraziate vicende di Pric\u00f2 \u00e8 misurata e saremmo tentati di dire pudica, se l'aggettivo, adatto a definire l'aspetto formale del film, non fosse invece inadatto a definire la sostanza. La quale \u00e8 di un realismo crudele e tremendo, tutta intesa a esprimere la sofferenza di un fanciullo. E quanto pi\u00f9 la regia \u00e8 abile pi\u00f9 si fa strada lo sgomento\u00bb. Un giudizio analogo fu quello de \"La Stampa\" che valut\u00f2 il film \u00abrealizzato con cura, con ricchezza di episodi, con sfumature artistiche degne di nota, con delicatezza di sentimenti in modo che la patetica vicenda avvince, convince e commuove\u00bb.\nRisultato commerciale.\nIn base ai soli dati disponibili risulterebbe che, nonostante il periodo certamente infelice in cui usc\u00ec, \"I bambini ci guardano\" abbia conseguito un buon successo commerciale, avendo incassato oltre 18.800.000 lire dell'epoca. Una somma seconda soltanto ad una delle tante edizioni della \"Carmen\" che super\u00f2 i 28 milioni, anche se va rilevato che sono solo una quindicina i titoli di quell'anno di cui si conoscono i dati economici.\nCommenti successivi.\nRispetto alle scarse e scarne recensioni contemporanee, per \"I bambini ci guardano\" appaiono molto pi\u00f9 significativi i commenti retrospettivi, che l'hanno unanimemente considerato un momento di svolta della cinematografia italiana, facendone oggetto di saggi, studi e rievocazioni. \u00abOpera dolorosa e complessa - ha scritto De Santi - che non solo anticipa il neorealismo, alla stregua e con lo stesso rilievo del viscontiano \"Ossessione\", ma per molti versi lo trascende, arrivando a prefigurare il cinema della solitudine e dell'incomunicabilit\u00e0\u00bb. Anche nella ricostruzione storica di Ernesto G. Laura \"I bambini ci guardano\" va collocato accanto al film di Visconti come \u00abcerniera e segno di svolta tra il prima e il dopo (in quanto) film che si nega in modo fermo a qualsiasi esito consolatorio\u00bb. Per la filmografia di De Sica \u00e8 un cambiamento radicale: \u00abnon pi\u00f9 collegiali o signorinette in attesa di convolare a giuste nozze oppure orfanelle che riscattano la propria origine sposando il giovane e bel medico. \"I bambini ci guardano\" si rivela uno dei fiori precoci di una pianta che da l\u00ec a poco avrebbe dato pienamente i suoi frutti\u00bb.\nDopo una diffusione problematica durante gli anni della guerra, il film di De Sica, sull'onda del neorealismo, fu poi nuovamente rimesso in circolazione nel 1950, anche se in una versione tagliata e ridotta rispetto all'originale, come lo stesso regista ha rievocato. In tale occasione fu \"La Stampa\" a descriverne il significato storico: \u00abTra il '42 ed il '43 De Sica godeva ancora fama di regista dolcemente sentimentale e volentieri sorridente. E invece, in quel biennio greve e triste egli stava compiendo la tappa risolutiva del suo fecondo cammino d'artista. In quei mesi il nostro cinema ancora si costringeva a pensare ai vari \"Bengasi\" e \"Giarabub\". De Sica sentiva invece tutta l'angoscia del momento e l'esprimeva con l'angoscia misteriosa e cocente d'un povero bimbo smarrito\u00bb\nPapa Francesco, allo stadio di San Siro a Milano, il giorno 25 marzo 2017 consigli\u00f2 a tutti i genitori e non solo, di guardare questo film: \u00abI bambini ci guardano: questo \u00e8 il titolo di un film di Vittorio De Sica del \u201943. Cercatelo. Cercatelo. I bambini ci guardano. E, fra parentesi, a me piacerebbe dire che quei film italiani del dopoguerra e un po' dopo, sono stati \u2013 generalmente \u2013 una vera \u201ccatechesi\u201d di umanit\u00e0\u00bb."}
{"id": "919224", "revid": "984922", "url": "https://it.wikipedia.org/wiki?curid=919224", "title": "The Princess &amp; the Marine", "text": "The Princess &amp; the Marine \u00e8 un film per la televisione del 2001 diretto da Mike Robe.\nTrama.\nIl film \u00e8 basato su una storia vera. La vicenda racconta di un marine, Jason Johnson (Mark-Paul Gosselaar), che innamorato di una principessa, Meriam (Marisol Nichols), fa di tutto per ricongiungersi con lei. Loro vorrebbero sposarsi, ma i genitori di Meriam non lo acconsentirebbero mai, essendo di religioni differenti. Cos\u00ec, inventano un piano per scappare negli Stati Uniti, ma Meriam, dato che \u00e8 in uno Stato diverso dal suo, non \u00e8 pi\u00f9 principessa, e dovr\u00e0 lottare a lungo per poter ottenere il permesso di soggiorno e nuovi documenti e stare con l'uomo che ama."}
{"id": "919228", "revid": "81195", "url": "https://it.wikipedia.org/wiki?curid=919228", "title": "RNAsi", "text": ""}
{"id": "919235", "revid": "278830", "url": "https://it.wikipedia.org/wiki?curid=919235", "title": "Strabismo", "text": "Lo strabismo consiste in un disturbo oculistico con deviazione degli assi visivi causata da un malfunzionamento dei muscoli oculari estrinseci che pu\u00f2 non dare conseguenze evidenti ma che spesso porta alla perdita di un importante indizio di profondit\u00e0. Infatti la differenza tra le due immagini dei due occhi permette al sistema nervoso di valutare la distanza degli oggetti, purch\u00e9 queste due immagini siano simili abbastanza da venire associate.\nQuando questa capacit\u00e0 di rilevare profondit\u00e0 \u00e8 presente si dice che c'\u00e8 stereopsi; un grado sotto a questa \u00e8 la fusione delle immagini che dev'essere presente perch\u00e9 possa esserci stereopsi ma che pu\u00f2 esistere in sua assenza. Il cervello riesce ad associare i segnali provenienti dalle due retine ma non ne trae informazioni (pu\u00f2 capitare quando le parti che avrebbero dovuto svolgere quest'ultima funzione sono disabituate a farlo per problemi che erano presenti ed ora sono stati risolti); il terzo grado, basilare per la presenza degli altri due, \u00e8 la percezione simultanea dei due occhi.\nDisparit\u00e0 di fissazione.\nUna deviazione oculare rappresenta una mancanza di orientamento della fovea (la zona centrale della retina responsabile della visione distinta) verso un oggetto (l'allineamento corretto dei due occhi \u00e8 detto invece ortoforico).\nLa disparit\u00e0 \u00e8 causata da una differenza nel processo di fissazione dei due occhi in convergenza. Quando tale disparit\u00e0 \u00e8 compresa nell'area di Panum, ovvero in quella porzione di spazio in cui sussiste una tolleranza nel processo di convergenza, non si presentano deviazioni degli assi visivi; quando essa \u00e8, invece, superiore si manifesta eteroforia, ovvero una situazione di strabismo latente (eterotropia). In quest'ultimo caso lo strabismo \u00e8 percepibile.\nClassificazione.\nLo strabismo \u00e8 classificabile in:\nInoltre, si divide in:\nLa deviazione pu\u00f2 essere verso l'interno (strabismo convergente) oppure verso l'esterno (strabismo divergente), o verso l'alto o il basso (strabismo verticale).\nEsiste poi il cosiddetto pseudostrabismo: in questo caso il disturbo \u00e8 solo apparente perch\u00e9 l'anomalia \u00e8 data dalle palpebre e dalle orbite.\nEteroforia.\nL'eteroforia (o strabismo latente) \u00e8 rilevabile annullando il processo di fusione delle immagini; in questo caso non \u00e8 per nulla compromessa la visione binoculare.\nEterotropia.\nL'eterotropia (o strabismo manifesto) \u00e8 la condizione in cui si ha la perdita della visione binoculare: un occhio appare deviato, mentre l'altro \u00e8 allineato con l'oggetto d'interesse.\nStrabismo concomitante.\nLo strabismo concomitante \u00e8 quel tipo di strabismo in cui l'angolo dell'occhio deviato rimane costante in qualsiasi direzione di sguardo. Viceversa, lo strabismo non concomitante \u00e8 quel tipo di strabismo in cui l'angolo dell'occhio deviato cambia a seconda della direzione di sguardo. \u00c8 una forma tipica del bambino e si verifica quando la direzione degli assi visivi non si modifica nelle varie direzioni di sguardo e non si modifica a seconda dell'occhio fissante.\nStrabismo di Venere.\nL'origine dell'espressione \"strabismo di Venere\" deriva da quel piccolo e unico difetto che rese celebre Venere \u2014 dea della bellezza, dell'amore e della fertilit\u00e0 \u2014 come nel dipinto \"La Nascita di Venere\" di Botticelli (1483-1486 circa). Lo strabismo di Venere non fa parte della classica terminologia clinica, ma \u00e8 un termine di uso popolare per descrivere una leggera forma di strabismo divergente.\nCollegamenti esterni.\nAgenzia internazionale per la prevenzione della cecit\u00e0-IAPB Italia onlus"}
{"id": "919237", "revid": "834", "url": "https://it.wikipedia.org/wiki?curid=919237", "title": "Census-designated-place", "text": ""}
{"id": "919245", "revid": "767487", "url": "https://it.wikipedia.org/wiki?curid=919245", "title": "Jack the Dog", "text": "Jack the Dog \u00e8 un film del 2001 del regista Bobby Roth.\nTrama.\n\"Jack the Dog\" () \u00e8 il soprannome che viene dato a un appassionato fotografo che ha trascorso il suo tempo libero andando a letto con innumerevoli donne, anche se sposato. Jack fa di tutto per resistere ai sensi di colpa e quando la moglie decide di trasferirsi a Londra, gli viene offerta una prova di responsabilit\u00e0: occuparsi di suo figlio."}
{"id": "919250", "revid": "767487", "url": "https://it.wikipedia.org/wiki?curid=919250", "title": "A Soap", "text": "A Soap (\"En soap\") \u00e8 un film del 2006 diretto da Pernille Fischer Christensen, all'esordio nella regia di un lungometraggio cinematografico.\n\u00c8 stato presentato con successo al Festival di Berlino, dove ha vinto l'Orso d'argento - Gran premio della giuria e il premio per la miglior opera prima.\nTrama.\nCharlotte, proprietaria di una clinica di bellezza, lascia Kristian, con cui conviveva da quattro anni, e si trasferisce in un appartamento in periferia. Al piano di sotto abita Veronica (che in realt\u00e0 si chiama Ulrik), una transessuale che aspetta la lettera di autorizzazione delle autorit\u00e0 per effettuare l'operazione di cambio di sesso. Per mantenersi si prostituisce. A causa della depressione tenta il suicidio inghiottendo una grande quantit\u00e0 di pillole. Charlotte, infastidita dai guaiti di Miss Daisy, il cane di Veronica, va da lei per lamentarsi, la trova priva di conoscenza e chiama un'ambulanza salvandole la vita.\nKristian, ubriaco, si reca a casa di Charlotte, chiedendole di tornare da lui, e la picchia. Sentendo i rumori Veronica interviene difendendo la vicina e mandando via il suo ex-fidanzato. Poi la ospita per qualche giorno prendendosene cura e tra di loro nasce un sentimento confuso.\nStruttura.\nIl film \u00e8 composto da cinque capitoli, inframmezzati da brevi sequenze in bianco e nero, con voce fuori campo che riassume gli eventi come se stesse introducendo un nuovo episodio di una \"soap opera\" (come da titolo del film):\nMusica.\nLa colonna sonora del film comprende le seguenti canzoni:\nDistribuzione.\nIl film \u00e8 stato distribuito nelle sale cinematografiche italiane da Teodora Film il 7 luglio 2006, in lingua originale con sottotitoli, all'interno della rassegna estiva \"5 pezzi facili\"."}
{"id": "919257", "revid": "3082", "url": "https://it.wikipedia.org/wiki?curid=919257", "title": "Initium Caiani", "text": ""}
{"id": "919262", "revid": "73843", "url": "https://it.wikipedia.org/wiki?curid=919262", "title": "Ciao R\u00e0gaz", "text": "Ciao R\u00e0gaz \u00e8 un album del cantante italiano Andrea Mingardi pubblicato nel 2000.\nQuesto album, oltre a riproporre alcuni dei pi\u00f9 apprezzati successi del cantautore bolognese in versione riarrangiata, contiene alcuni brani inediti (come \"Socc'mel\", \"Bul\u00e0ggna l'\u00e8 cambi\u00e8\" e \"Ben\u00e9ssum!\") che ripercorrono, con rinnovata energia e con l'ironia di sempre, il filone della canzone dialettale bolognese caro a Mingardi. Molte delle canzoni sono eseguite con la partecipazione straordinaria di cantanti ed artisti di fama, tutti conterranei di Mingardi (oltre che suoi amici personali), da lui coinvolti in un'appassionata testimonianza dello spirito emiliano e bolognese in particolare.\nA io' v\u00e8st un Marzi\u00e0n.\n\"A io' v\u00e8st un Marzi\u00e0n\" \u00e8 una delle canzoni pi\u00f9 popolari di Mingardi fra i bolognesi; la comprensione del testo \u00e8 molto difficile per un non emiliano, e alcune sfumature possono essere colte solo da parlanti esperti, come ad esempio l'uso, anche mentre si parla in dialetto, di parole in lingua italiana, per dare loro maggior rilievo. O, addirittura, l'italianizzazione errata di parole dialettali.\nLa canzone \u00e8 una chiara presa in giro della mania collettiva degli avvistamenti di UFO, negli anni in cui \u00e8 stata scritta. Nella parte conclusiva, per\u00f2, con un tono semiserio e talvolta melanconico, si arriva alla considerazione che il progresso non porta sempre e solo vantaggi, con un'evidente nostalgia per la vita contadina.\nLa canzone \u00e8 cantata in prima persona da un contadino che \u00e8 arrivato tardi al bar. \u00abPerch\u00e9?\u00bb gli chiedono curiosi gli amici. Perch\u00e9 in mezzo alla campagna, vicino a San Giovanni (probabilmente San Giovanni in Persiceto) il contadino aveva visto un marziano. Anche se sarebbe volentieri scappato, il contadino resta come \"ambasciatore del mondo intero\", pur avendogli lo spavento procurato, per cos\u00ec dire, disturbi intestinali. Su richiesta degli amici del bar, il contadino passa alla descrizione del marziano.\n\u00ab\"Aveva tre gambe, una pi\u00f9 corta, sottili sottili sembravano grissini, con due stava in piedi, l'altra era morta proprio come l'uccello di Sandrino. Il tronco pareva una mortadella, e le braccine due salsicciotti, le mani avevano ventiquattro dita e sul petto aveva dodici o tredici tette. La testa come un melone senza capelli, ma in cima... l'antenna della televisione! Quattro occhi, tre orecchie, sette buchi del naso, una bocca davanti e una di dietro\"\u00bb.\nLa prima cosa da fare, prosegue il contadino, era dargli il benvenuto. Ci prova con \"welcome\", \"bienven\u00f9\", \"vut na cicles?\" (\"vuoi una gomma da masticare\", in bolognese). \u00c8 stato anche molto attento a non dirgli \"marziano\" perch\u00e9 \u00ab\"se invece \u00e8 di Venere, \u00e8 come dire a un milanista che \u00e8 dell'... Mi sembri un coso cos\u00ec strano, sei tutto pencolante. Ma cos'hai addosso... un marziano della mutua. Dai, di' qualcosa. Noi italiani\" amichi! \"Vai mo'. Noi italiani nel MEC... ancora per poc! Ne hai, di soldi, tu, ne hai! Acciaio inossidabile!\"\u00bb\nAlla fine, il marziano si muove e parla, ma parla a rovescio. Con sforzo, il contadino riesce a decifrare le parole del marziano: \u00ab\"dsc\u00f2rr in itali\u00e0n e fat d\u00e8r int al cul\u2026!\"\u00bb (\"parla italiano e fattelo dare in c.\"). Gli chiede quindi da dove viene, e cosa cerca sulla Terra, lui che \u00e8 cos\u00ec progredito. Alla fine il marziano racconta la sua storia.\n\u00ab\"Un giorno stavo girando, e non ne potevo pi\u00f9 di stare l\u00e0 da me. Ho visto la Terra, il vostro mondo, m'\u00e8 quasi sembrato di tornare bambino... Ho duecento anni, forse anche di pi\u00f9, il progresso \u00e8 cresciuto insieme a me. Forse non sembra, pare una storia, ma tanti anni fa ero fatto come te, poi ci sono state delle guerre tremende, l'inquinamento, la mancanza di spazio: mi sono trasformato. La gente non muore pi\u00f9, il mare s'\u00e8 asciugato, la frutta \u00e8 sintetica e plastificata, l'aria \u00e8 verde, gli alberi non ci sono pi\u00f9, la terra \u00e8 deserta a perdita d'occhio. Se la memoria mi funziona ancora bene, tu devi essere un contadino, posso stare qui a respirare l'aria buona, posso mangiare un pezzetto di cipolla?\"\u00bb\nIn conclusione il contadino canta \u00ab\"Ho visto un marziano, ho visto un marziano, mangiava della cipolla e piangeva tutto contento.\"\u00bb"}
{"id": "919263", "revid": "84604", "url": "https://it.wikipedia.org/wiki?curid=919263", "title": "Tanacetum parthenium", "text": "Il partenio (Tanacetum parthenium (L.) Sch.Bip., 1844) \u00e8 una pianta della famiglia delle Asteraceae. In Italia, a seconda dei luoghi, \u00e8 conosciuta con i nomi di amarella, amareggiola, matricale, maresina ed erba marga.\nDistribuzione e habitat.\nLa si pu\u00f2 trovare nei luoghi pietrosi ed incolti della fascia temperata europea, nell'America settentrionale e meridionale e nella regione del Caucaso. In Italia si trova nei giardini soltanto a scopo ornamentale.\nPrincipi attivi.\nIl partenio possiede una buona quantit\u00e0 di flavonoidi come luteolina, quercetina, apigenina ed axillarina, cui si deve parte della sua azione spasmolitica sulla muscolatura liscia viscerale.\nPossiede anche dei composti bi- o triciclici chiamati sesquiterpeni, come il partenolide, il costunolide, l'artemorina e la santamarina, che sono amari e modulano le funzioni del sistema della serotonina, da cui la loro propriet\u00e0 di profilattici dell'evento emicranico. Da notare che le tisane di partenio sono efficaci solo come preventive dell'attacco; non hanno alcuna efficacia quando l'emicrania \u00e8 in corso.\nUsi tradizionali e novit\u00e0.\nNel folklore popolare, il partenio ha trovato impiego nelle condizioni di reumatismo articolare e nella prevenzione delle cefalee. Nella fitoterapia moderna \u00e8 principalmente usato nella profilassi dell'emicrania. \u00c8 per\u00f2 dotato di buone propriet\u00e0 toniche, emmenagoghe ed antispastiche. Questo lo rende un buon palliativo per le donne che soffrono di dismenorrea (mestruazioni irregolari e/o dolorose).\nIl partenio non dovrebbe essere assunto in soggetti che hanno allergie ad altre Asteracee e comunque dovrebbero consultare il proprio medico prima di assumere Partenio.\nDa circa un decennio, il partenio ha suscitato un interesse acceso tra i ricercatori del campo immunologico, reumatologico ed oncologico. Uno dei suoi costituenti, infatti, il partenolide, \u00e8 risultato in laboratorio un potente antinfiammatorio su modelli sperimentali animali di malattie invalidanti come l'artrite reumatoide ed il lupus eritematoso sistemico.\nQuesto composto agisce direttamente da inibitore del fattore di trascrizione delle catene kappa anticorpali dei linfociti B (NF-\u03baB), che serve alle cellule immunitarie alla sintesi di molte citochine coinvolte nell'infiammazione. In pi\u00f9 ha il vantaggio di inibire direttamente anche la 5-lipossigenasi, enzima che trasforma l'acido arachidonico nei noti mediatori infiammatori leucotrieni.\nIl partenolide \u00e8 molto efficace nel sopprimere, almeno \"in vitro\" o in modelli di tessuto tumorale trapiantato su animali da esperimento, la proliferazione di alcuni tipi di cellule maligne, sia provenienti da tumori solidi che ematologici (carcinoma gastrico, polmonare, prostatico e mieloma multiplo, per citarne alcuni).\nA parte il suo potere inibitorio sul fattore NF-\u03baB, come accennato sopra, il partenolide alchila l'enzima DNA-citosina metiltrasferasi (DNMT 1), che modifica il DNA portando alla repressione genica di molte porzioni di cromatina. In pratica, il partenolide agirebbe allo stesso modo del chemioterapico 5-azacitidina, usato come induttore del differenziamento cellulare nella terapia di neoplasie ematologiche (mieloma multiplo, sindromi mielodisplastiche, ecc.).\nMancano per\u00f2 dati provenienti da \"trials\" clinici umani al riguardo.\nUsi culinari.\nNel Veneto, tipicamente nel territorio vicentino e veronese, il Partenio, conosciuto come \"erba maresina\", \"erba madre\" o \"erba 'mara\" \u00e8 largamente utilizzato nella preparazione di frittelle salate, torte e come aroma per il condimento di primi piatti.\nCollegamenti esterni.\nhttps://web.archive.org/web/20071006124917/\nhttp://www.farmacovigilanza.org/fitovigilanza/corsi/partenio.htm"}
{"id": "919270", "revid": "57342", "url": "https://it.wikipedia.org/wiki?curid=919270", "title": "Strabico", "text": ""}
{"id": "919272", "revid": "393899", "url": "https://it.wikipedia.org/wiki?curid=919272", "title": "Collaborazione coordinata e continuativa", "text": ""}
{"id": "919274", "revid": "599", "url": "https://it.wikipedia.org/wiki?curid=919274", "title": "George Bernard Dantzig", "text": ""}
{"id": "919284", "revid": "35707", "url": "https://it.wikipedia.org/wiki?curid=919284", "title": "Funny Farm Elizabeth's", "text": ""}
{"id": "919285", "revid": "74851", "url": "https://it.wikipedia.org/wiki?curid=919285", "title": "Robert Lifton", "text": ""}
{"id": "919286", "revid": "2020995", "url": "https://it.wikipedia.org/wiki?curid=919286", "title": "Source Engine", "text": "Il Source Engine \u00e8 un motore grafico sviluppato dalla Valve Corporation. Molto flessibile (caratteristica che lo rende uno dei preferiti fra i cosiddetti \"modder\"), fra le sue caratteristiche si possono citare il sistema di render basato sugli shader, l'accurata sincronizzazione labiale, un sistema avanzato per realistiche espressioni facciali e un modello fisico molto accurato.\nSviluppo.\nIl Source nasce dal GoldSrc, che era una versione modificata del Quake engine creato da John Carmack. Infatti Carmack ha commentato sul suo blog nel 2004, che \u00ab\"ci sono ancora pezzi di codice del primissimo motore di Quake, in Half-Life 2\"\u00bb.\nLa prima versione del Source \u00e8 datata ottobre 2004 (apparsa in \"Half-Life 2\"), e nel corso degli anni sono state aggiunte diverse funzioni (fra le pi\u00f9 notabili l'HDRI e l'effetto motion blur). Source \u00e8 stato ed \u00e8 tuttora\ndisponibile per diverse piattaforme: Microsoft Windows, Linux, macOS, Xbox, Xbox 360 e PlayStation 3.\nCaratteristiche.\nLuci e ombre.\nIl motore grafico Source utilizza sorgenti di luci statiche (le luci mobili sono molto poco usate) che emettono luce che va a colpire direttamente le superfici. Per simulare la luce che colpisce gli oggetti, Source utilizza parametri Radiosity; questo garantisce un ottimo effetto su qualsiasi tipo di materiale, tuttavia, il fatto che l'illuminazione di ogni oggetto debba essere ricalcolata ogni volta che la sorgente di luce o l'oggetto stesso si spostino, pu\u00f2 diminuire la frequenza di fotogrammi per secondo, di conseguenza le luci (e le ombre) simulate dal motore non devono essere troppo complesse, anche se ci\u00f2 diminuisce la qualit\u00e0 degli effetti di luce.\nPer ovviare a questo problema, ogni superficie che riceve luce \u00e8 impostata per avere una qualit\u00e0 delle ombre pi\u00f9 alta o bassa, cosa che dipende dal tipo di ombre che la colpiscono (una superficie con l'ombra di un palazzo, per esempio, avr\u00e0 ombre poco dettagliate, mentre una con diverse ombre di elementi complessi dovr\u00e0 utilizzare ombre con alti livelli di dettaglio).\nLa tecnica di illuminazione HDRI ha inoltre permesso di simulare la luce in modo ancora pi\u00f9 realistico, e di calcolare anche quanta luce deve essere mostrata dallo schermo ogni volta che vi \u00e8 una transizione da un ambiente buio a uno illuminato o viceversa, indipendentemente dalla quantit\u00e0 effettiva di essa, in modo da simulare ci\u00f2 che accade realmente all'iride dell'occhio quando vi giunge troppa o troppo poca luce.\nModelli.\nL'innovazione nel Source Engine nell'animazione dei modelli \u00e8 un sistema di movimenti non solo scheletrici, ma anche simulatore di muscoli facciali. Grazie a queste simulazioni, il motore grafico pu\u00f2 riprodurre in modo molto realistico qualsiasi espressione nella faccia dei personaggi. Per quanto riguarda i modelli che non necessitano di questa tecnologia, le animazioni sono create con programmazioni (relativamente) semplici, che non infieriscono sulla scorrevolezza dei movimenti.\nInfine, i modelli sono composti da un numero di poligoni molto alto, che li rende molto credibili, e, soprattutto, ogni animazione, pur non essendone direttamente collegata, rispetta la fisica del motore stesso.\nFisica.\nLa fisica usata da Source \u00e8 molto avanzata, grazie ad una versione personalizzata del middleware Havok: ogni oggetto si attiene alle stessi leggi che regolano tutto il motore, senza eccezioni. Tutto ci\u00f2 che viene lasciato cadere o lanciato lo fa in modo molto realistico, inoltre, se ci\u00f2 accade mentre questi oggetti sono gi\u00e0 in movimento, essi continueranno a mantenere una piccola proporzione di moto anche in caduta libera (la perderanno poi gradualmente come accade nella realt\u00e0).\nLa \"Gravity Gun\", arma per lanciare o raccogliere oggetti vista in \"Half-Life 2\" e nei due sequel, \u00e8 il simbolo di questa fisica molto accurata.\nSource Engine 2.\nLe prime voci sullo sviluppo di una nuova versione del Source, iniziarono a trapelare nel mese di agosto 2012 dal fansite \"Valve Time\". Poi nel novembre dello stesso anno Gabe Newell ha confermato che il \"Source Engine 2\" \u00e8 in fase di sviluppo, e che sar\u00e0 totalmente ricreato da zero. Newell ha anche detto che il Source Engine 2 sar\u00e0 pronto appena sar\u00e0 completato un gioco in grado di sfruttarlo.\nTale motore grafico \u00e8 stato annunciato il 3 marzo 2015, che verr\u00e0 utilizzato a partire dai nuovi videogame prodotti, inoltre il motore \u00e8 concedibile su licenza in modo gratuito, ma i giochi realizzati con il Source 2 dovranno essere disponibili anche sulla piattaforma Steam,\nanche se il motore Source 2 venne gi\u00e0 adottato nel \"Dota 2\" Workshop Tools.\nLe caratteristiche di questo nuovo motore rispetto al precedente sono:\nNel 2015 \"Dota 2\", \u00e8 diventato tramite un aggiornamento il primo titolo che sfrutta il Source Engine 2."}
{"id": "919287", "revid": "84184", "url": "https://it.wikipedia.org/wiki?curid=919287", "title": "Rinascimento Urbano", "text": "Rinascimento Urbano \u00e8 il movimento architettonico sviluppatosi a partire dal 1992 in Europa con lo scopo di riformare le citt\u00e0 secondo i principi della Citt\u00e0 Tradizionale e del New Urbanism.\nTipologie d'Intervento.\nIl movimento per il Rinascimento Urbano \u00e8 sorto in occasione della Triennale Internazionale \"A Vision of Europe\" inaugurata il 29 settembre 1992 a Bologna da S.A.R. Il Principe di Galles e curata da Gabriele Tagliaventi e Liam O'Connor. Il catalogo delle opere esposte raccoglie pi\u00f9 di 100 progetti e realizzazioni alla scala della citt\u00e0, del quartiere, dello spazio pubblico, dell'isolato e del lotto. La seconda edizione della Triennale \"A Vision of Europe\", organizzata nel 1996, ha visto raccogliere il movimento sotto la dizione Rinascimento Urbano, dal titolo della mostra e del catalogo trilingue \u2013italiano, inglese, francese\u2013 curato da Gabriele Tagliaventi con introduzione di S.A.R. Il Principe di Galles.\nSia la mostra sia il catalogo sono strutturati secondo un ordine tipologico d'intervento:\nProgettisti ed Opere.\nIl catalogo, pubblicato da Grafis, Bologna, contiene anche saggi di L\u00e9on Krier, Maurice Culot, David Watkin, Carroll William Westfall e documenta per la prima volta in Italia la pi\u00f9 ampia operazione di Rinascimento Urbano realizzata in Europa al 1996: il nuovo isolato urbano di Rue de Laeken (1989-1995) progettato da Tagliaventi &amp; Associates, Atelier 55, Sylvie Assassin, Barth\u00e9l\u00e9my Dumons, Philippe Gisclard, Nathalie Prat, Jean Philippe Garric, Valerie Negre, Javier Cenicacelaya, I\u00f1igo Salo\u00f1a, Liam O'Connor, John Robins, Joseph Altuna, Marie Laure Petit.\nA partire dal 1996, il Movimento per il Rinascimento Urbano si \u00e8 diffuso ovunque in Europa, dalla nuova citt\u00e0 di Poundbury in Inghilterra (1988-2007) costruita secondo il Piano di Leon Krier alla nuova Medina di Hammamet (2000-2005) progettata da Tarak Ben Miled, dal nuovo quartiere satellite di Kirchsteigfeld presso Potsdam (1993-2002) in Germania progettata da Rob Krier e Christoph Kohl al nuovo quartiere urbano nel Barrio Alto a Lisbona (2000-2007) progettato Jos\u00e9 Baganha, dal nuovo Borgo Citt\u00e0 Nuova ad Alessandria (1995-2002) progettato da L\u00e9on Krier and Gabriele Tagliaventi alla nuova citt\u00e0 di Val d'Europe (1995-2007) in corso di realizzazione vicino a Parigi secondo il Piano Regolatore di Cooper-Robertson, dalla nuova citt\u00e0 di Brandevoort nei Paesi Bassi (1995-2007) progettata da Rob Krier e Christoph Kohl al nuovo villaggio di Pitiousa a Spetses, Grecia (1992-96) progettato da Demetri Porphyrios, dal nuovo quartiere urbano di Richmond Riverside (1987-1992) realizzato a Londra da Quinlan Terry al nuovo quartiere di Sankt Eriksgaten a Stoccolma (1995-2004) progettato da Alexander Wolodarski.\nIn seguito al successo di queste operazioni che hanno dimostrato la possibilit\u00e0 di realizzare nuovi ambienti urbani compatti alla scala umana, in equilibrio con l'ambiente naturale e orientati a favorire l'uso del sistema di trasporto pubblico, una serie di nuovi interventi di Rinascimento Urbano \u00e8 attualmente in corso di realizzazione in tutta Europa tra cui il Quartier am Tacheles a Berlin-Mitte (2000-2007) con piano urbanistico di Duany &amp; Plater-Zyberk e progetti architettonici di Demetri Porphyrios, Piotr Choynowski, Tagliaventi &amp; Associates, Hammond Beeby Rupert Ainge, Robert A. M. Stern, Calvin TsaO &amp; McKown, la ricostruzione del Centro Storico di Palermo (1996-2007), il nuovo Beguinage a Valenciennes (2002-2007) progettato da Styles Architectes, il nuovo centro urbano di Plessis-Robinson, France, (1992-2007) progettato da Jean Fran\u00e7ois Spoerry, Xavier Bohl, Marc e Nada Breitman, il nuovo centro urbano del quartiere di Via della Pietra a Bologna realizzato su progetto di Tagliaventi &amp; Associati (2002-2007)."}
{"id": "919298", "revid": "767487", "url": "https://it.wikipedia.org/wiki?curid=919298", "title": "Congo (film 1995)", "text": "Congo \u00e8 un film statunitense del 1995 diretto da Frank Marshall.\nScritto da John Patrick Shanley e finanzato dalla societ\u00e0 del regista The Kennedy/Marshall Company per la Paramount Pictures, \u00e8 la trasposizione cinematografica dell'omonimo romanzo di Michael Crichton. Al contrario di ogni aspettativa e nonostante le pessime recensioni, la pellicola si \u00e8 rivelata un successo al botteghino ed \u00e8 stata distribuita nelle sale cinematografiche italiane a partire dal 28 settembre 1995.\nTrama.\nAlcuni esploratori allestiscono un campo base nel bel mezzo della foresta del Congo. Uno di loro fa una video conferenza con una certa Karen Ross che si trova negli USA. La squadra \u00e8 stata mandata nel Congo per trovare dei diamanti blu necessari ad attivare un congegno aerospaziale utile per il futuro dell'umanit\u00e0. Dopo la conferenza, il campo base viene attaccato da strane creature, nessun superstite. Intanto Ross chiama il capo della Travicom, la societ\u00e0 che ha mandato gli esploratori nel Congo. Appena per\u00f2 il video dal Congo si attiva, i due vedono una strage di vite umane e una creatura misteriosa che rompe la webcam. Ross allora decide di andare nel Congo per scoprire cosa succede laggi\u00f9.\nIn un piccolo paese americano uno zoologo studia comportamenti e abitudini sui gorilla. Si chiama Peter Elliot e viene assistito dal suo aiutante, Richard. I due studiano in particolare i comportamenti della gorilla Amy, che sa dipingere e pu\u00f2 comunicare grazie ad un dispositivo piazzato sul braccio, collegato ad un computer. I due scoprono che la gorilla vuole tornare nella giungla da cui era stata sottratta molto tempo prima.\nRoss, Elliot, Richard e Homolka (il finanziatore della spedizione) si ritrovano sullo stesso volo, ma con scopi diversi. I tre uomini per riportare indietro la gorilla, e Ross per i diamanti. Appena arrivati vengono accolti da Monroe e da una squadra di cercatori di diamanti. Per tutto il tempo Richard si lamenta perch\u00e9 vuole tornare a casa, mentre gli altri, compresa Amy, sembrano eccitati. Ben presto si scopre che Homolka non \u00e8 l\u00ec per i gorilla, ma per i diamanti. Tutti lo considerano un traditore. Nella foresta si imbatteranno in cannibali \ne ippopotami assassini, che feriranno un portatore. Ross intanto manda video-messaggi alla base per tenerla informata sulla situazione. Elliot e Richard abituano Amy a vivere da sola nella giungla. Homolka invece turba tutti dicendo che vuole servirsi del gorilla \"parlante\" per farsi condurre al luogo dove sono presenti i diamanti, ma anche dell'oro.\nGiunti in un tempio abbandonato, i cui ambienti sono ricavati da grotte, Richard, mentre cerca Amy all'esterno del tempio, viene assalito da un enorme gorilla grigio dai tratti mostruosi. Mentre gli altri guardano i graffiti rupestri all'interno del tempio, sentono delle urla. \u00c8 Richard che sbuca insanguinato e orrendamente ferito; dietro di lui appare un gorilla con in mano uno dei suoi polmoni. Lo stesso gorilla si avventa sugli altri, ma Monroe lo uccide con una fucilata rimanendo per\u00f2 graffiato in volto. La notte il campo base viene attaccato da altri gorilla, senza per\u00f2 che questi riescano a uccidere nessuno poich\u00e9 Karen installa una sofisticata protezione a raggi laser che rende vani i numerosi assalti dei mostri. Diventa cos\u00ec palese che si tratta di una razza di gorilla assassini addestrati ad uccidere per difendere quel luogo da ogni possibile visitatore, finch\u00e9 anche i loro padroni non rimasero vittime della furia omicida instillata nei primati. Il giorno seguente i superstiti Elliot, Ross, Homolka, Monroe, Amy e gli altri portatori tra cui uno di nome Kahega si avventurano nel tempio trovando il nascondiglio dei diamanti blu.\nHomolka per\u00f2, appena afferrato un diamante, viene assalito da alcuni gorilla, che alla luce del sole rivelano il loro aspetto mostruoso e deforme. Mentre gli altri incominciano a sparare contro i gorilla che continuano ad apparire da ogni anfratto, Homolka lotta con tutte le sue forze e tenta la fuga, ma un gorilla gli salta addosso e tutti gli altri si avventano su di lui uccidendolo. I restanti esploratori scappano, ma Kahega rimane a sparare ai gorilla insieme a Monroe mentre Elliot e Ross vanno in ricerca di una via d'uscita. Appena arrivati trovano il cadavere di uno dei cercatori e grazie a una pistola laser uccidono la maggior parte dei gorilla. Mentre i gorilla vengono uccisi, Elliot e Kahega vengono attaccati da un altro gruppo di gorilla usciti da una delle innumerevoli grotte sotterranee, che li trascinano allo scoperto e li circondano.\nKahega tenta di salvarsi ma i gorilla lo immobilizzano e lo uccidono.\nElliot invece viene salvato da Amy che riesce a mettere in fuga i gorilla rimasti. Appena usciti dalle grotte un vicino vulcano comincia ad eruttare, contribuendo a distruggere il branco di gorilla mostruosi, mentre i tre superstiti della spedizione si salvano insieme ad Amy.\nAmy viene liberata nella foresta pluviale del Congo mentre Elliot, Ross e Monroe si allontanano a bordo di una mongolfiera.\nProduzione.\nNel 1979, lo stesso Michael Crichton tent\u00f2 di realizzare il film con la 20th Century Fox per poi fare marcia indietro quando scopr\u00ec di non potere usare dei veri gorilla per interpretare Amy.\nNegli corso degli anni 80\u2019 il progetto fu offerto a diversi registi, tra i quali Steven Spielberg e John Carpenter.\nTerzo film da regista del produttore Frank Marshall.\nHugh Grant e Robin Wright rifiutarono i due ruoli principali.\nBruce Campbell (\"La casa\", \"L'armata delle tenebre\") fece il provino per il ruolo di Peter Elliot ma la parte venne data a Dylan Walsh. Frank Marshall rimase comunque colpito dall\u2019attore, tanto da scritturarlo per il ruolo di Charles Travis, il personaggio che apre il film.\nLa gorilla Amy fu interpretata fisicamente da due attrici e doppiata da una terza.\nIl film venne girato in Costa Rica, Kenya, Tanzania, Uganda e USA (in California), tra il settembre del 1994 e il febbraio del 1995.\nBreve cameo per il cantante Jimmy Buffett nel ruolo del pilota di jet.\nAccoglienza.\nIncassi.\nIl film usc\u00ec nelle sale cinematografiche statunitensi il 9 giugno 1995 rivelandosi un successo. Durante il weekend di apertura incass\u00f2 24.642.539 dollari, piazzandosi in prima posizione nonostante le ben pi\u00f9 magre aspettative della Paramount Pictures che aveva stimato un incasso tra i 13 e i 15 milioni per i primi tre giorni di programmazione. \"Congo\", nonostante le pessime recensioni della critica, arriv\u00f2 a incassare sul territorio nordamericano 81.022.101 dollari, venendo programmato in un massimo di 2.676 schermi. And\u00f2 molto bene anche all\u2019estero, tanto che alla fine del 1995 l\u2019incasso mondiale del film fu di 152.022.101 dollari a fronte di un budget di soli 50.000.000.\nCritica.\nNonostante un buon incasso ai botteghini, il film fu generalmente ignorato o bistrattato dalla critica. Gran parte delle critiche negative furono dovute allo scarso realismo dei costumi \"troppo umani\" dei gorilla. Ci\u00f2 fu dovuto in gran parte anche al fatto che il pubblico era stato \"viziato\" dagli eccezionali effetti di computer-grafica visti in \"Jurassic Park\" nel 1993. Il sito Rotten Tomatoes riporta che solo il 22% delle 49 recensioni professionali ha dato un giudizio positivo sul film. Su Metacritic il film detiene un punteggio del 22/100, basato sul parere di 19 critici. Tra le pochissime recensioni positive quella di Roger Ebert, che defin\u00ec \"Congo\" uno \"splendido esempio di un genere non tanto di moda, un\u2019avventura nella giungla\". Ebert gli assegn\u00f2 3 stelle su 4.\nIl film, come \"Jurassic Park\", \u00e8 una trasposizione cinematografica dell'omonimo best seller di Crichton; \"Congo\" rimase per\u00f2 nell'ombra di quest'ultimo (nonostante l'uscita sia distante di ben due anni)."}
{"id": "919299", "revid": "1632387", "url": "https://it.wikipedia.org/wiki?curid=919299", "title": "Sorriso", "text": "Il sorriso \u00e8 un'espressione del volto umano.\nEspressione.\nIl sorriso si produce stirando la bocca, inarcando le labbra ed eventualmente mostrando i denti per un tempo prolungato\nNonostante ci si riferisca propriamente al sorriso pensando alla sola bocca, l'espressione coinvolge anche gli occhi. La carica espressiva e comunicativa del sorriso deve proprio allo sguardo la sua profondit\u00e0. Un sorriso sincero e istintivo stira le labbra di netto e rende pi\u00f9 vivace e profondo lo sguardo. Al contrario, un sorriso forzato o di circostanza non cambia lo sguardo, limitando a contrarre i muscoli della bocca. L'espressione comune \"sorridere con gli occhi\" intende proprio questo aspetto.\nUn sorriso pu\u00f2 diventare una risata, ma differisce dal riso nell'essere meno impulsivo e nervoso, quindi pi\u00f9 duraturo, pi\u00f9 moderato e di maggior profondit\u00e0 emozionale.\nSignificati.\nIl sorriso manifesta serenit\u00e0, benessere e apertura nei confronti di un'altra persona.\nL'espressione viene usata sia per manifestare uno stato emotivo, sia come strumento di comunicazione nel rapportarsi con gli altri. Nel primo caso il sorriso \u00e8 spontaneo e involontario, compatibilmente con il carattere e le attitudini della persona. Nel secondo caso invece il sorriso \u00e8 incanalato in un codice di comportamento e pu\u00f2 essere dunque semplicemente una forma convenzionale di approccio. Un sorriso pu\u00f2 essere dunque pi\u00f9 o meno sincero e spontaneo, e non sempre sottintende un atteggiamento di apertura verso l'altro quanto piuttosto l'espressione di un personale stato d'animo.\nIl sorriso rappresenta comunque nella cultura comune l'espressione della felicit\u00e0. \u00c8 quindi preso a riferimento e spesso stereotipato: nei disegni dei bambini, le persone vengono rappresentate con pochi semplici tratti con un'espressione sorridente. Questo accade spesso anche in illustrazioni e immagini di carattere umoristico, come cartoon o vignette. Il sorriso \u00e8 poi l'espressione privilegiata per le pose nelle fotografie; \u00e8 uso comune, nella posa di una foto, pronunciare la parola inglese \"cheese\" per stirare la bocca alla vocale \"i\", producendo quindi il sorriso.\nIl sorriso dalla nascita.\nIl sorriso si presenta spontaneamente in tutti i bambini, non viene dunque appreso per imitazione. Nasce come reazione fisiologica per poi diventare un'espressione con intenti comunicativi. In questo senso il sorriso pu\u00f2 essere considerato un comportamento tipico e distintivo della specie umana nei confronti delle altre specie animali.\nNei neonati, quello che sembra un sorriso \u00e8 un semplice stiramento delle labbra. Esso si osserva soprattutto durante il sonno ed \u00e8 la conseguenza di stimoli dell'attivit\u00e0 del sistema nervoso, o da stimoli rumorosi esterni, ad esempio la voce di una persona.\nVerso la quinta settimana di vita del bambino, il sorriso viene provocato alla visione di un volto umano, ancora non ben definito e quindi ancora non riconosciuto dal bambino. Questo viene considerato il primo sorriso \"sociale\". Allo stiramento della labbra si aggiunge lo strizzamento degli occhi.\nDal quarto mese, il sorriso acquista un'ulteriore maturazione, diventando non pi\u00f9 o non solo una semplice reazione ad uno stimolo, ma una vera e propria espressione dell'individuo. Durante la conoscenza dell'ambiente e il riconoscimento degli oggetti, del proprio corpo e delle altre persone, il bambino utilizza sempre pi\u00f9 il sorriso come linguaggio, rivolgendosi prima agli oggetti che ha intorno, come ad esempio le proprie mani, e poi alle altre persone, diventando a tutti gli effetti uno dei primi strumenti comunicativi. Anche l'espressione in s\u00e9 ormai non coinvolge pi\u00f9 solo la bocca ma tutto il volto.\nDopo i sei mesi, il sorriso diventa definitivamente una forma di socializzazione.\nSmiley.\nLa rappresentazione simbolica del sorriso \u00e8 lo \"smiley \" o \"smile\" (traduzione inglese del termine).\nLo smile venne creato nel 1963 dall'artista statunitense Harvey Ball ed \u00e8 costituito da un cerchio di colore giallo, due punti neri ad indicare gli occhi e un arco verso l'alto ad indicare il sorriso. Lo smile, prima utilizzato semplicemente come logo, si \u00e8 inserito nello slang degli SMS e soprattutto in internet, sviluppandosi e differenziandosi in pi\u00f9 \"faccine\" che esprimono non pi\u00f9 solo il sorriso ma diverse espressioni, chiamate emoticon. Le faccine possono essere espresse sia con caratteri testuali, come ad esempio :) e :-O oppure, come si utilizza adesso nelle chat e nei forum attraverso immagini appositamente create."}
{"id": "919301", "revid": "1504506", "url": "https://it.wikipedia.org/wiki?curid=919301", "title": "Tebaldo d'Arles", "text": "Origine.\nFiglio unico del marchese della Borgogna Transgiurana e abate laico di San Maurizio d'Agauno e dell'abbazia di Lobbes, Uberto del Vallese (?-866, come ci confermano gli \"Annales Vedastini\", mentre della madre non si conoscono n\u00e9 il nome n\u00e9 gli ascendenti. Uberto era figlio del conte del Vallese Bosone il Vecchio (?-855), capostipite della dinastia Bosonide e della moglie di cui non si conoscono n\u00e9 gli ascendenti n\u00e9 il nome (ma secondo alcuni storici si chiamava Engeltrude). Suo padre, Uberto del Vallese era fratello di Teutberga (?-876), che era andata sposa a Lotario II, figlio dell'imperatore del Sacro Romano Impero, Lotario I.\nBiografia.\nNell'879 ottenne la contea di Arles, che mantenne sino alla morte. Sempre in quell'anno lo troviamo a fianco del cugino, Bosone I di Provenza, infatti, compare citato in un documento dei \"Recueil des Actes de Provence\" inerente a una donazione di Bosone e della moglie, Ermengarda, e secondo gli \"Annales Vedastini\", nell'880, combattendo a favore di Bosone contro le truppe del re dei franchi occidentali, Luigi III il Giovane fu gravemente ferito da Enrico di Franconia. Questo scontro \u00e8 confermato anche dagli \"Annales Fuldenses\", dove si precisa che Tebaldo, al comando delle truppe di Ugo di Lotaringia, alleato di Bosone I di Provenza, sub\u00ec una sconfitta, che gli cost\u00f2 la perdita di parecchi uomini.\nIn quello stesso anno aveva sposato Berta di Lotaringia (863-\u2020925), figlia del re di Lotaringia Lotario II e di Waldrada, la sorella di Ugo di Lotaringia. Questo matrimonio viene confermato in una donazione fatta dal figlio Ugo, nel 924, dove dichiara di essere figlio di Tebaldo e Berta. Questa parentela \u00e8 confermata anche dagli \"Annales Bertiniani\", quando evocano lo scontro armato succitato.\nNon si conosce la data esatta della morte di Tebaldo: dopo l'887 oppure, nell'895, lasciando il titolo di conte di Arles al figlio primogenito, Ugo.\nDiscendenza.\nTebaldo da Berta ebbe tre (forse quattro) figli:"}
{"id": "919302", "revid": "767487", "url": "https://it.wikipedia.org/wiki?curid=919302", "title": "Dactylorhiza incarnata", "text": "L'orchide incarnata (Dactylorhiza incarnata ) \u00e8 una pianta erbacea appartenente alla famiglia delle Orchidacee.\nEtimologia.\nIl nome generico (\"Dactylorhiza\") \u00e8 formato da due parole greche: \u201cdito\u201d e \u201cradice\u201d e si riferisce ai tuberi suddivisi in diversi tubercoli (tuberi a forma digito-palmata). L'epiteto specifico (\"incarnata\") deriva dal particolare colore dei fiori.\nIl binomio scientifico di questa pianta inizialmente era \"Orchis incarnata\", proposto dal botanico e naturalista svedese Carl von Linn\u00e9 (1707 - 1778) in una pubblicazione del 1755, modificato successivamente in quello attualmente accettato (\"Dactylorhiza incarnata\"), proposto dal botanico ungherese K\u00e1roly Rezs\u0151 So\u00f3 (1903 \u2013 1980) nel 1962. \nIn lingua tedesca questa pianta si chiama \"Fleischrotes Knabenkraut\"; in francese si chiama \"Orchis incarnat\"; in inglese si chiama \"Early Marsh-orchid\".\nDescrizione.\n\u00c8 una pianta erbacea alta 20 \u2013 80\u00a0cm. La forma biologica \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni\nRadici.\nLe radici sono fascicolate e secondarie da bulbo, e si trovano nella parte superiore dei bulbi.\nFoglie.\nLe foglie (da 4 a 8) sono conduplicate a disposizione eretta e a forma lanceolata-lineare con apice a forma di cappuccio. Sulla superficie sono presenti inoltre delle nervature parallele disposte longitudinalmente (foglie di tipo parallelinervie). Le foglie possono essere sia radicali (o basali) che caulinari; entrambe sono amplessicauli e abbraccianti (guainanti) il fusto. Non sono macchiate che molto raramente nonostante questa orchidea faccia parte della sezione \"Maculatae\". Dimensioni delle foglie: larghezza 2 \u2013 3\u00a0cm; lunghezza 9 \u2013 11\u00a0cm (raramente 20\u00a0cm). Quelle pi\u00f9 grandi raggiungono e superano la base dell'infiorescenza.\nInfiorescenza.\nL'infiorescenza \u00e8 densa (massimo 50 fiori), ovoide alla base e allungata e cilindrica all'apice. I fiori sono posti alle ascelle di brattee a forma lanceolata e sono acute nella parte terminale, in genere pi\u00f9 lunghe dei fiori stessi; sono colorate di verde al centro e porporino-violaceo ai bordi. I fiori inoltre sono resupinati, ruotati sottosopra tramite torsione dell'ovario; in questo caso il labello \u00e8 volto in basso. Dimensione dell'infiorescenza: larghezza 2\u00a0cm; lunghezza 4 \u2013 6\u00a0cm (massimo 15\u00a0cm). Dimensione delle brattee maggiori: larghezza 1\u00a0cm; lunghezza 4\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori e rosa \u2013 rosa carico (raramente giallo-biancastro). Dimensione dei fiori: 10 \u2013 15\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nAll'interno del genere \"Dactylorhiza\" l'orchidea di questa voce fa parte della sezione \"Maculatae\" caratterizzata dall'avere dei tuberi profondamente divisi in diversi tubercoli e lo sperone del labello pi\u00f9 breve dell'ovario (nell'altra sezione \"Sambucinae\" i tuberi sono divisi solamente all'apice e lo sperone \u00e8 pi\u00f9 lungo dell'ovario).\nIl numero cromosomico di \"D. incarnata\" \u00e8: 2n =40\nVariabilit\u00e0.\nAnche questa specie (come tutte le orchidee) si presenta molto variabile sia in funzione dell'habitat che delle varie ibridazioni a cui \u00e8 soggetta, rendendo difficile l'identificazione dalle sue sottospecie. I caratteri pi\u00f9 facilmente variabili sono le foglie che possono essere maculate oppure no (anche su entrambe le facce), il colore dei fiori, le dimensioni generali della pianta e la morfologia del labello (generalmente a forma pi\u00f9 o meno trilobata). \nSottospecie.\nSono note le seguenti sottospecie:\nVariet\u00e0 e forme.\nNell'elenco che segue sono indicate alcune variet\u00e0 e forme presenti sul territorio italiano:\nIbridi.\nSono possibili diversi ibridi con le seguenti specie. Questo elenco comprende solamente i possibili ibridi sul territorio italiano:\nSono possibili anche ibridi con generi diversi:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nAll'interno della sezione \"Maculatae\" le varie specie di orchidee sono tutte molto simili; specialmente le due indicate qui sotto possono facilmente essere confuse con l'orchidea di questa voce, che comunque si differenziano in quanto hanno le foglie vistosamente maculate (per i vari confronti sia morfologici che anatomici vedere le relative voci di questa enciclopedia):\n\"Incarnata\" \u00e8 pi\u00f9 simile all'orchidea \"Dactylorhiza elata\" subsp. \"sesquipedalis\" ; quest'ultima comunque si distingue per le maggiori dimensioni (altezza: 50 \u2013 80\u00a0cm; infiorescenza: 20 \u2013 30\u00a0cm; labello: larghezza 12 \u2013 15\u00a0mm; lunghezza 8 \u2013 9\u00a0mm). L'areale \u00e8 anche diverso: Corsica e Sicilia.\nUsi.\nFarmacia.\nPropriet\u00e0 curative: secondo la medicina popolare i tuberi, trattati opportunamente, producono una gelatina calmante e lenitivo-protettiva che pu\u00f2 essere usata nelle irritazioni del tratto gastro-intestinale.\nCucina.\nIn certe zone vengono mangiati i tuberi cotti. Oppure essiccati e macinati producono una polvere molto nutriente con la quale si possono fare delle bevande oppure aggiunta ai cereali si utilizza nella produzione di un pane particolare..\nAltre notizie.\nIn alcune aree \u00e8 una pianta protetta quindi ne \u00e8 vietata la raccolta."}
{"id": "919303", "revid": "46291", "url": "https://it.wikipedia.org/wiki?curid=919303", "title": "Anemarrhena asphodeloides", "text": "Anemarrhena asphodeloides \u00e8 una pianta appartenente alla famiglia delle Asparagaceae. \u00c8 l'unica specie nota del genere Anemarrhena."}
{"id": "919304", "revid": "767487", "url": "https://it.wikipedia.org/wiki?curid=919304", "title": "Feast of Love", "text": "Feast of Love \u00e8 un film del 2007, diretto da Robert Benton e tratto dall'omonimo romanzo di Charles Baxter.\nIl film mette in luce diversi aspetti dell'amore quale fenomeno magico, misterioso e talvolta doloroso.\nTrama.\nUna riflessione sull'amore e i suoi diversi modi di manifestarsi. Protagonista una ristretta cerchia di conoscenti dell'Oregon.\nLa storia ruota attorno a un caff\u00e8 in una piccola citt\u00e0 dell'Oregon in cui si intrecciano le vite dei vari personaggi, tra i quali Harry Stevenson (Morgan Freeman), docente che si \u00e8 preso una pausa dall'insegnamento e che frequenta regolarmente il caff\u00e8. Harry \u00e8, insieme al caff\u00e8, l'altro filo conduttore delle varie storie: felicemente sposato con la stessa donna da anni, viene considerato un esperto sul tema dell'amore ed eletto a consigliere dagli altri personaggi. \nProprietario del caff\u00e8 \u00e8 Bradley Smith (Greg Kinnear), un uomo gioviale ed estroverso, che tuttavia trascura la moglie Kathryn (Selma Blair) al punto da non rendersi conto che la donna si innamora di una giocatrice di softball per la quale lo lascia. Bradley cerca di non abbattersi e si lancia a capofitto in una nuova relazione con Diana Croce (Radha Mitchell), agente immobiliare che entra nella sua vita, e nel suo caff\u00e8, durante un temporale. Diana per\u00f2 intrattiene gi\u00e0 una relazione duratura con David Watson (Billy Burke), che per\u00f2 \u00e8 gi\u00e0 sposato.\nIl caff\u00e8 segna anche la vita di Oscar (Toby Hemingway) che vi lavora come barista, il giorno in cui Chloe (Alexa Davalos) vi entra per chiedere lavoro. Tra i due ragazzi \u00e8 amore a prima vista. Il loro idillio \u00e8 tuttavia contrastato dal padre di Oscar, soprannominato \"il pipistrello\" (Fred Ward): alcolizzato e violento, l'uomo non vuole che i due ragazzi si frequentino. A gettare un'ulteriore ombra sul loro rapporto, la lugubre previsione del futuro che una cartomante fa a Chloe.\nAccoglienza.\nIncassi.\nIl film ha incassato in tutto il mondo la cifra di 5.741.608 dollari."}
{"id": "919305", "revid": "1318658", "url": "https://it.wikipedia.org/wiki?curid=919305", "title": "Parco naturale delle barriere coralline di Tubbataha", "text": "Il Parco naturale delle barriere coralline di Tubbataha \u00e8 un'area naturale protetta delle Filippine che tutela un gruppo di atolli corallini che si trovano nel Mare di Sulu, circa 100 miglia nautiche a sudest di Puerto Princesa, nell'isola di Palawan.. Essi sono un santuario protetto dal 1988 come parco marino; dal 1993 sono stati inseriti nell'elenco dei Patrimoni dell'umanit\u00e0 dell'UNESCO. Il santuario si estende su di una superficie di 968,24 chilometri quadrati. Il parco \u00e8 amministrato come parte della municipalit\u00e0 di Cagayancillo.\nTerritorio.\nIl termine Tubbataha \u00e8 una combinazione di due parole sama-bajaw, la lingua parlata sulle isole Sulu, che significano \"una lunga scogliera esposta alla bassa marea\": questa sorta di lunga scogliera risulta formata da due piccoli atolli adiacenti, l\u2019\"Atollo Nord\", il maggiore e lungo 16 chilometri e largo 5, e l\"'Atollo Sud\", il minore e lungo 5 chilometri e largo 3, separati da un profondo braccio di mare largo otto chilometri.\nNon vi sono presenze umane stanziali sugli atolli ma sono stagionalmente meta di pescatori che stabiliscono rifugi temporanei sulle varie isole che compongono gli atolli.\nPer scoraggiare ogni tipo di intrusione esterna la guardia costiera filippina mantiene in zona una piccola stazione di monitoraggio permanente.\nFauna.\nQui si possono trovare oltre mille diverse forme di vita, fra cui 300 specie di coralli (che coprono circa due terzi della superficie del parco) e 400 specie di pesci; molte di queste forme di vita sono in pericolo d'estinzione, fra cui mante giganti, pesci della famiglia Scorpaenidae, tartarughe, pesci pagliaccio e squali.\nOltre ad essere un santuario marino, Tubbataha \u00e8 nota per essere un santuario degli uccelli: una piccola isoletta nell'estremit\u00e0 meridionale dell'Atollo Sud, isoletta su cui \u00e8 stato in passato costruito un faro, ospita numerose specie di uccelli marini che qui nidificano. Fra questi vi sono sule, sternidi e fregate, in sosta durante le loro migrazioni annuali.\nTurismo.\nGli atolli sono molto ricercati fra gli amanti delle immersioni subacquee: i viaggi verso Tubbataha si effettuano via nave, trovandosi essi a 12 ore da Puerto Princesa, fra la met\u00e0 di marzo e la met\u00e0 di giugno. Tubbataha \u00e8 considerato il miglior sito per immersioni delle Filippine e le navi che effettuano il trasporto dei turisti sono prenotate con anni di anticipo a causa della grande richiesta."}
{"id": "919306", "revid": "81195", "url": "https://it.wikipedia.org/wiki?curid=919306", "title": "Chinoline", "text": ""}
{"id": "919307", "revid": "81195", "url": "https://it.wikipedia.org/wiki?curid=919307", "title": "Piridine", "text": ""}
{"id": "919311", "revid": "486946", "url": "https://it.wikipedia.org/wiki?curid=919311", "title": "Carta da giuoco", "text": ""}
{"id": "919315", "revid": "486946", "url": "https://it.wikipedia.org/wiki?curid=919315", "title": "Editrice La Tribuna Piacenza", "text": ""}
{"id": "919331", "revid": "112927705", "url": "https://it.wikipedia.org/wiki?curid=919331", "title": "Chimica dei composti eterociclici", "text": "La chimica dei composti eterociclici \u00e8 la branca della chimica organica che si occupa dello studio dei composti eterociclici approfondendone i concetti relativi alla termodinamica, sintesi chimica e reattivit\u00e0 che li caratterizzano.\nUn composto eterociclico rappresenta una struttura ciclica in cui sono presenti atomi diversi dal carbonio. Gli elementi che pi\u00f9 comunemente tendono a sostituire uno o pi\u00f9 atomi di carbonio sono l'azoto, l'ossigeno e lo zolfo. Gli eterocicli possono essere sia ad anello semplice che ad anello condensato (unione di pi\u00f9 anelli). Possono inoltre manifestare carattere aromatico (eteroaromatici), come nel caso del furano, pirrolo, tiofene e piridina o essere non aromatici (eteroaliciclici) come il pirano, la piperazina, le oxazine e 1,4-diossano. La nomenclatura IUPAC, mediante l'utilizzo di prefissi e suffissi appropriati, mette in evidenza la presenza dei diversi eteroatomi, le dimensioni dell'anello e il grado di insaturazione.\nOltre ad assumere importanza in ambito prettamente chimico, la chimica dei composti eterociclici assume grande importanza nella sintesi farmaceutica, in biochimica (acidi nucleici, porfirine e sostanze naturali) e in scienza dei materiali.\nSintesi.\nAlcuni composti eterociclici, quali ad esempio la piridina, la chinolina e il tiofene, si possono ricavare come prodotti secondari del petrolio. In generale la sintesi organica degli eterocicli consta in una serie di strategie atte a ottenere la ciclizzazione a partire da reagenti a catena aperta. In questo ambito sono molto utilizzate reazioni pericicliche quali l'elettrociclizzazione e la reazione di Diels-Alder. Esiste poi un insieme di reazioni pi\u00f9 specifiche conosciute solitamente con il nome dei loro scopritori. Un esempio di tali reazioni \u00e8 rappresentato dalla sintesi del furano di Paal-Knorr:\nAlcuni eterocicli si possono ottenere anche a partire da altri composti eterociclici: ad esempio facendo reagire il furano con ammoniaca si ottiene l'analogo azotato chiamato pirrolo, mentre facendolo reagire con solfuro di idrogeno si ottiene l'analogo solforato tiofene.\nReazioni.\nLa reattivit\u00e0 degli eterocicli non aromatici \u00e8 assimilabile a quella dei comuni composto organico. Interessanti peculiarit\u00e0 mostrano invece gli eterocicli aromatici.\nIl caratteristico carattere basico di alcuni composti eterociclici risente fortemente del tipo di struttura. La piridina, eterociclo azotato a sei atomi, pu\u00f2 considerarsi come un derivato del benzene ottenuto per sostituzione di un carbonio con l'azoto. In una siffatta struttura il doppietto elettronico solitario presente sull'atomo di azoto non concorre alla formazione della nuvola aromatica e resta disponibile per una reazione acido-base, da ci\u00f2 risulta il carattere basico della piridina che possiede pKb=8,70. Invece nel pirrolo, eterociclo azotato a cinque atomi, il doppietto elettronico dell'azoto \u00e8 impegnato nella formazione della nuvola aromatica e non \u00e8 disponibile per reazioni acido-base, con il risultato che tale composto possiede pKb=13,6 e non ha alcuna tendenza a legare il protone.\nLa presenza di un eteroatomo all'interno di un ciclo influenza anche le classiche reazioni che coinvolgono anelli aromatici. La piridina, a causa dell'effetto elettron-attrattore dell'azoto, \u00e8 poco reattiva nella sostituzione elettrofila aromatica. Di contro l'effetto dell'azoto favorisce la sostituzione nucleofila aromatica e un alogeno presente in posizione 2 o 4 pu\u00f2 venire facilmente sostituito da un nucleofilo quale l'ammoniaca (in posizione 3 l'alogeno non viene sostituito in quanto si ha un intermedio non stabilizzato). La reazione di Chichibabin \u00e8 un altro ottimo esempio della particolare reattivit\u00e0 della piridina. L'eterociclo penta-atomico pirrolo presenta invece una reattivit\u00e0 opposta rispetta alla piridina, in quanto il doppietto elettronico attiva l'anello verso la sostituzione elettrofila mentre la sostituzione nucleofila \u00e8 sfavorita.\nGli eterocicli ad anelli condensati, come la chinolina e l'isochinolina, subiscono sostituzione elettrofila aromatica pi\u00f9 facilmente rispetto agli eterocicli esa-atomici come la piridina in quanto l'elettrofilo attacca l'anello omociclico (quello che contiene tutti atomi di carbonio) e non quello eterociclico disattivato dall'azoto. Questi composti subiscono anche sostituzione nucleofila con attacco in posizione alfa rispetto all'azoto, nell'anello eterociclico (analogia con la piridina)."}
{"id": "919352", "revid": "767487", "url": "https://it.wikipedia.org/wiki?curid=919352", "title": "Ken Stringfellow", "text": "Noto per la sua attivit\u00e0 nei The Posies, R.E.M., e Big Star, ha cominciato la sua carriera nella met\u00e0 degli anni novanta quando ha incontrato il chitarrista Peter Buck, col quale ha suonato nei Minus 5. Ken inoltre ha registrato con i Lagwagon nel 1997 Double Plaidinum contribuendo a melodicizzare il punk della band. Stringfellow \u00e8 riconoscibile per il suo colore fiammante dei capelli - rosso scuro o marrone scuro. Inoltre ha formato una nuova band con tre musicisti norvegesi dei Briskeby, chiamato The Disciplines. Nel 2015, assieme alla cantante americana Holly Munoz, fa uscire l'album country The Record.\nCome solista ha pubblicato quattro album: \"This Sounds Like Goodbye\" (1997), \"Touched\" (2001), \"Soft Commands\" (2004) e Danzig in the Moonlight (2012).\nAttualmente Ken Stringfellow \u00e8 sposato con l'artista francese Dominique Sassi, da cui ha avuto una figlia, Aden. Precedentemente era stato sposato con la bassista dei The Fastbacks, Kim Warnick, da cui ha divorziato nel 1996."}
{"id": "919362", "revid": "96634876", "url": "https://it.wikipedia.org/wiki?curid=919362", "title": "Battaglia di Isso (622)", "text": "La battaglia di Isso \u00e8 una battaglia mai combattuta che sarebbe avvenuta nel 622 tra l'Impero bizantino e l'Impero sasanide di Persia nel contesto pi\u00f9 ampio delle secolari guerre romano-persiane e, in particolare, della controffensiva bizantina contro i persiani che avevano invaso decenni prima l'impero occupando Gerusalemme (614), l'Egitto (616) e arrivando a spingersi fino alle porte di Costantinopoli.\nLa battaglia si sarebbe svolta nell'Anatolia meridionale a sud dell'antica citt\u00e0 costiera di Isso situata al confine tra la Cilicia e la Siria (una regione strategicamente importante per il controllo dei confini dell'Assiria) e vide le forze di Cosroe II di Persia subire una schiacciante sconfitta ad opera delle truppe di Eraclio I.\nContesto storico.\nNel 603 i Persiani avevano invaso l'Impero romano d'Oriente con il pretesto di vendicare la morte dell'ex imperatore Maurizio, amico del re persiano, che era stato assassinato da Foca, l'attuale imperatore bizantino. Invasi i confini dell'Impero i Persiani conquistarono indisturbati negli anni di regno di Foca l'Armenia e la Mesopotamia. La tirannia di Foca aveva creato dissensi nella capitale e Prisco, suo genero, lo trad\u00ec chiedendo all'esarca d'Africa Eraclio il Vecchio e a suo figlio Eraclio di rivoltarsi a Foca e deporlo (608). Eraclio il giovane allest\u00ec una flotta e con essa giunse alla capitale e depose Foca.\nNel frattempo i Persiani invasero la Siria (611). Eraclio cerc\u00f2 di fermarli ma venne da essi sconfitto in battaglia (613) e torn\u00f2 a Costantinopoli. Negli anni successivi i Persiani dilagarono: dopo aver sottomesso la Siria, occuparono la Palestina e soprattutto Gerusalemme (614); successivamente, nel 616 o nel 619 (le fonti divergono) i Persiani invasero l'Egitto e in breve tempo lo occuparono.\nNel 621 quasi tutto l'Impero bizantino era occupato dai Persiani: ai Bizantini rimanevano solo la Grecia, l'Anatolia e i lontani esarcati d'Italia e di Africa. Per Eraclio la situazione sembrava disperata; Cosroe rifiutava ogni proposta di pace e come se non bastasse i Balcani vennero devastati dagli Avari; inoltre, dopo la perdita dell'Egitto, Costantinopoli venne colpita da carestie e pestilenze.\nPreparativi.\nEraclio, due giorni dopo Pasqua, lasci\u00f2 Costantinopoli (622). Poich\u00e9 era un'imprudenza giungere in Asia via terra e Bisanzio era ancora una delle grandi potenze marittime d'Europa, Eraclio e il suo esercito di 5.000 soldati giunsero via mare in Cilicia e si accamparono a \"Pyle\". Qui Eraclio addestr\u00f2 i pi\u00f9 giovani insegnando loro le arti del combattimento e motivandoli a combattere dicendo loro che gli adoratori del fuoco persiani dovevano pagare per aver profanato gli altari sacri di Gerusalemme. Eraclio divise inoltre il suo esercito in due e ordin\u00f2 alle due parti di combattersi tra di loro senza spargimento di sangue; in questo modo li preparava alla battaglia ventura contro i Sasanidi. Giur\u00f2 loro che avrebbe combattuto con loro fino alla morte.\nL'esercito di Eraclio venne chiamato \"Philochristos\", cio\u00e8 l\"'Eletto di Cristo\". All'inizio gli storici paragonavano questa campagna militare ad una crociata: nella realt\u00e0, se \u00e8 vero che la tensione religiosa fu altissima, \u00e8 altrettanto vero che l'Impero Romano d'Oriente lottava per la sua stessa sopravvivenza, nella convinzione che Iddio avrebbe battuto i barbari grazie al suo rappresentante terreno.\nBattaglia.\nNel frattempo Cosroe aveva affidato il comando del suo esercito a Shahrvaraz. I Persiani di Shahrvaraz invasero la Cilicia, ma la loro cavalleria esit\u00f2 a entrare nelle gole del monte Taurus per affrontare l'esercito di Eraclio. Quando per\u00f2 l'esercito bizantino con un falso movimento sembrava minacciare l'Armenia, Shahrvaraz fu costretto ad affrontarlo in combattimento.\nIl generale persiano progettava di attaccare i Bizantini in una notte senza luna piena approfittando del buio ma quella notte la luna fu piena e non pot\u00e9 attuare il suo piano. Allora scese dalle montagne dove si trovava e fece attacchi a piccola scala che per\u00f2 non ebbero effetto.\nAllora Shahrvaraz divise i suoi uomini in tre parti, una delle quali venne nascosta in una piccola valle nell'attesa di tendere un'imboscata ai Bizantini; ma Eraclio venne informato da suoi informatori del piano di Shahrvaraz e mand\u00f2 avanti un esiguo reparto. I Bizantini dapprima finsero di lanciarsi in battaglia, quindi si diedero ad una falsa fuga, simulando il panico. I soldati nemici, che intendevano tendere loro un'imboscata, balzarono allora fuori dal nascondiglio e li inseguirono ma si trovarono di fronte gli uomini migliori di Eraclio. I Sasanidi, travolti da quell'imprevisto ed improvviso attacco, si diedero alla fuga e vennero massacrati. I Persiani vennero cos\u00ec inaspettatamente sconfitti e Shahrvaraz non ebbe altra scelta che quella di ritirarsi dal Ponto (febbraio 623).\nConseguenze.\nReazioni immediate.\nDopo la vittoria, Eraclio sal\u00ec in cima al Monte Taurus, con il suo esercito penetr\u00f2 in Cappadocia e svern\u00f2 sulle rive del fiume Halys.\nEraclio avrebbe voluto continuare la campagna; ma venne costretto a ritornare a Costantinopoli per affrontare gli Avari, che avevano appena invaso la Tracia. Venne accolto in trionfo dalla popolazione (marzo 623). L'Augusto fece un ulteriore tentativo di firmare una tregua con la Persia, ma Cosroe rifiut\u00f2 di nuovo l'offerta mandando al \"basileus\" una lettera piena di insulti in cui lo considerava uno \u00ab\"stupido ed inutile servo\"\u00bb e lo invitava a cedergli il trono in questi termini: \u00ab\"Io ti dar\u00f2 campi, vigne ed uliveti di cui viver... Quel Cristo che non pot\u00e9 salvare s\u00e9 stesso dagli ebrei, ma che essi uccisero..., come potr\u00e0 salvare te dalle mie mani?\"\u00bb. Eraclio rest\u00f2 nella capitale bizantina fino alla Pasqua dell'anno successivo, riuscendo a convincere, con qualche difficolt\u00e0, gli Avari a firmare un nuovo trattato di pace con i Bizantini.\nImpatto nella storia.\nLa battaglia segn\u00f2 la svolta della guerra romano-persiana del 602-628; finora i Persiani avevano avuto la meglio ma da ora in poi i Bizantini riuscirono a capovolgere l'esito del conflitto conducendo vittoriose campagne in territorio nemico; Eraclio nelle campagne del 624-626 saccheggi\u00f2 l'Armenia, l'Atropatene e l'Albania caucasica, distruggendo i luoghi di culto dello Zoroastrismo e sconfiggendo tre forti eserciti persiani. Nel 626 i Persiani assediarono Costantinopoli insieme agli Avari ma fallirono e furono costretti al ritiro. Eraclio allora, dopo aver stretto un'alleanza con i Cazari, saccheggi\u00f2 l'Assiria sconfiggendo i Persiani a Ninive (627) e arrivando fino a poche miglia da Ctesifonte, la capitale nemica. A questo punto il re persiano implor\u00f2 la pace e restitu\u00ec tutti i territori strappati all'impero nel corso del conflitto.\nTuttavia le riconquiste di Eraclio furono vanificate pochi anni dopo dagli Arabi.\nBibliografia.\nFonti primarie"}
{"id": "919364", "revid": "81195", "url": "https://it.wikipedia.org/wiki?curid=919364", "title": "Chimica eterociclica", "text": ""}
{"id": "919365", "revid": "287204", "url": "https://it.wikipedia.org/wiki?curid=919365", "title": "Zinj", "text": "Zinj o Zanj (in arabo e Persiano \u0632\u0646\u062c, \"terra dei neri\") \u00e8 un nome che fu usato dai geografi medievali arabi con riferimento sia ad alcune parti dell'Africa costiera dell'est sia ai suoi abitanti e da tale locuzione ha origine il nome Zanzibar.\nLuoghi e abitanti.\nI geografi dividevano la costa est dell'Africa in molte regioni sulla base dei rispettivi abitanti: nel nord della Somalia vi erano i berberi\nPi\u00f9 in l\u00e0 della costa berbera, a sud, vi erano gli Zanj (anche traslitterati come \"Zenj\"' o \"Zinj\") terra abitata da popoli di lingua bantu regione che si estendeva dall'odierna Mogadiscio \nsino alla Tanzania Lo storico e geografo arabo Abu al-Hasan 'Al\u012b al-Mas'\u016bd\u012b nel X secolo descrive Sofala come il pi\u00f9 lontano limite della regione di Zanj\nGli scrittori arabi usarono la parola \"Zanj\" anche per riferirsi ai popoli che parlavano bantu localizzati a sud dei berberi sulla costa est dell'Africa. Gli Zanj commerciarono con arabi, persiani, e indiani ma solo localmente non possedendo imbarcazioni per solcare gli oceani. In virt\u00f9 di questi scambi commerciali alcuni arabi si sposarono con donne bantu contribuendo forse alla nascita della cultura e lingua swahili\nI principali insediamenti Zanj sulla costa includevano Shungwaya (Bur Gao), cos\u00ec come Malindi, Gedi e Mombasa.\nNella finzione.\nLa leggenda di Zinj ha ispirato diversi letterati, tra questi Michael Crichton (\"Congo\") ed Henry Rider Haggard (\"La citt\u00e0 nascosta\"), e dalle opere di questi autori sono nati anche dei film.\nIl film \"Congo\" \u00e8 ambientato in un luogo chiamato Zinj."}
{"id": "919373", "revid": "1078002", "url": "https://it.wikipedia.org/wiki?curid=919373", "title": "Attacco ai database", "text": "Nella sicurezza informatica l'attacco a un database \u00e8 l'azione strettamente legata a qualsiasi soggetto (utente, programma, macchina) malintenzionato che attacca una banca dati e il relativo sistema.\nQualsiasi tecnica di attacco a una \"base di dati\" \u00e8 in grado di danneggiare in maniera pi\u00f9 o meno grave la sicurezza della base e delle applicazioni che utilizzano tali dati; gli attacchi sono rivolti espressamente ai dati gestiti da un DataBase Management System, contro le relative tecniche di protezione del database.\nDescrizione.\nMinacce.\nLa minaccia principale verte attorno alla funzione delle autorizzazioni, di fronte ai numerosi attacchi che colpiscono le varie regole di autorizzazione, modelli e gestione della stessa, minacce dunque rivolte alle procedure che assicurano l'accesso ai dati, facendo s\u00ec che questo possa avvenire anche ad opera di soggetti non autorizzati (ad es. tramite SQL injection). Si possono dunque distinguere:\nAttacchi contro la disponibilit\u00e0 sono ad esempio vermi nella rete o virus che rendono di fatto occupate alcune risorse (anche se comunque solo virtualmente) bloccando cos\u00ec la normale attivit\u00e0 degli utenti.\nTipi di attacchi.\nUn elenco dei principali tipi di attacchi alle basi di dati pu\u00f2 essere cos\u00ec classificato:\nQueste tre grandi classificazioni sono dunque in stretta sintonia con gli attacchi alla segretezza, integrit\u00e0 e privacy sopra citati.\nTipi di cause.\nQuesto \u00e8 dovuto a una serie di numerosissime cause, ugualmente pericolose per i problemi provocati alla sicurezza. Tali cause possono essere:\nGli attacchi verso cui ogni sistema \u00e8 pi\u00f9 vulnerabile, tra quelli con cause fraudolente, sono quelli che provengono da utenti autorizzati. Le tecniche di auditing, che tracciano le operazioni utente, e il rendere pubblico il fatto che esistono misure di sicurezza nel sistema sono le contromisure pi\u00f9 efficaci per prevenire questi attacchi.\nNegli ultimi anni la stampa ha riportato con grande clamore le gesta di Attacker e pirati informatici in grado di entrare nelle basi di dati di grandi organizzazioni e trafugare o alterare delle informazioni.\nUn problema di grande attualit\u00e0 \u00e8 quello relativo ai virus informatici, programmi malevoli introdotti in modo fraudolento in un elaboratore e in grado di attivarsi a una certa data o quando si introducono certe istruzioni. Una volta in funzione il virus ha un certo numero di effetti quali cancellare dei dati o mettere fuori uso l'intero sistema operativo; i virus sono anche in grado di creare delle copie di se stessi e questo giustifica il loro nome. La loro diffusione sta crescendo in modo molto preoccupante attraverso i dischi e le reti.\nAttacchi a basi di dati governative e commerciali.\nLe principali minacce subite riguardano database governativi, contenenti dati di interesse nazionale o pubblico, quali dati di tipo militare, dati della Pubblica Amministrazione, dati medici, record statistici ecc., e quelli di tipo commerciale, ovvero appartenenti a organizzazioni private e aziende che contengono dati di interesse aziendale. I primi tipi di database racchiudono informazioni vitali e non che subiscono attacchi molto motivati e che non lasciano tracce; esempi sono le basi di dati del Ministero della Difesa, degli Interni, del Tesoro, dell'Industria, della Giustizia.\nAttualmente \u00e8 difficile inoltre disporre di software e DMBS sicuri in modo provabile, ovvero formalmente verificati rispetto alla sicurezza.\nPossono inoltre contenere dati non classificati come quelli delle banche dati precedenti, ad esempio dati su impianti di energia, su censimenti, di tipo sociale, fiscale, criminale, dati commerciali (indicatori economici, budget, previsioni, piani di sviluppo di aziende che chiedono contratti pubblici o partecipano a gare). Gli attacchi principali sono soprattutto relativi agli accessi non autorizzati (talvolta anche accessi visibilmente leciti dovuti allo scorretto comportamento voluto del personale interno) che provocherebbero una perdita finanziaria difficilmente stimabile.\nNelle basi commerciali invece, apparentemente la stima del danno \u00e8 pi\u00f9 facile, in realt\u00e0 il valore dei dati \u00e8 stabilito dall'organizzazione; si hanno, anche in azienda, dati vitali o sensitivi e dati ordinari. In generale la letteratura e la casistica sono scarne; il danno maggiore viene proprio dagli utenti autorizzati (\u00e8 impossibile realizzare controlli a priori sull'affidabilit\u00e0 degli utenti). I requisiti sono: accessi discrezionali, selettivi, basati sul contenuto, dipendenti da parametri di sistemi, storia e sull'aggregazione dati. Dato che esiste la propagazione dei privilegi, si presenta il problema della revoca dinamica, ossia di fare in modo che il sistema si accorga di una revoca mentre la risorsa \u00e8 in uso.\nDebolezza e principali attacchi.\nGli attuali DBMS commerciali risultano deboli, esposti ad attacchi semplici, oltre che ad attacchi sotisificati.\nTra questi: Cavalli di Troia, Inferenza, Worm, Tracker (tracciatori), Trapdoor (scappatoie).\nQuali rischi e come riconoscerli.\nCi sono molti rischi, alcuni un po' pi\u00f9 seri di altri. Fra questi i pi\u00f9 pericolosi sono i gi\u00e0 citati virus, che possono cancellare l'intero disco, alterare i file, permettere a qualcun altro di usare il proprio computer per attaccarne altri, o rubare le informazioni di una carta di credito piuttosto che di un conto bancario. Anche con le migliori garanzie non \u00e8 escluso la possibilit\u00e0 di un attacco, ma ci sono alcune misure che si possano prendere per minimizzare le probabilit\u00e0.\n\u00c8 importante riconoscere i rischi e diventare esperti con i termini ad essi connessi, i cui principali vanno dagli Hacker al codice cattivo, ovvero la categoria include virus, worm e Trojan."}
{"id": "919376", "revid": "84184", "url": "https://it.wikipedia.org/wiki?curid=919376", "title": "Valiant", "text": "Valiant significa valoroso in lingua inglese. Compare in diversi contesti:"}
{"id": "919381", "revid": "287204", "url": "https://it.wikipedia.org/wiki?curid=919381", "title": "Amik Guerra", "text": "Biografia.\n\u00c8 membro del gruppo dei Mau Mau e degli Havana Mambo.\nHa suonato con Fratelli di Soledad, Modena City Ramblers, Tullio De Piscopo, Horacio \"El Negro\" Hernandez, Persiana Jones, Cuba Libre, Pau de Arara e Trib\u00e0.\nNel 1990 partecipa alla formazione del cantautore cubano Gerardo Alfonso, con il quale registra due CD. Quindi partecipa con successo al Latin Jazz Festival Plaza a Cuba nelle edizioni dal 1990 al 1992.\nNel 1994 arriva per la prima volta in Italia con il complesso degli Havana Mambo.\nDa quel momento inizia una serie di collaborazioni che lo portano ad un perenne tour nei pi\u00f9 importanti festival di musica Jazz.\nNel 1997 fonda con Ernestico Rodriguez, il percussionista di Jovanotti e Pino Daniele, l'Orchestra Cubanissima.\nNel 2000 diventa membro dei Mau Mau in sostituzione di Roy Paci.\nAttualmente, oltre alle attivit\u00e0 nei suoi gruppi e alle continue partecipazioni a sessioni live e festival, collabora con Casasonica, con la Scuola di alto perfezionamento musicale di Saluzzo e con il Rem Studio di Bra.\nCollegamenti esterni.\n "}
{"id": "919383", "revid": "123130140", "url": "https://it.wikipedia.org/wiki?curid=919383", "title": "Pentossido di diazoto", "text": "Il pentossido di diazoto (o anidride nitrica) \u00e8 un ossido di azoto con formula N2O5. \nSi tratta di un solido cristallino volatile e deliquescente costituito da NO e NO, quindi \u00e8 effettivamente nitrato di nitronio.\nAllo stato di vapore o in soluzione di solventi apolari \u00e8 presente come molecola covalente.\nSi ha quindi un equilibrio tra le due forme:\nFra tutti gli ossidi di azoto \u00e8 l'unico ad avere un ossigeno a ponte tra i due atomi di azoto.\nStoricamente fu sintetizzata per la prima volta da Deville nel 1840 facendo reagire AgNO3 con Cl2. Adesso viene prodotto per disidratazione dell'acido nitrico:\n\u00c8 un forte ossidante nei confronti di metalli, non metalli e sostanze organiche.\nCon acqua reagisce violentemente dando acido nitrico:"}
{"id": "919386", "revid": "123171567", "url": "https://it.wikipedia.org/wiki?curid=919386", "title": "Azilal", "text": "Azilal (in ) \u00e8 una citt\u00e0 del Marocco centrale, capoluogo della provincia omonima, nella regione di B\u00e9ni Mellal-Kh\u00e9nifra. Si trova a 165\u00a0km da Marrakech, sui Monti Atlante, nei pressi delle cascate di Ouzoud, una delle principali attrazioni turistiche dell'area."}
{"id": "919390", "revid": "31886", "url": "https://it.wikipedia.org/wiki?curid=919390", "title": "Autoveicolo per uso speciale", "text": "Gli autoveicoli per uso speciale, sono una particolare categoria di autoveicoli il cui compito prevalente \u00e8 la movimentazione di attrezzature speciali costituenti la loro stessa carrozzeria, piuttosto che di persone, animali o di cose. L'appellativo di \"autoveicolo\" limita la definizione ad i soli veicoli dotati di motore, ma il codice della strada ammette l'esistenza anche di rimorchi e semirimorchi per uso speciale, nonch\u00e9 di motoveicoli.\nApprofondimenti.\nDeterminati tipi di attrezzature, sono efficienti a patto che ne venga preservata l'estrema mobilit\u00e0. L'uso frequente di tali attrezzature pu\u00f2 suggerire la loro installazione \"permanente\" sui veicoli ed \u00e8 in questo frangente che si ottengono i \"veicoli per uso speciale\". In pratica, si tratta di veicoli, con telaio assimilabile a quello di un autoveicolo o un complesso veicolare per trasporto di cose, che hanno funzione prevalente di \"attrezzatura mobile\", piuttosto che di mezzo di trasporto. Un esempio familiare sono le autogr\u00f9 pesanti, veicoli adibiti al trasporto della loro sola gru, da non confondere con le gru montate a corredo di autocarri. Anche la roulotte, per quanto specificatamente classificata dal codice della strada tra i rimorchi, \u00e8 anche un veicolo ad uso speciale: la sua destinazione d'uso, infatti, \u00e8 il soggiorno con veicolo fermo e non il trasporto (non a caso \u00e8 vietato trasportare persone con roulotte in movimento)."}
{"id": "919391", "revid": "1782831", "url": "https://it.wikipedia.org/wiki?curid=919391", "title": "Torre Inserraglio", "text": "Torre Inserraglio \u00e8 una localit\u00e0 marina dello Ionio e frazione del comune di Nard\u00f2, in provincia di Lecce. Si trova sulla strada litoranea tra Porto Cesareo e Gallipoli, tra Sant'Isidoro e Porto Selvaggio, ed \u00e8 nota anche con i nomi di \"Crito\" e \"Creto\", vocaboli dialettali salentini che derivano dalla pianta del \"critmo\", meglio nota con il nome di \"erba di San Pietro\", \"frangisassi\" o \"finocchio marino\").\nLa zona \u00e8 tutelata come riserva, possiede fondali, flora e fauna marina tipici della costa ionica ed \u00e8 circondata tutt'attorno da macchia mediterranea. \nLa costa \u00e8 ricca di insenature a scoglio basso e frastagliato, con calette che si alternano a brevi tratti sabbiosi, ed \u00e8 dominata da una torre che ha dato il nome alla localit\u00e0.\nTorre Inserraglio.\nLa torre appartiene alla serie di torri costiere di avvistamento del Salento, costruite allo scopo di avvistare le navi saracene, dedite alle incursioni. L'attuale torre \u00e8 un edificio di forma tronco-piramidale, non molto alto e possente, costruita attorno al XV secolo e poi rinforzata nel Cinquecento.\nL'accesso alla torre era consentito da una porta elevatoia non pi\u00f9 esistente. L'interno era costituito da due stanze con volte a botte al piano terra e da un ampio vano unico al livello superiore da cui si fronteggiavano gli attacchi dei nemici. Nello spessore murario furono poi ricavate la cisterna e le caditoie, una delle quali si conserva ancora. La torre fu utilizzata fino al 1842 dalle guardie doganali, per poi subire un lento processo di degrado causato dal suo abbandono.\nComunicava a nord con Torre Sant'Isidoro e a sud con Torre Uluzzo.\nA ridosso della torre, sorge un centro urbano caratterizzato da edilizia residenziale che risale verso l'entroterra, dove sorge un complesso turistico di recente realizzazione: alcuni residence con attrezzature sportive (nuoto, tennis, calcio, basket, pallavolo) e numerose villette private circondate da giardini privati e condominiali curati quotidianamente."}
{"id": "919393", "revid": "123407867", "url": "https://it.wikipedia.org/wiki?curid=919393", "title": "Placido (monaco)", "text": "Era il principale discepolo di Benedetto con Mauro.\nBiografia.\nPlacido nacque a Roma nel 515, dalla nobile ed antica famiglia degli Anicii, da Tertullo e dalla messinese Faustina. Primo di quattro fratelli, fu introdotto in tenera et\u00e0, insieme a Mauro, nel cenobio di Subiaco ove Benedetto da Norcia aveva iniziato la sua opera monastica. In seguito Benedetto, Mauro e Placido si trasferiranno a Cassino dove fonderanno sul colle soprastante il celebre Monastero di Montecassino. Mauro e Placido furono cos\u00ec i testimoni e i confondatori nella nascita del monachesimo benedettino, come ampiamente descritto dai Dialoghi di San Gregorio Magno. La tradizione vede poi San Benedetto inviare San Mauro in Gallia e San Placido in Sicilia per fondare nuovi monasteri. San Placido percorrendo la Via Popilia raggiunse Reggio e poi Messina insieme ai monaci Donato e Firmato. Giunto nell'antica Zancle fonder\u00e0 nei resti della vasta necropoli della citt\u00e0 un primo cenobio benedettino dedicato a San Giovanni Battista, in nucleo originario dell'attuale chiesa di San Giovanni di Malta. Di questo primo luogo di culto, edificato intorno al 535, rimane un capitello oggi custodito nel Palazzo della Prefettura. Il 5 Ottobre del 541 questo monastero verr\u00e0 assalito da pirati vandali che avevano abbracciato l'eresia di Ario e quindi in odio alla Chiesa di Roma uccideranno i circa trenta monaci ed il loro abate San Placido. In questa carneficina verranno uccisi anche i fratelli dell'abate: Flavia, Eutichio e Vittorino. \nCulto.\nIl culto a san Placido e compagni martiri, gi\u00e0 attestato nel Martirologio geronimiano, fu ampio nel Medioevo ed ebbe un suo rinnovato fervore con il ritrovamento a Messina delle loro reliquie, il 4 agosto 1588, in occasione di lavori di restauro intrapresi dall'Ordine di Malta alla Chiesa di San Giovanni di Malta, ove ancora oggi si conservano. La devozione al glorioso Martire, autorizzata da apposita Bolla di Sisto V, fu costantemente sostenuta e difesa per secoli dal Sovrano Militare Ordine di Malta, dal Senato di Messina e dall'Arciconfraternita di San Placido.\nNell'Archivio Segreto Vaticano si conserva un lungo e dettagliato elenco, con relative testimonianze giurate, dei presunti miracoli operati dal Signore per intercessione di san Placido e Compagni Martiri al solo contatto con queste prodigiose acque. Si tramanda che anche lo stesso celebre pittore Michelangelo Merisi da Caravaggio nel 1608 fu testimone della resurrezione di un giovane al solo contatto dell'acqua di san Placido e che volle eternare questo miracolo nel celebre dipinto dei Crociferi, oggi al Museo Regionale. \nRicostruito il nuovo tempio di San Giovanni ad opera del Sovrano Militare Ordine di Malta, che qui aveva la sede del Gran Priorato di Sicilia, l'antica Arciconfraternita di San Placido cre\u00f2 negli ambienti ipogei una Chiesa ove fu lasciata a vista la miracolosa sorgente e, fino al terremoto del 1908, ogni anno il 4 agosto e il 5 ottobre veniva distribuita ai fedeli quest'acqua mediante un'apposita coppa argentea con al centro una statuina di San Placido, che ancora oggi si conserva nel Museo del Tesoro di San Placido. Dopo il terremoto del 1908, restaurato ci\u00f2 che rimaneva dell'antico complesso monumentale di San Giovanni di Malta, a met\u00e0 Novecento il Rettore del tempo e la Compagnia di San Placido, con il supporto dell'Ufficio Tecnico Comunale, fecero scavare questo pozzo che intercett\u00f2 l'antica Sorgente di San Placido in modo che ancora oggi, a memoria del ritrovamento delle insigni reliquie dei Santi Martiri, \u00e8 possibile usufruire di questa preziosa acqua che ancora oggi in maniera inspiegabile testimonia la sacralit\u00e0 di questo luogo.\n\u00c8 considerato santo e martire dalla Chiesa cattolica e dalla Chiesa ortodossa ed \u00e8 festeggiato da entrambe il 5 ottobre.\nLe reliquie sono conservate nella chiesa di san Giovanni di Malta - San Placido e Compagni Martiri a Messina, all'interno di un antico sacello fatto realizzare nel 1616 dal Senato della Citt\u00e0 dopo il ritrovamento del 4 agosto 1558. Altre reliquie del santo sono custodite a Poggio Imperiale (FG), a Biancavilla, in provincia di Catania, a Castel di Lucio (ME) a Seminara (RC) e a Ceriana, in provincia di Imperia.\nSan Placido \u00e8 patrono di Messina assieme alla Madonna della Lettera, dell'arcidiocesi di Messina-Lipari-Santa Lucia del Mela, di Biancavilla, Castel di Lucio, Cordoba (Argentina), Easton (Stati Uniti), Gap (Francia), Montecarotto, San Pier Fedele, Poggio Imperiale, Portoviejo (Ecuador), Torrebruna e Tremonti (Messina), nonch\u00e9 compatrono di Olevano Romano (Roma) ed Al\u00ec (Me). Un tempo era anche patrono di Ficarra (Me)."}
{"id": "919395", "revid": "544909", "url": "https://it.wikipedia.org/wiki?curid=919395", "title": "DownBeat", "text": "Down Beat \u00e8 una rivista statunitense dedicata alla musica jazz, nata a Chicago nel 1935.\nIl nome nasce dalla espressione inglese \"downbeat\" che ha diversi significati in musica, tra cui \"un battito\" inteso come tempo nel ritmo musicale.\nDown Beat pubblica i risultati di una serie di sondaggi in varie categorie, e la \"Down Beat Jazz Hall of Fame\" raccoglie tutti i primi posti nella classifica sia dei lettori (pubblicata nel numero di dicembre) che di critici specializzati (pubblicata nel numero di agosto).\nUna nota rubrica del giornale \u00e8 il \"Blindfold Test\" (il test a occhi bendati inventato da Leonard Feather), in cui un musicista ascolta registrazioni di un altro musicista e cerca di indovinare di chi si tratti.\n\"Down Beat\" Jazz Hall of Fame.\nLa \"Down Beat\" Jazz Hall of Fame \u00e8 mantenuta presso il Universal Studios' City Jazz club a Orlando in Florida.\nAllo stato attuale i membri sono quelli elencati nella seguente tabella. Il sondaggio dei critici specializzati \u00e8 stato introdotto nel 1961."}
{"id": "919398", "revid": "767487", "url": "https://it.wikipedia.org/wiki?curid=919398", "title": "Committee on Data for Science and Technology", "text": "CODATA (Committee on Data for Science and Technology) \u00e8 un comitato interdisciplinare dell'ICSU (\"Comitato Internazionale di Scienza\") fondato nel 1966. La sigla \u00e8 rimasta ancora quella del precedente International Council of Scientific Unions. Il suo obiettivo \u00e8 di migliorare la valutazione critica, la pubblicazione e la ricerca su scienza e tecnologia.\nLa sezione CODATA sulle Costanti Fondamentali \u00e8 stata istituita nel 1969; essa si propone di offrire, periodicamente, un insieme di valori fondamentali con i relativi fattori di conversione da usare in tutto il mondo. Il primo elenco fu pubblicato nel 1973, il secondo nel 1986, il terzo nel 1998, il quarto nel 2002, il quinto nel 2006, il sesto nel 2010, il settimo nel 2014 e l'ottavo nel 2018. Un nuovo aggiornamento \u00e8 previsto nel 2022."}
{"id": "919399", "revid": "1214201", "url": "https://it.wikipedia.org/wiki?curid=919399", "title": "\u00d6rgryte Idrotts\u00e4llskap", "text": "L'\u00d6rgryte Idrotts\u00e4llskap, meglio noto come \u00d6rgryte IS oppure \u00d6IS, \u00e8 una societ\u00e0 polisportiva svedese con sede nella citt\u00e0 di G\u00f6teborg, meglio nota per la sua sezione calcistica. Milita in Superettan, la seconda divisione del campionato svedese.\nVanta in bacheca 12 campionati svedesi e una Svenska Cupen. La squadra, in realt\u00e0, avrebbe vinto altri due titoli nazionali, nel 1926 e 1928, ma essi non vengono riconosciuti ufficialmente dalla federazione calcistica svedese poich\u00e9 in quel periodo il titolo di campione di Svezia non venne assegnato.\nDisputa attualmente le proprie partite interne al Gamla Ullevi.\nStoria.\nIl club venne fondato il 4 dicembre 1887 da Willhem Friberg. Il 22 maggio 1892 disput\u00f2 quello che \u00e8 considerato come il primo match della storia del calcio svedese, vinto per 1-0 contro l'IS Lyckans Soldater.\nDomin\u00f2 i primi anni del calcio svedese: divenne infatti campione di Svezia nelle prime quattro edizioni della Svenska M\u00e4sterskapet (1896, 1897, 1898, 1899), coppa che all'epoca metteva in palio il titolo nazionale. Il decennio successivo fu ancora pi\u00f9 ricco di successi, avendo conquistato il titolo di campione di Svezia in altre 6 occasioni. Un altro titolo, l'undicesimo, giunse nel 1913.\nNelle stagioni 1910, 1911-12, 1920-21 e 1923-24 l'\u00d6rgryte vinse la Svenska Serien, una competizione che per\u00f2 non assegnava il titolo di campioni nazionali nonostante la partecipazione delle squadre principali di Svezia.\nSul finire degli anni '30 i risultati ottenuti dalla squadra peggiorarono: dopo aver chiuso al terzultimo posto (l'ultimo utile per la salvezza) sia nel 1937-38 che nel 1938-39, arriv\u00f2 una retrocessione al termine del torneo Allsvenskan 1939-40.\nPer rivedere il club nella massima serie svedese si dovette attendere l'Allsvenskan 1959, la quale venne conclusa al quarto posto in classifica. Nel 1960 e nel 1964 il piazzamento finale fu invece il terzo posto. Nel 1968 si verific\u00f2 fu una nuova retrocessione, seguita per\u00f2 da un immediato ritorno in Allsvenskan dopo un solo anno in seconda serie. Un'altra retrocessione seguita da un'immediata promozione avvenne rispettivamente nei campionati 1973 e nel 1974, mentre dopo la retrocessione del 1976 per tornare in Allsvenskan furono necessari quattro anni.\nIl 1985 fu l'anno che vide sorprendentemente l'\u00d6rgryte tornare a vincere il titolo nazionale a 75 anni di distanza dall'ultima volta: classificatasi terza al termine della fase regolare, la squadra super\u00f2 prima il Kalmar nelle semifinali della fase finale, e infine i rivali cittadini dell'IFK G\u00f6teborg nel doppio confronto di finale. L'annata 1990 si concluse con una nuova discesa, quindi nel 1992 una nuova risalita, e nel 1993 ancora una nuova discesa in seconda serie. La promozione centrata l'anno seguente, nel 1994, fu l'inizio di un periodo di militanza nella massima serie durato fino al termine della stagione 2009. Nel frattempo, nel 2000, i rossoblu vinsero la loro prima e ad oggi unica Coppa di Svezia, conquistata dopo aver eliminato ai rigori i rivali dell'IFK G\u00f6teborg in semifinale e dopo aver avuto la meglio sull'AIK nella doppia finale.\nPrima dell'inizio del campionato di Superettan 2011 la societ\u00e0 relativa alla sezione calcistica della polisportiva venne dichiarata fallita. I soci del club votarono contro rispetto alla possibilit\u00e0 di fondersi con il Qviding. L'\u00d6rgryte fu cos\u00ec retrocesso d'ufficio e iscritto al campionato di terza serie, la Division 1, in cui milit\u00f2 nei successivi due anni. Quindi ci fu una breve parentesi di un anno in Superettan nel 2013, due anni in Division 1 e infine nuovamente Superettan a partire dalla stagione 2016.\nRosa 2020.\n\"Aggiornata al 25 settembre 2020\"."}
{"id": "919400", "revid": "339392", "url": "https://it.wikipedia.org/wiki?curid=919400", "title": "Orgryte IS", "text": ""}
{"id": "919414", "revid": "1214201", "url": "https://it.wikipedia.org/wiki?curid=919414", "title": "AIK Solna", "text": ""}
{"id": "919420", "revid": "287204", "url": "https://it.wikipedia.org/wiki?curid=919420", "title": "Battaglia di Isso (disambigua)", "text": "Storia.\nDiversi conflitti avvenuti in et\u00e0 antica e altomedievale, nella citt\u00e0 di Isso:"}
{"id": "919475", "revid": "484362", "url": "https://it.wikipedia.org/wiki?curid=919475", "title": "Kannemeyeria", "text": "La kannemeyeria (gen. Kannemeyeria) era un grosso tetrapode erbivoro, vissuto nel Triassico inferiore, i cui resti sono stati rinvenuti in Sudafrica e in Asia.\nUn dicinodonte gigantesco.\nDalla corporatura vagamente simile a quella di un maiale, questo animale era dotato di un grande cranio munito di due zanne e di un becco tagliente, usato per strappare il fogliame di cui si cibava. La kannemeyeria era un tipico esemplare di dicinodonte (\u201cdue denti da cane\u201d), un gruppo di terapsidi erbivori molto diffuso tra il Permiano e il Triassico. In particolare, il genere Kannemeyeria era uno dei pi\u00f9 grandi tra questi animali: poteva raggiungere i tre metri di lunghezza e forse il suo peso poteva sforare la mezza tonnellata. Le zampe erano robuste e adatte a sopportare la gigantesca mole corporea, che senza dubbio scoraggiava i predatori dell'epoca come \"Cynognathus\".\nLa specializzazione verso la grande taglia di questo animale e dei suoi simili (i kannemeyeridi) fu uno dei fattori di successo del gruppo, che fu l'ultimo a scomparire tra i dicinodonti, alla fine del Triassico. Un tardo rappresentante della famiglia \u00e8 \"Placerias\", del Nordamerica. Resti di animali molto simili sono stati rinvenuti in Australia, Sudamerica e persino Antartide, e questa \u00e8 un'ulteriore prova che, nel Triassico, i continenti erano ancora uniti nella grande massa chiamata Pangea."}
{"id": "919490", "revid": "599013", "url": "https://it.wikipedia.org/wiki?curid=919490", "title": "Idrottsf\u00f6reningen Kamraterna Norrk\u00f6ping", "text": "LIdrottsf\u00f6reningen Kamraterna Norrk\u00f6ping, meglio noto come IFK Norrk\u00f6ping, \u00e8 una societ\u00e0 calcistica svedese con sede nella citt\u00e0 di Norrk\u00f6ping. Milita in Allsvenskan, la massima divisione del campionato svedese.\nVanta in bacheca 13 campionati svedesi e 6 Svenska Cupen.\nStoria.\nIl club venne fondato il 29 maggio 1897 da due ragazzi, Gunnar Nisbeth e John Uggla, che raccolsero l'invito da parte dell'associazione Idrottsf\u00f6reningen Kamraterna per formare e affiliare organizzazioni sportive in tutta la Svezia. Cos\u00ec come in molte altre citt\u00e0 del paese, anche a Norrk\u00f6ping nacque la locale associazione IFK, la 17\u00aa in ordine cronologico.\nLa prima squadra a praticare il calcio in citt\u00e0 fu il Norrk\u00f6ping Gymnastikf\u00f6rening, mentre l'IFK gioc\u00f2 la sua prima partita in assoluto nel 1902, perdendo 1-2 contro la scuola L\u00e4roverket. La prima apparizione in un campionato fu nel 1904.\nNella stagione 1924-1925 partecip\u00f2 alla prima edizione dell'attuale Allsvenskan, competizione che sostituiva la vecchia Svenska Serien. In quegli anni l'IFK Norrk\u00f6ping non raccolse mai risultati di rilievo, arrivando talvolta a perdere per 11-0 contro l'\u00d6rgryte (nel 1928) o l'Helsingborg (1929). La stagione 1929-1930 coincise con la retrocessione in seconda serie, in cui la squadra fin\u00ec per militare per gran parte degli anni '30. Per ragioni di campanilismo fu particolarmente negativa la stagione 1937-1938, quando i rivali cittadini dell'IK Sleipner vinsero il primo loro scudetto, mentre i biancoblu fallirono il ritorno in Allsvenskan. Una rivincita arriv\u00f2 al termine del campionato 1940-1941, quando per la prima volta in 15 anni l'IFK si classific\u00f2 sopra lo Sleipner, a sua volta ultimo e retrocesso.\nNel 1942 inizi\u00f2 un ciclo di grande splendore, coinciso con l'arrivo in panchina del tecnico ungherese Lajos Czeizler: in questo periodo la squadra conquist\u00f2 5 titoli nazionali in 6 stagioni oltre a 2 coppe di Svezia, grazie anche al contributo in campo dei fratelli Nordahl (Gunnar e Knut). In questi anni Gunnar Nordahl vinse per tre volte la classifica cannonieri, con 27 reti nel 1944-1945, 25 reti nel 1945-1946 e 18 reti nel 1947-1948. Questi successi, uniti all'oro svedese alle Olimpiadi 1948, non passarono inosservati agli occhi dei dirigenti esteri: il Milan nel 1949 ingaggi\u00f2 l'allenatore Czeizler, il quale si port\u00f2 dietro giocatori come lo stesso Gunnar Nordahl e il centrocampista Nils Liedholm che andarono a formare il glorioso Gre-No-Li.\nNonostante le cessioni, la squadra seppe vincere ugualmente tre scudetti nel corso degli anni '50 e altri tre nella prima met\u00e0 degli anni '60, quando il club si ritrov\u00f2 in bacheca 11 dei 13 scudetti conquistati fino ad oggi. Dopo un ventennio di dominio sul calcio svedese, l'IFK Norrk\u00f6ping fin\u00ec cos\u00ec il suo periodo d'oro. Nel 1969 vinse una Svenska Cupen, ma si riveler\u00e0 l'unico successo fino al 1988, quando arriv\u00f2 un'altra coppa nazionale: in questo periodo continu\u00f2 a militare tra alti e bassi in Allsvenskan, con l'eccezione di un anno in seconda serie nel 1983.\nNel 1989 arriv\u00f2 il 12\u00ba scudetto della storia del club, con un secondo posto in Allsvenskan che qualific\u00f2 la squadra per la fase finale del torneo: le semifinali furono superate con un 4-1 totale ai danni dell'\u00d6rebro, mentre nella serie finale si resero necessari i calci di rigore per determinare l'esito della decisiva terza gara (0-0 dopo i tempi regolamentari) contro il Malm\u00f6 FF. L'anno seguente sembr\u00f2 iniziare sotto i migliori auspici, con Tomas Brolin che all'esordio segn\u00f2 una tripletta nel 6-0 all'IFK G\u00f6teborg, ma la cessione dello stesso Brolin al Parma a stagione in corso contribu\u00ec al mancato raggiungimento del titolo.\nDopo aver ulteriormente continuato a militare in Allsvenskan, nel 2002 l'IFK Norrk\u00f6ping affront\u00f2 un campionato in cui lott\u00f2 inutilmente per la salvezza fino alla fine: l'1-1 dell'ultima giornata sul campo del GIF Sundsvall fu fatale, poich\u00e9 con una vittoria sarebbe retrocesso l'IFK G\u00f6teborg. Inizi\u00f2 cos\u00ec un periodo che port\u00f2 la squadra a militare in Superettan per 7 dei successivi 8 anni (dal 2003 al 2007 e nel biennio 2009-2010).\nAll'ultima giornata del campionato 2015 l'IFK Norrk\u00f6ping torn\u00f2 a vincere lo scudetto a 26 anni di distanza dall'ultimo trionfo, trascinato dai 21 gol del capocannoniere Emir Kujovi\u0107. I biancoblu erano partiti senza i favori del pronostico, visto che alla vigilia della prima giornata il successo finale era quotato dai bookmakers a 56,00. Pochi mesi pi\u00f9 tardi, il tecnico Jan \"Janne\" Andersson venne chiamato alla guida della Nazionale svedese.\nStrutture.\nStadio.\nIl Nya Parken, dal gennaio 2021 ribattezzato PlatinumCars Arena per ragioni di sponsorizzazione, ha una capacit\u00e0 di 17.234 spettatori.\nOrganico.\nRosa 2021.\n\"Aggiornata al 29 giugno 2021.\""}
{"id": "919492", "revid": "339392", "url": "https://it.wikipedia.org/wiki?curid=919492", "title": "IFK Norrkoping", "text": ""}
{"id": "919499", "revid": "287204", "url": "https://it.wikipedia.org/wiki?curid=919499", "title": "Norrkoping", "text": ""}
{"id": "919520", "revid": "4175", "url": "https://it.wikipedia.org/wiki?curid=919520", "title": "Palazzo Pamphilj", "text": "Palazzo Pamphilj \u00e8 un palazzo nobiliare italiano che si trova in Piazza Navona a Roma.\nCostruito in stile barocco intorno alla met\u00e0 del XVII secolo dai Pamphilj, in tempi moderni \u00e8 utilizzato, oltre che come residenza privata della famiglia, anche come ambasciata del Brasile presso lo Stato italiano.\nStoria.\nL'edificio originale fu costruito nel 1630 al posto di una serie di immobili di propriet\u00e0 della potente famiglia Pamphilj, in forme tardo rinascimentali. Quando il committente Giovanni Battista Pamphilj divenne papa nel 1644 con il nome di Innocenzo X, la famiglia ritenne che il palazzo non fosse sufficiente per il nuovo prestigio e inizi\u00f2 una nuova e pi\u00f9 imponente costruzione. Ne fu incaricato Girolamo Rainaldi. Il nuovo progetto inglob\u00f2 edifici contigui, compreso il precedente palazzo dei Pamphilj, le cui decorazioni di Agostino Tassi furono almeno in parte mantenute, il Palazzo Cybo e il palazzo dei Mellini.\nL'interno ha tre cortili. L'ingresso \u00e8 particolarmente alto e luminoso: il piano nobile ha 23 stanze affrescate da artisti come Giacinto Gemignani, Gaspard Dughet, Andrea Camassei, Giacinto Brandi, Francesco Allegrini, Pier Francesco Mola, Costanzo de Peris. Pietro da Cortona nel 1651-1654 dipinse la lunga galleria, progettata da Borromini, con le \"Storie di Enea\".\nIn seguito il nuovo palazzo divenne la residenza della cognata di Innocenzo, la vedova Olimpia Maidalchini, che era la sua confidente e consigliere. Era molto impopolare ed era sospettata di essere l'amante del papa. Olimpia Maidalchini, detta anche \"La Pimpaccia\" era la madre di Camillo Pamphilj, cardinal nipote, che si spos\u00f2 con Olimpia Aldobrandini. La moglie gli rec\u00f2 in dote la propriet\u00e0 di Palazzo Aldobrandini, ora noto come Palazzo Doria-Pamphili, cui si accede da piazza del Collegio Romano e che si affaccia su Via del Corso. Questo palazzo ospita la galleria Doria Pamphilj.\nQuando i Pamphilj si insediarono nel nuovo edificio al Corso, il palazzo di Piazza Navona fu lasciato e dato in affitto, tra gli altri all'\"Accademia Filarmonica Romana\".\nI palazzi furono chiamati, anche quando la famiglia prese il nome di Doria-Pamphilj, con lo stesso nome di Palazzo Pamphilj o \"Palazzo Pamfilio\".\nEsiste anche un altro Palazzo Doria-Pamphilj, una residenza estiva a Valmontone.\nIn un'ala di Palazzo Pamphilj \u00e8 ospitata dal 1920 l'ambasciata del Brasile in Italia. \nIl complesso del Palazzo comprende in maniera comunicante la chiesa di Sant\u2019Agnese in Agone (considerata la cappella privata di Famiglia) e il Collegio Innocenziano che costituiscono la cosiddetta insula Pamphilj, definita anche Pamphilia, a realizzazione del sogno del Cardinale poi Principe Camillo Pamphilj e della sua cittadella ideale dove vivere."}
{"id": "919553", "revid": "1851848", "url": "https://it.wikipedia.org/wiki?curid=919553", "title": "Giovanni Felice Azzone", "text": "Biografia.\nLaureatosi in medicina all'universit\u00e0 di Roma nel 1950, la sua formazione scientifica \u00e8 avvenuta a contatto con scienziati come Lars Ernster, Massimiliano Aloisi, M. Klingenberg, B. Chance, R. Estabrook, Peter Mitchell, I. Glynn, J. Williamson.\nDal 1964 \u00e8 stato professore di patologia generale all'universit\u00e0 di Padova, dove \u00e8 rimasto fino alla nomina a professore emerito.\nNel 1982 ha assunto la direzione del Centro di studio per la fisiologia dei mitocondri del CNR.\n\u00c8 autore di oltre 300 pubblicazioni scientifiche, in particolare della bioenergetica mitocondriale.\nNel 1967 ha vinto il premio Marzotto per la medicina e nel 1974 il premio nazionale dell'Accademia nazionale dei Lincei per la fisiologia e la patologia.\nNegli ultimi anni si \u00e8 dedicato a problemi di bioetica e di epistemologia applicata alle scienze mediche..\nMolti dei suoi allievi hanno insegnato in universit\u00e0 italiane e straniere.\nOnorificenze.\n\u00c8 membro delle seguenti accademie e istituzioni scientifiche:"}
{"id": "919557", "revid": "104485", "url": "https://it.wikipedia.org/wiki?curid=919557", "title": "Pirano (chimica)", "text": "In chimica, il pirano \u00e8 un composto eterociclico esa-atomico non aromatico in cui l'unico eteroatomo \u00e8 rappresentato dall'ossigeno. Il composto ha formula molecolare C5H6O, peso molecolare 82,10 e possiede due doppi legami. \nEsistono due forme isomere del pirano che differiscono per la posizione dei doppi legami. Nel 2\"H\"-pirano il carbonio saturo \u00e8 quello in posizione 2, mentre il 4\"H\"-pirano possiede il carbonio saturo in posizione 4.\nIl 4\"H\"-pirano fu isolato e caratterizzato per la prima volta nel 1962 attraverso la pirolisi del 2-acetossi-3,4-diidro-2\"H\"-pirano. Il composto risult\u00f2 estremamente instabile, specialmente in presenza di aria; infatti esso disproporziona facilmente in diidropirano e ione pirilio, che viene rapidamente idrolizzato in ambiente acquoso. \nSebbene i pirani non abbiano molte applicazioni pratiche in chimica, la loro importanza risiede nell'essere precursori di diverse importanti biomolecole quali i flavonoidi.\nIl termine pirano viene spesso riferito anche ai monosaccaridi che in seguito a ciclizzazione (forma emiacetalica) formano un anello esa-atomico analogo alla forma satura del pirano. Tali cicli vengono definiti \"piranosici\".\nGeometria e aromaticit\u00e0.\nEntrambi gli isomeri (2\"H\" e 4\"H\") del pirano possiedono due atomi con ibridazione \"sp\"3 (un carbonio e l'ossigeno), di conseguenza la loro geometria non \u00e8 planare. Questa \u00e8 una delle ragioni per cui il pirano non \u00e8 aromatico, unita alla presenza di solo 4 elettroni pi, che non rispetta la regola di H\u00fcckel.\nComporti analoghi.\nIl tiopirano \u00e8 un bioisostero del pirano, che pertanto con esso condivide le principali propriet\u00e0 elettroniche."}
{"id": "919573", "revid": "7612005", "url": "https://it.wikipedia.org/wiki?curid=919573", "title": "Giumente di Diomede", "text": ""}
{"id": "919587", "revid": "767487", "url": "https://it.wikipedia.org/wiki?curid=919587", "title": "Nostoc", "text": "Nostoc \u00e8 un genere di cianobatteri azotofissatori di acqua dolce che formano colonie di filamenti, costituiti da cellule rotondeggianti avvolte in una massa gelatinosa.\nQuando si trovano al suolo le colonie di \"Nostoc\" non vengono normalmente notate, mentre dopo una pioggia si ingrossano fino a diventare un ammasso gelatinoso.\nI batteri di questo genere contengono pigmenti fotosintetici nel loro citoplasma e possono quindi effettuare la fotosintesi.\n\u00c8 detta anche \"Spuma di Primavera\"."}
{"id": "919588", "revid": "339392", "url": "https://it.wikipedia.org/wiki?curid=919588", "title": "Cgl", "text": ""}
{"id": "919605", "revid": "79968", "url": "https://it.wikipedia.org/wiki?curid=919605", "title": "Maurizio Aiello", "text": "Biografia.\nMaurizio Aiello nasce a Vico Equense l'11 dicembre 1969. Vive la sua adolescenza a Castellammare di Stabia, e all'et\u00e0 di diciassette anni inizia a lavorare come cameriere, per trasferirsi poi a diciotto anni a Milano. Inizia cos\u00ec a lavorare come modello e attore di fotoromanzi, mantenendosi cos\u00ec gli studi di recitazione. Segue uno stage con Susan Strasberg dell\"'Actor's Studio\" di New York e quindi studia dizione e recitazione seguendo vari stages e corsi, tra cui uno con Beatrice Bracco.\nLa sua prima grande occasione arriva nel 1991 in teatro, dove recita nei \"Sei personaggi in cerca d'autore\" di Luigi Pirandello, nel ruolo di primo attore giovane, diretto da Franco Zeffirelli e con Enrico Maria Salerno...\nIn televisione interpreta il ruolo di \"Antonio Ragusa\" ne \"La piovra 7 - Indagine sulla morte del commissario Cattani\" (1995), regia di Luigi Perelli. In seguito entra nel cast de \"Il maresciallo Rocca\", dove interpreta il ruolo di \"Marco Sallustri\", genero del maresciallo Rocca, interpretato da Gigi Proietti, per cui riceve l\"'Oscar dei Giovani\", consegnato in Campidoglio. Dal 1996 al 2002 interpreta il ruolo di \"Alberto Palladini\" nella soap opera \"Un posto al sole\", vincendo il premio \"Telegrolla d'oro\" (2001), come migliore attore di soap opera.\nInoltre partecipa ad altre fiction televisive, tra cui: \"Gioco di specchi\" (2000), regia di Jos\u00e9 Mar\u00eda S\u00e1nchez, per cui vince il premio come migliore attore al \"Festival del Cinema di Salerno\", \"Sospetti 2\", (2003), \"Amanti e segreti\" (2004) e \"Amanti e segreti 2\" (2005), tutte dirette da Gianni Lepre, e \"Pompei\" (2007), regia di Giulio Base, in cui interpreta il ruolo di \"Tiberio\".\nNel cinema, dopo le partecipazioni ai film \"Le donne non vogliono pi\u00f9\" (1993), diretto da Pino Quartullo, e \"Palermo Milano solo andata\" (1995), regia di Claudio Fragasso, debutta come protagonista in \"Stregati dalla luna\" (2001), per la regia di Pino Ammendola e Nicola Pistoia. Nel 2007 \u00e8 nel cast di \"Natale in crociera\", regia di Neri Parenti. Nel 2008 \u00e8 ancora sugli schermi cinematografici con \"Anita - Una vita per Garibaldi\", per la regia di Aurelio Grimaldi.\nNel 2009 partecipa alla quinta edizione del programma di Rai Uno, \"Ballando con le stelle\", condotta da Milly Carlucci. \nA partire dal 2011 ritorna periodicamente ad interpretare il ruolo di \"Alberto Palladini\" nella soap opera \"Un posto al sole\"."}
{"id": "919606", "revid": "1372005", "url": "https://it.wikipedia.org/wiki?curid=919606", "title": "Wala", "text": "Egli \u00e8 ritenuto zio di santa Ida di Herzfeld attraverso la sorella Theodrada di Soissons, madre della santa.\nBiografia.\nNacque nel 755. Egli era figlio del conte Bernardo e quindi era un nipote di Carlo Martello e cugino di Carlo Magno. Fu consigliere e primo ministro dell'imperatore Carlo Magno prima e di Ludovico il Pio poi, e consigliere di Lotario I in Italia.\nNella primavera del 811 compare come uno dei conti franchi che confermarono il trattato di pace di Heiligen tra Carlo Magno e il re danese Hemming. Nel 812 fu inviato in Italia per assistere il re d\u2019Italia Bernardo (all'epoca solo quindicenne) nella campagna contro i razziatori musulmani provenienti dal nord Africa e dalla Spagna. Al ritorno venne nominato primo ministro, la pi\u00f9 alta carica politica, seconda solo a quella dell'imperatore stesso, e che comportava la gestione politica del palazzo regio, l'amministrazione della giustizia, l'essere stretto consigliere dell'imperatore Carlo e la conduzione dell'esercito in battaglia.\nDopo l'814, in seguito alla morte di Carlo Magno, assolse gli incarichi per il nuovo imperatore Ludovico il Pio, ma in seguito per invidie ne venne allontanato e si ritir\u00f2 nel 816 a vita monastica nell'abbazia di Corbie, dove operava come abate il fratello Adalardo.\nNel 822 si riconcili\u00f2 con il sovrano e rientr\u00f2 a corte, assieme a suo fratello Adalardo, and\u00f2 a fondare l'abbazia di Corvey, sul Weser, vicino a Paderborn in Vestfalia, come centro per la diffusione della fede cristiana fra i popoli del Nord. Venne quindi nominato protettore ed assistente del figlio Lotario appena nominato re d'Italia.\nNell'824 fu lui a spingere presso Ludovico perch\u00e9 a papa Pasquale I succedesse papa Eugenio II.\nIl 2 gennaio 826 mor\u00ec il fratello abate Adalardo, ed egli successe nella carica di abate di Corbie e di Corvey, ed inoltre si attiv\u00f2 per la missione evangelizzatrice dei danesi e scandinavi da parte di sant'Anscario, monaco a Corbie e Corvey.\nSostenitore della ribellione dei tre figli di primo letto di Ludovico il Pio (Pipino, Ludovico il Germanico e Lotario) contro la concessione di una parte del regno al futuro Carlo il Calvo, figlio di Giuditta di Baviera, seconda moglie dell'imperatore Ludovico con cui Wala entro in conflitto nel 829 (da lui accusata fra l'altro di una relazione adulterina con Bernardo, duca di Settimania).\nLudovico pun\u00ec Wala, esiliandolo per sette anni, e lui stesso scelse di ritirarsi a Bobbio, localit\u00e0 famosa per la sua cultura e per la sua regola \"colombaniana\"; entr\u00f2 nell'abbazia di San Colombano sotto l'abate Gundebaldo.\nL\u00ec cerc\u00f2 di valorizzare il monastero e la sua biblioteca e nell'833 fu eletto come decimo abate dai monaci. \nIn seguito nominato emissario dal re d'Italia Lotario (che non poteva spostarsi dall'Italia senza autorizzazione paterna), giunse nel maggio 836 presso Ludovico il Pio a Thionville nel tentativo di ricucire i rapporti tra padre e figlio. Ritornato a Bobbio nell'estate dello stesso anno, fu vittima della pestilenza che colp\u00ec i nobili franchi del regno, morendo il 31 agosto del 836. Il suo successore come abate di Bobbio fu Ebbone.\nNel martirologio benedettino, Wala \u00e8 chiamato santo."}
{"id": "919611", "revid": "1961055", "url": "https://it.wikipedia.org/wiki?curid=919611", "title": "Giorgio Gullini", "text": "Studi e attivit\u00e0 accademica.\nLaureatosi presso l'Universit\u00e0 di Roma nel 1944, fu prima ispettore e poi direttore dell'Amministrazione delle antichit\u00e0 e belle arti, tra il 1952 e il 1956, e poi professore ordinario di Archeologia e storia dell'arte greca e romana presso l'Universit\u00e0 di Torino (Universit\u00e0 degli Studi di Torino), dove insegn\u00f2 fino al 1998.\nPresso l'Ateneo torinese \u00e8 stato direttore prima dell'Istituto di archeologia (1958-1981) e poi del dipartimento, da lui fondato, di Scienze antropologiche, archeologiche e storico-territoriali (SAAST).\n\u00c8 stato inoltre preside della Facolt\u00e0 di Lettere e Filosofia dell'Universit\u00e0 di Torino (1962-1972), presidente del Comitato per i beni archeologici del Consiglio nazionale per i beni culturali (1976-1986), membro del Consiglio universitario nazionale (1979-1986).\nMissioni di scavo e ricerca.\nTra il 1955 e il 1961 partecip\u00f2 a numerose missioni archeologiche in Pakistan, Afghanistan e Iran, per poi promuovere, nel 1963, la costituzione del Centro ricerche archeologiche e scavi per il Medio Oriente e l'Asia di Torino, di cui fu direttore scientifico e poi presidente fino alla scomparsa. Ha potuto cos\u00ec dirigere le ricerche della Scuola archeologica torinese in Tunisia, Libano, Giordania, Siria, Iraq, Iran, Asia centrale, e, per l'Italia, a Locri e Selinunte.\n\u00c8 stato inoltre fondatore, nel 1966, della rivista scientifica \"Mesopotamia\" e, nel 1969, dell'Istituto italo-iracheno di scienze archeologiche.\nHa diretto a partire dal 1978 il primo Progetto Finalizzato del Consiglio Nazionale delle Ricerche, dal titolo \"Scienze per il Patrimonio Culturale\" e ha contribuito all'organizzazione dell'Istituto di Tecnologie applicate ai beni culturali dello stesso CNR.\n\u00c8 stato socio dell'Accademia delle Scienze di Torino e socio corrispondente dell'Accademia dei Lincei."}
{"id": "919613", "revid": "99236794", "url": "https://it.wikipedia.org/wiki?curid=919613", "title": "Struttura dissipativa", "text": "Per struttura dissipativa (o sistema dissipativo) si intende un sistema termodinamicamente aperto che lavora in uno stato lontano dall'equilibrio termodinamico scambiando con l'ambiente energia, materia e/o entropia. I sistemi dissipativi sono caratterizzati dalla formazione spontanea di anisotropia, ossia di strutture ordinate e complesse, a volte caotiche. Questi sistemi, quando attraversati da flussi crescenti di energia, materia e informazione, possono anche evolvere e, passando attraverso fasi di instabilit\u00e0, aumentare la complessit\u00e0 della propria struttura (ovvero l'ordine) diminuendo la propria entropia (\"neghentropia\").\nIl termine \"struttura dissipativa\" fu coniato dal premio Nobel per la chimica Ilya Prigogine alla fine degli anni '60. Il merito di Prigogine fu quello di portare l'attenzione degli scienziati verso il legame tra ordine e dissipazione di entropia, discostando lo sguardo dalle situazioni statiche e di equilibrio, generalmente studiate fino ad allora, e contribuendo in maniera fondamentale alla nascita di quella che oggi viene chiamata epistemologia della complessit\u00e0.\nIn natura i sistemi termodinamicamente chiusi sono solo un'astrazione o casi particolari, mentre la regola \u00e8 quella di sistemi termodinamicamente aperti, che scambiano energia, materia e informazione con i sistemi in relazione e, grazie a questo scambio, possono trovarsi in evoluzione.\nFra gli esempi di strutture dissipative si possono includere i cicloni, la reazione chimica di Belousov-Zhabotinskyi, i laser, e - su scala pi\u00f9 estesa e complessa - gli ecosistemi e le forme di vita.\nUn esempio molto studiato di struttura dissipativa \u00e8 costituito dalla cosiddette celle di B\u00e9nard, strutture che si formano in uno strato sottile di un liquido quando da uno stato di riposo ed equilibrio termodinamico viene riscaldato dal basso con un flusso costante di calore. Raggiunta una soglia critica di temperatura, alla conduzione del calore subentrano dei moti convettivi di molecole che si muovono coerentemente formando delle strutture a celle esagonali (ad \u201calveare\u201d). Con le parole di Prigogine:"}
{"id": "919614", "revid": "7336", "url": "https://it.wikipedia.org/wiki?curid=919614", "title": "Sistema dissipativo", "text": ""}
{"id": "919619", "revid": "81195", "url": "https://it.wikipedia.org/wiki?curid=919619", "title": "Pirani", "text": ""}
{"id": "919620", "revid": "1418004", "url": "https://it.wikipedia.org/wiki?curid=919620", "title": "\u00c5sa Larsson", "text": "Biografia.\nAvvocato fiscalista di professione, \u00c5sa Larsson ha iniziato nel 2003 a esercitare anche il mestiere di scrittrice.\nLa fortunata serie di gialli che l'ha resa famosa \u00e8 stata tradotta anche in italiano, pubblicata dalla casa editrice Marsilio e vede come protagonista l'avvocatessa Rebecka Martinsson.\nIl primo libro dell'autrice \"Tempesta solare\" ha vinto nel 2003 il Premio dell'Accademia Svedese nella sezione miglior giallo d'esordio. Nel 2004, invece, ha conquistato con la seconda opera, \"Il sangue versato\", il Premio svedese per la letteratura gialla nella sezione miglior romanzo, impresa ripetuta nel 2012 con Sacrificio a Moloch.\nNel 2017 dai suoi romanzi \u00e8 stata tratta una serie televisiva, intitolata \"Rebecka Martinsson\", trasmessa su TV4."}
{"id": "919622", "revid": "648716", "url": "https://it.wikipedia.org/wiki?curid=919622", "title": "Saturn IB", "text": "Il Saturn IB era una versione migliorata del razzo vettore Saturn I, includendo un secondo stadio pi\u00f9 potente denominato S-IVB. A differenza della versione precedente, il Saturn IB aveva una capacit\u00e0 di carico sufficiente a portare nell'orbita terrestre il Modulo di Comando e Servizio (CSM) dell'Apollo o il Modulo Lunare (LM), cosa che lo rese insostituibile nei test di volo dell'Apollo mentre il pi\u00f9 potente Saturn V era ancora in fase di sviluppo. Pi\u00f9 tardi il Saturn IB fu utilizzato per i voli umani dello Skylab e per il Programma test Apollo-Sojuz (ASTP)."}
{"id": "919630", "revid": "1543377", "url": "https://it.wikipedia.org/wiki?curid=919630", "title": "Massimo Cavezzali", "text": "Fra i suoi fumetti pi\u00f9 noti vi sono Ava, Kika e la biografia a fumetti di Vasco Rossi.\nBiografia.\nNato a Ravenna nel 1950, si trasferisce sin da giovane a Firenze, citt\u00e0 in cui tuttora risiede e lavora. Inizia a pubblicare fumetti sulla rivista \"Il mago\", continuando poi a pubblicare storie e strisce apparse, negli anni ottanta e anni novanta, sulle pi\u00f9 svariate pubblicazioni: da riviste di fumetti quali \"Il Grifo\", \"Comix\" e \"Lupo Alberto\" a giornali di attualit\u00e0 come \"Tutto\" e \"Musica\", inserto settimanale de \"La Repubblica\", per il quale ha realizzato dei ritratti-caricatura di cantanti famosi. Assieme ad altri giovani autori dell'epoca, inoltre, tra la fine degli anni '80 ed i primi anni '90 pubblica i suoi fumetti in riviste specializzate quali \"Hey Rock\" (editore Coniglio) sulla quale vengono pubblicate le omonime strisce, \"Animal Comic\" e \"Cuori Solitari\" (ACME editore) ed altre. Recentemente \u00e8 inoltre stato pubblicato, sempre per l'editore Coniglio, \"Ogni volta che sono Vasco\", volume monografico che racconta una versione ironica della biografia del celebre cantante Rock Vasco Rossi.\nOpere.\nUn personaggio ricorrente nei fumetti di Cavezzali \u00e8 lo stereotipo dell'omino con il nasone e gli occhi grandi e spalancati, a nascondere quasi del tutto la fronte: un clich\u00e9 che ricorre in molte opere di Cavezzali, dai protagonisti dei suoi scanzonati fumetti su Dio ai personaggi secondari di Ava. Le maggiori opere di Cavezzali sono:\nCavezzali ha inoltre all'attivo molte vignette, illustrazioni e storie brevi pubblicate sulle riviste pi\u00f9 disparate, oltre ad un ciclo di storie ed illustrazioni che vedono protagonisti Ava e Palmiro, il paperotto creato da Sauro Ciantini, collega ed amico di Cavezzali, apparse sulla rivista \"Comix\". Molte storie di Cavezzali, soprattutto del periodo pi\u00f9 recente, sono state inoltre realizzate in collaborazione con il fumettista James Hogg.\nNel 2007, sempre in collaborazione con Sauro Ciantini, ha pubblicato il romanzo giallo \"Una busta per Grace\", presso la Neftasia Editore di Pesaro.\nA Lucca Comix, edizione 2019, la casa editrice CUT UP, ha pubblicato un libro cartonato di AVA che raccoglie la storia completa uscita su Lupo Alberto, pi\u00f9 molte vignette inedite.\nA Marina di Pietrasanta,dall'11 maggio al 9 giugno 2019, per la Mostra \"Leonardo 500\", \u00e8 esposta una vignetta su leonardo da Vinci."}
{"id": "919632", "revid": "7", "url": "https://it.wikipedia.org/wiki?curid=919632", "title": "Arditi d'Italia", "text": ""}
{"id": "919647", "revid": "72396", "url": "https://it.wikipedia.org/wiki?curid=919647", "title": "Gabriele Tagliaventi", "text": "Biografia.\nLaureatosi in ingegneria (Istituto di Architettura e Urbanistica) all'Universit\u00e0 di Bologna nel 1985, \u00e8 stato ricercatore CNR presso la Technische Universit\u00e4t di Monaco di Baviera nel 1987-88 e Coordinatore del Programma dell'Unione Europea \"Medium-Size Cities\" dal 1993 al 1996.\nAttualmente \u00e8 professore di Architettura Tecnica presso il Dipartimento di Ingegneria dell'Universit\u00e0 di Ferrara e direttore dei progetti di \"A Vision of Europe\", nonch\u00e9 membro del Comitato direttivo di INTBAU.\nAttivit\u00e0.\nSi deve a Tagliaventi l'istituzione della Triennale Internazionale di Architettura e Urbanistica \"A Vision of Europe\" di Bologna. \u00c8 curatore delle mostre itineranti di architettura e urbanistica che hanno contribuito a divulgare in Europa le tendenze eco-urbane ispirate al Libro Verde sull'Ambiente Urbano della Commissione Europea (Madrid, 1991).\nDal 1998 al 2009 \u00e8 stato autore di progetti architettonici e urbanistici di varia natura in diverse citt\u00e0 europee, sempre legati dai tratti riconoscibili del Rinascimento Urbano.\nNegli anni 2000 si dedica alla divulgazione nel campo dell'architettura e della citt\u00e0. \u00c8 vicedirettore della rivista \"A&amp;C International\"."}
{"id": "919665", "revid": "115026836", "url": "https://it.wikipedia.org/wiki?curid=919665", "title": "Aci Platani", "text": "Aci Platani (\"Jaci Platani\" in siciliano, localmente conosciuta anche come \"i Patan\u00e8\") \u00e8 una frazione del comune di Acireale, nella citt\u00e0 metropolitana di Catania, che nel 1996 contava 3.594 abitanti. \u00c8 la frazione pi\u00f9 popolosa del comune e dista circa 2 chilometri dal centro cittadino a cui \u00e8 ormai contigua.\nGeografia fisica.\nTerritorio.\nLa borgata \u00e8 lambita dal torrente Platani, causa in passato di alluvioni che hanno danneggiato il centro abitato. \nStoria.\nAci Platani si form\u00f2 a seguito dell'abbandono della vecchia citt\u00e0 di Aci, dopo il terremoto del 1169. \nCultura.\nMusei.\nIl Museo della civilt\u00e0 contadina, allestito nella casa natale di monsignor Angelo Calabretta, ricostruisce una casa rurale etnea del XIX secolo.\nEconomia.\nL'economia \u00e8 legata soprattutto all'agrumicoltura."}
{"id": "919683", "revid": "51236", "url": "https://it.wikipedia.org/wiki?curid=919683", "title": "Rock Star al Grand Hotel", "text": ""}
{"id": "919688", "revid": "294549", "url": "https://it.wikipedia.org/wiki?curid=919688", "title": "Bandiera asburgica", "text": "La bandiera asburgica venne adottata per la prima volta durante le guerre napoleoniche nel XVIII secolo-XIX secolo; era la bandiera della casa d'Asburgo usata per segnalare i territori soggetti alla corona d'Austria.\nAraldicamente descrivibile come un troncato di nero e d'oro, consiste in due fasce orizzontali su una bandiera rettangolare, quella in alto nera e quella in basso gialla (colore da sempre simbolo del potere imperiale degli Asburgo, veniva usato negli edifici pubblici e in quelli destinati all'imperatore)."}
{"id": "919713", "revid": "287204", "url": "https://it.wikipedia.org/wiki?curid=919713", "title": "Carlo Sernicola (librettista)", "text": "A Napoli esercit\u00f2 la professione di giureconsulto, ma fu poeta, consacrato Pastore Arcade col nome di Arimedonte Parteniate, e poi librettista della scuola musicale napoletana alla fine del Settecento, il massimo autore di testi di drammi sacri.\nLibretti.\nInoltre \u00e8 sua una cantata a quattro voci e coro con musica di P\u00ebtr Alekseevi\u010d Skokov (eseguita a Napoli nell'abitazione dell'ambasciatore russo P.M. Skavronskij nel gennaio 1789), composta in occasione della presa di Otschakow da parte dell'esercito russo al comando del generale Grigorij Aleksandrovi\u010d Pot\u00ebmkin."}
{"id": "919715", "revid": "287204", "url": "https://it.wikipedia.org/wiki?curid=919715", "title": "Giovanni Carnovali", "text": "Biografia.\nA volte citato come \"Giovanni Carnevali\", Giovanni Carnovali, detto \"il Piccio\", nacque a Montegrino Valtravaglia (VA) da una famiglia dalle umili origini e si trasfer\u00ec in tenera et\u00e0 ad Albino, in provincia di Bergamo. \nBen presto mise in luce le sue doti d'artista e si racconta che dipinse un mazzo di chiavi, sulla porta di una villa, e che in molti le presero per vere.\nLa famiglia cap\u00ec che la strada del giovane era segnata e a 11 anni venne accolto presso l'Accademia Carrara di Bergamo, sotto l'ala protettrice del pittore neoclassico Giuseppe Diotti. Dimostr\u00f2 fin dall'inizio le sue capacit\u00e0, dipingendo con colori vaporosi e morbidi, nello stile del romanticismo, con tecniche da autodidatta.\nAssunse presto il soprannome \"Il Piccio\" (cio\u00e8 \"il piccolo\"), che lo accompagn\u00f2 per tutta la vita e che ancora oggi lo contraddistingue.\nIntraprese, dall'et\u00e0 di 27 anni, una serie di viaggi, volti allo studio dei grandi maestri del XVII secolo, che lo portarono a Parma (dove ammir\u00f2 le opere di Correggio) e Roma nel 1831 e a Cremona, dove visse dal 1832 al 1835. Nel 1836 si stabil\u00ec definitivamente a Milano. Un altro viaggio fece nel 1845 a Parigi, dove ebbe contatti con Delacroix. Andava a piedi, spesso con l'amico Tr\u00e9court, con cui fu in Svizzera e nel 1848 a Roma e a Napoli.\nDurante i suoi viaggi riempiva taccuini di disegni \"dettati dall'emotivit\u00e0 particolarmente gentile e un poco sensuale\". Sembra che si sia innamorato di una ragazza, ma che, prima di dichiararsi, inaspettatamente ella mor\u00ec ed egli lo seppe quando vide il funerale. Rimase fedele al ricordo dell'amata, per tutta la vita.\nSi racconta che non volle pi\u00f9 mettere piede a Montegrino Valtravaglia, suo paese natio, perch\u00e9 in quel paese fu costruita una strada carrozzabile che, a suo avviso, rovinava il paesaggio che egli aveva molte volte dipinto.\nIn questo piccolo borgo si trova ancora la sua casa natale e, nell'attigua piazza che porta il suo nome, c'\u00e8 un busto bronzeo a lui dedicato.\nGiovanni Carnovali mor\u00ec il 5 luglio 1873, per un malore, mentre stava nuotando nel Po. La leggenda popolare racconta che \" il Piccio\" era solito, d'estate, bagnarsi nel Po, avendo prima adagiato i suoi vestiti in un grosso ombrello da carrettiere che, capovolto, galleggiava sull'acqua. Il pittore affidava dunque l'ombrello e se stesso alle correnti del fiume. Si narra che il giorno della sua morte sia stato ritrovato il suo ombrello, ma non il suo corpo.\nL'artista.\nLo stile del Carnovali \u00e8 strettamente legato alla tradizione lombarda del Rinascimento ed \u00e8 riconoscibile per spiccata luminosit\u00e0 e spontaneit\u00e0. Queste caratteristiche creano nei dipinti atmosfere quasi trasparenti, con tonalit\u00e0 molto accese, che in qualche modo richiamano i grandi artisti del XVIII secolo, tra cui Tiepolo e Zuccarelli e Guardi.\nLe sue principali opere hanno come soggetto scene bibliche, mitologiche e della Roma antica. Rinomati sono i suoi paesaggi e i numerosi ritratti di personaggi dell'aristocrazia e della borghesia.\nDefinito come bizzarro ed inquieto, ha sempre avuto un tocco originale. \u00c8 stato uno dei pochi pittori romantici italiani a trasferire sulla tela il sentimento, con autentica spontaneit\u00e0, senza indulgere in imitazioni a correnti pittoriche contemporanee.\nLa sua pennellata sciolta, a tocchi e a macchie, ha sempre mantenuto un grande realismo ed \u00e8 capace di trasmettere le immagini direttamente alla coscienza. \"Il Piccio\", tra gli artisti significativi dell'Ottocento, \u00e8 stato forse il primo interprete di una pittura moderna - che approder\u00e0 alla Scapigliatura e al Divisionismo - con carattere originale ed anticonformista.\nAnche per questo non fu apprezzato dai contemporanei, spesso ritenuto o troppo antico o troppo moderno. Al suo tempo la classicit\u00e0 dei soggetti non era apprezzata e l'uso del \"non finito\", agli occhi dei suoi contemporanei, sembr\u00f2 un oltraggio alla \"buona pittura\".\nNel 1909, nel corso di una mostra tenutasi a Milano, le sue opere vennero riscoperte dalla critica e rivalutate."}
{"id": "919716", "revid": "767487", "url": "https://it.wikipedia.org/wiki?curid=919716", "title": "Il pianeta azzurro", "text": "Il pianeta azzurro \u00e8 un film di Franco Piavoli del 1982.\n\u00c8 stato presentato in concorso alla trentanovesima edizione del Festival di Venezia.\nTrama.\nIl film segue il ciclo delle stagioni nel paesaggio di campagna, dal risveglio della vita dopo le gelate invernali alle fioriture della primavera, il calore estivo nel lavoro dei campi e il crepuscolo dell'autunno. L'uomo si confronta con la natura nel susseguirsi delle stagioni e nei momenti essenziali della sua esistenza: l'infanzia, l'amore, il cibo, il lavoro, il dolore.\nIl film.\nIl film \u00e8 costruito attraverso tempi lunghi che vogliono creare un'intima adesione degli spettatori con i ritmi della natura: alcune sequenze durano diversi minuti senza l'ausilio di effetti e accelerazioni.\nL'opera \u00e8 stata realizzata in due anni in totale libert\u00e0: Silvano Agosti ha fornito a Piavoli una cinepresa Arriflex con cui il regista e la sua assistente Neria Poli hanno potuto girare 30.000 metri di pellicola.\nIl film \u00e8 privo di commento musicale, salvo una messa di Josquin Desprez nel finale."}
{"id": "919717", "revid": "120979051", "url": "https://it.wikipedia.org/wiki?curid=919717", "title": "Carparo", "text": "Il carparo \u00e8 una pietra calcarenitica, derivante dalla cementazione di sedimenti di roccia calcarea, generalmente in ambiente marino. \nDescrizione.\nLa calcarenite di origine sedimentaria \u00e8 d'uso in Puglia definirla genericamente tufo, tuttavia essendo i tufi propriamente delle rocce secondarie di origine vulcanica, molto diffuse nel Lazio e Campania, si preferisce a livello di letteratura tecnica definirlo tufo calcareo. \nSecondo la qualit\u00e0 e la dimensione dei grani elementari, della qualit\u00e0 del legante naturale (calcite) e della porosit\u00e0 finale, la calcarenite assume diversi aspetti esterni e differenti capacit\u00e0 geotecniche.\nNei luoghi di affioramento la calcarenite pu\u00f2 presentare caratteristiche omogenee tali da dare inizio ad un'attivit\u00e0 estrattiva per l'impiego in edilizia. Secondo l'uso che se ne fa in edilizia si distinguono quattro famiglie principali di calcareniti o tufi calcarei:\nTutto quello che non \u00e8 tufo, pietra leccese o mazzaro \u00e8 carparo. \nCaratteristiche.\nPresenta caratteristiche meccaniche molto buone. Alcuni campioni delle cave di Ugento hanno raggiunto valori medi di resistenza a compressione di circa 70 kg/cm\u00b2. Se bagnato il campione pu\u00f2 perdere anche il 30% di questo valore. I valori medi della resistenza a compressione dei carpari pugliesi non scende mai sotto i 25 kg/cm\u00b2 sul campione asciutto. \u00c8 molto usato nel Salento, per la costruzione di case. Per la buona resistenza all'erosione e la buona impermeabilit\u00e0 \u00e8 usato anche per i prospetti di palazzi e chiese, o muri isolati, che spesso restano con la faccia vista del carparo senza ulteriore intonacatura.\nPresentando una scheletratura calcarea molto forte e una cementazione calcitica molto efficace, la pietra resiste alla consunzione dei venti conservando spesso lo strato esterno che nel tempo si patina di efflorescenze e licheni che conferiscono alla facciata esterna una totale impermeabilit\u00e0 e un aspetto antico virando generalmente sui colori grigi. Questo stato anticato del carparo \u00e8 la pi\u00f9 bella finitura che la pietra pu\u00f2 assumere nell'architettura pugliese e meridionale, caratterizzando le coperture dei centri storici di molti paesi ove non usa molto la scialbatura di calce. Un esempio di edificio con facciata in carparo con piccoli inserti di pietra leccese \u00e8 la chiesa di Alessano (LE)\nLa pietra carpara \u00e8 sempre scalpellabile e si presta a copiare i moduli e i decori della pi\u00f9 nota pietra leccese. Tuttavia la grana pi\u00f9 grossolana non consente il dettaglio minuto della pietra leccese. Alcune variet\u00e0 di carparo per finezza e omogeneit\u00e0 della grana e uniformit\u00e0 di colore vengono impiegate per rivestimenti di pareti in locali pubblici, negozi, facciate. Molti monumenti commemorativi sono stati eseguiti quasi per intero in pietra carpara sia di grana rustica che di pregio. Imparare a distinguere il carparo dal tufo, dal calcare e dalla pietra leccese aiuta a conoscere l'architettura pugliese e la Puglia stessa. La pietra carpara e il calcare, diffusi quasi omogeneamente su tutto il territorio regionale, sono alla base della edilizia civile e monumentale. L'utilizzo dei tufi teneri, invece, \u00e8 legato a disponibilit\u00e0 locali e a diffusioni a livello sub-provinciale.\nL'introduzione dei derivati del laterizio o del cemento \u00e8 di recente introduzione. Si possono vedere edifici in carparo in gran quantit\u00e0 passeggiando nel centro di Lecce, nel centro storico di Gallipoli (si veda la Cattedrale di Gallipoli) o in molti monumenti nelle province di Brindisi e Taranto."}
{"id": "919720", "revid": "729019", "url": "https://it.wikipedia.org/wiki?curid=919720", "title": "Natale di sangue", "text": "Con Natale di sangue ci si riferisce agli scontri che ebbero luogo a Fiume intorno al Natale 1920. Esse opposero le truppe del Regio Esercito alle forze militari della autoproclamata Reggenza italiana del Carnaro guidata da Gabriele D'Annunzio e segnarono la fine dell'impresa di Fiume.\nL'antefatto.\nCon il ritorno al governo in Italia di Giovanni Giolitti, avvenuto nel giugno 1920, l'atteggiamento ufficiale del Regno nei confronti della Reggenza Italiana del Carnaro costituitasi a Fiume nel 1920 si indur\u00ec. Il 12 novembre, Italia e Jugoslavia firmarono il Trattato di Rapallo che rendeva Fiume uno Stato indipendente, stabilendo la libera elezione di un'Assemblea costituente fiumana della citt\u00e0 stato.\nIl fatto.\nD'Annunzio rifiut\u00f2 il Trattato di Rapallo fin dal primo momento e rispose con le armi, inviando i suoi legionari a occupare le isole di Arbe e Veglia, che il trattato destinava alla Jugoslavia. Quando il trattato fu ufficialmente approvato dal parlamento, il generale Enrico Caviglia mobilit\u00f2 le truppe intorno alla citt\u00e0 invi\u00f2 un ultimatum a d'Annunzio: i ribelli dovevano ritirarsi dalla isole e accettare il trattato. Il poeta rifiut\u00f2 ogni trattativa, anche quando Caviglia concesse altre 48 ore di tempo per consegnarsi alle autorit\u00e0 e evacuare i civili. Le truppe legionarie si arroccarono intorno alla citt\u00e0, creando una rete di trincee e barricate. Nel pomeriggio della vigilia di Natale, le truppe regolari sferrarono l'attacco.\nGli scontri iniziati il 24 dicembre furono battezzati da d'Annunzio come il \"Natale di sangue\". Dopo la tregua di Natale, la battaglia ricominci\u00f2 il 26 dicembre. Di fronte alla resistenza dei legionari, che si opponevano con mitragliatrici e granate, la Marina ebbe l'ordine di bombardare le posizioni ribelli. Le batterie della nave Andrea Doria bombardarono anche il palazzo del Governo, sede del comando dannunziano. Il bombardamento prosegu\u00ec fino al 29 dicembre e provoc\u00f2 morti e feriti anche tra la popolazione civile.\nIl 28 dicembre d'Annunzio riun\u00ec il Consiglio della Reggenza e decise di intavolare le trattative con gli esponenti dell'esercito regolare. Rassegn\u00f2 le proprie dimissioni con una lettera consegnata a Giovanni Host-Venturi e al sindaco Riccardo Gigante.\nIl 31 dicembre 1920, d'Annunzio firm\u00f2 la resa che port\u00f2 alla costituzione dello \"Stato libero di Fiume\". Della delegazione di ufficiali incaricati di trattare la resa del \u201cVate\u201d faceva parte anche Pietro Micheletti, reduce della prima guerra mondiale. Nel gennaio 1921 i legionari cominciarono a lasciare la citt\u00e0 su vagoni ferroviari predisposti dall'esercito. D'Annunzio part\u00ec il 18 gennaio, trasferendosi a Venezia.\nLa battaglia dei legionari e volontari dannunziani contro l'esercito regolare italiano, comandati dal generale Caviglia, inizi\u00f2 il 24 dicembre 1920 e dur\u00f2 cinque giorni: il lasso di tempo definito dallo stesso \"Vate\" il \"Natale di Sangue\".\nAlla fine si contarono diverse vittime, fra cui ventidue legionari, diciassette soldati italiani e cinque civili. I legionari uccisi nella sola citt\u00e0 di Fiume, furono: P. Mentrasti, F. Zorzetti, G. Wacassovich, C. Piccin, A. Censi, L. Annibale, G. Cattaneo, G. Crosara, G. Filippi e O. Pontoni. Gli altri caddero a Veglia ed altre localit\u00e0.\nNumerosi furono i feriti. Tra i feriti di Fiume, furono Giuseppe Rotondo, A. Melchiorri, M. Sanguinetti, Mario Balzarini, S. Castellana, G. Schinigoi e P. Pierella.\nLe truppe italiane entrarono a Fiume nel gennaio successivo.\nL'epilogo.\nLe reazioni suscitate nel Paese portarono ad elezioni anticipate dopo soli cinque mesi, che si tennero nel maggio 1921, con le quali Giolitti non fu pi\u00f9 presidente del consiglio.\nL'elezione dell'Assemblea costituente a Fiume diede agli autonomisti il 65% dei voti; quindi l'8 ottobre 1921 fu composto un governo presieduto da Riccardo Zanella, che tuttavia non fu in grado di porre fine alla contesa.\nUn tentativo di presa del potere da parte di nazionalisti italiani venne represso dall'intervento del competente questore reale italiano e una breve occupazione da parte di fascisti locali, nel marzo del 1922, fin\u00ec con una terza occupazione militare italiana.\nSette mesi dopo a Roma Mussolini diventava capo del governo. L'Italia si avviava verso il regime fascista: il 3 novembre gli squadristi occuparono la citt\u00e0 senza scontrarsi con i militari italiani.\nUn periodo di tensione diplomatica si chiuse con il Trattato di Roma (27 gennaio 1924), che assegn\u00f2 Fiume all'Italia e Sussak alla Jugoslavia, stabilendo il confine sul fiume Eneo.\nLa formale annessione italiana, avvenuta il 16 marzo 1924, inaugur\u00f2 20 anni di governo italiano della provincia del Carnaro, seguiti da venti mesi di occupazione militare tedesca."}
{"id": "919724", "revid": "198277", "url": "https://it.wikipedia.org/wiki?curid=919724", "title": "Societ\u00e0 Sportiva Calcio Napoli 1978-1979", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1978-1979.\nStagione.\nCome la stagione scorsa il Napoli ha chiuso il campionato in sesta posizione raccogliendo 32 punti, vantando una miglior differenza reti nei confronti della Fiorentina. Dopo aver vinto il girone di Coppa Italia, dopo l'eliminazione dalla Coppa UEFA e dopo solo tre giornate di campionato Gianni Di Marzio \u00e8 stato rilevato in panchina da Lu\u00eds Vin\u00edcio. Grazie al sesto posto e al successo della Juventus in Coppa Italia, il Napoli si \u00e8 assicurato l'ultimo posto disponibile per la prossima Coppa UEFA.\nHa lasciato Napoli dopo sedici stagioni una bandiera del calcio partenopeo Antonio Juliano che \u00e8 stato ceduto al Bologna. Miglior marcatore stagionale ancora una volta Giuseppe Savoldi con un bottino di 11 reti, di cui 1 in Coppa UEFA, 1 in Coppa Italia e 9 in campionato.\nNella Coppa Italia il Napoli vince il sesto girone di qualificazione, nei Quarti supera il Perugia nel doppio confronto, poi in Semifinale cede il passaggio alla finale al Palermo. Nella Coppa UEFA viene subito estromesso dal torneo dai sovietici della Dinamo Tbilisi.\nMaglie e sponsor.\nA seguito della liberalizzazione approvata dal calcio italiano, la stagione vide il debutto del primo sponsor tecnico nella storia del Napoli, il marchio tedesco-occidentale Puma.\nLa divisa casalinga rimase da tradizione azzurra, tuttavia innovata attraverso due bande bianche che correvano lungo spalle e braccia; identico \"template\", a tinte inverse, venne adottato per la seconda divisa, anch'essa da tradizione bianca.\nOrganigramma societario.\nArea direttiva\nArea tecnica\nArea sanitaria"}
{"id": "919729", "revid": "1714743", "url": "https://it.wikipedia.org/wiki?curid=919729", "title": "Berta di Lotaringia", "text": "Origine.\nFiglia terzogenita del re di Lotaringia Lotario II e della seconda moglie, Waldrada, scomunicata in quanto considerata concubina, da papa Nicola I.\nBiografia.\nAl momento della sua nascita, suo padre, Lotario II, dopo due concili, tenuti ad Aquisgrana (o Aix-la-Chapelle); col primo, era riuscito a far condannare la propria moglie, Teoberga (o Teutberga \u2020 prima del 25 novembre 875), allontanandola dalla corte e sostituendola con la propria amante, Waldrada, e, secondo la \"Chronica Albrici Monachi Trium Fontium\", Teoberga fu ripudiata; col secondo era riuscito ad ottenere l'annullamento del primo matrimonio e l'approvazione del suo matrimonio con Waldrada. Secondo l\"'Herimanni Augiensis Chronicon\", il matrimonio fu celebrato nello stesso anno (862), dopo che il legame con Teoberga era stato sciolto, col favore del vescovo di Treviri, Thetgaud (Dietgold), e dell'arcivescovo di Colonia, Ghunter, che, secondo lo storico \"Baron Ernouf\", erano rispettivamente fratello e zio di sua madre Waldrada.\nNello stesso anno della sua nascita (863), per volere del papa Niccol\u00f2 I (820-867, papa 858-867), fu convocato, a Metz, un sinodo di vescovi Franchi nel quale si conferm\u00f2 la validit\u00e0 del matrimonio tra Lotario e Waldrada, basandosi su un preteso matrimonio tra Lotario e Waldrada, precedente all'unione di Lotario con Teoberga.Ma l'abate Uberto, fratello di Teoberga, intervenne presso il Papa Nicola I che, venuto a conoscenza di ci\u00f2 che era accaduto al sinodo, sconfess\u00f2 i suoi legati e annull\u00f2 le decisioni prese a Metz.Allora Lotario II, abbandonato da tutti, si appell\u00f2 al papa dichiarandosi disposto ad accettare ogni sua decisione.Teoberga, che, nel frattempo si era rifugiata nell'abbazia di Avenay, sotto la protezione dello zio di Lotario II, il re dei Franchi occidentali, Carlo il Calvo, rientrata in Lotaringia accompagnata dal legato papale, Arsenio, fu investita delle insegne della sovranit\u00e0, mentre sua madre, Waldrada, essendo state dichiarate nulle le sue nozze, fu costretta a partire per Roma, con Arsenio, per discolparsi di fronte al papa.Waldrada per\u00f2, giunta a Pavia, elusa la sorveglianza del legato papale, rientr\u00f2 in Lotaringia, dove, secondo il \"Folcuini Gesta Abbatum Lobiensium\", sia lei che Lotario II, sempre nell'865, furono raggiunti dalla scomunica papale e Berta, suo fratello Ugo e le sorelle, Gisella ed Ermengarda, furono dichiarati bastardi.\nAlla morte del padre, l'8 agosto 869 vicino a Piacenza, di ritorno da Roma, dove aveva perorato la causa del suo matrimonio con papa Adriano II (792-872, papa 867-872), perse tutti i diritti di successione, in quanto era stata dichiarata illegittima. L'eredit\u00e0 sarebbe spettata al fratello di suo padre l'imperatore Ludovico II, ma gli zii, il re dei Franchi orientali, Ludovico il Germanico, e il re dei Franchi occidentali, Carlo il Calvo, si impossessarono dei domini del nipote, e, l'anno seguente sancirono la spartizione col Trattato di Meerssen.Suo fratello, Ugo, a cui era stato sottratto il ducato d'Alsazia, da quel momento fu pretendente al trono di Lotaringia e, per una quindicina d'anni, tent\u00f2 di recuperare il suo ducato, mentre la piccola Berta, che alla morte del padre, era gi\u00e0 orfana della madre, crescendo tra le difficolt\u00e0, divenne coraggiosa e combattiva.Le cronache la descrivono molto bella ed ambiziosa.\nTra l'879 e l'880, Berta spos\u00f2 il conte di Arles, il bosonide, Tebaldo (850-895), figlio dell'abate laico dell'abbazia di Saint-Maurice di Valais, Uberto del Vallese (?-864, figlio di Bosone il Vecchio (?-855), conte del Vallese e di Engeltrude), irriducibile avversario di suo padre e di sua madre; suo marito era infatti il nipote di Teoberga, la prima moglie di suo padre, Lotario II.Berta, per la sua ambizione, spinse il marito in molte guerre: subito dopo il matrimonio, infatti Tebaldo appoggi\u00f2 la ribellione del cognato Ugo contro il nuovo re dei Franchi occidentali, Luigi III, che alleatosi col fratello il re di Aquitania, Carlomanno II e col cugino, il re di Alemannia, da poco eletto re d'Italia e (e futuro imperatore), Carlo il Grosso, nell'880, li sconfisse una prima volta. Poi furono ancora sconfitti dalle truppe di Ludovico II, comandate da Enrico di Franconia, assieme ad Adalardo il Siniscalco.\nBerta, rimasta vedova, tra l'887 e l'895, tra l'895 e l'898, spos\u00f2, in seconde nozze, il marchese di Toscana, Adalberto II Ricco(875-915), figlio del marchese Adalberto I e di Richilde di Spoleto.Intervenne nelle vicende italiane, spingendo il marito a organizzare la fronda al re d'Italia, Berengario I e a chiamare in Italia, nel 900, il re di Provenza, Ludovico il Cieco, anche lui discendente (pronipote) di Lotario I, farlo incoronare re d'Italia e poi imperatore, e a richiamarlo, nel 905.\nDopo la triste esperienza di Ludovico III, essendo rimasta vedova per la seconda volta (915), nel 920, cerc\u00f2 invano di portare sul trono d'Italia il proprio primogenito, Ugo d'Arles.\nMor\u00ec nel 925, un solo anno prima che il figlio Ugo fosse incoronato re d'Italia, anche per merito della sorellastra Ermengarda, vedova del marchese d'Ivrea, Adalberto I (?-924). Fu seppellita presso la cattedrale di San Martino in Lucca dove ancora oggi si pu\u00f2 leggere il suo epitaffio.\nFigli.\nBerta a Tebaldo diede quattro (forse cinque) figli:\nAd Adalberto ne diede due:"}
{"id": "919731", "revid": "6923", "url": "https://it.wikipedia.org/wiki?curid=919731", "title": "Marcia Mondiale delle Donne", "text": "La Marcia Mondiale delle Donne \u00e8 una rete internazionale femminista di oltre 6000 associazioni presenti in pi\u00f9 di 150 paesi che si propone di lottare contro l'omofobia, la diseguaglianza sociale, l'oppressione di genere, il razzismo, la violenza contro le donne e la guerra.\nCaratteristiche.\nLa Marcia Mondiale delle Donne vede nella Globalizzazione Neoliberista e Patriarcale (vista come la nuova faccia dell'imperialismo) una delle cause dell'accentuazione dell'inuguaglianza di genere, del gap tra ricchi e poveri, tra paesi, popoli e territori creando o incrementando esclusione sociale, intolleranza odio e razzismo.\nLa Marcia Mondiale delle Donne si riconosce nel cosiddetto \"movimento no global\" e nelle istanze del Forum Sociale Mondiale di cui \u00e8 parte integrante."}
{"id": "919732", "revid": "73843", "url": "https://it.wikipedia.org/wiki?curid=919732", "title": "Dimorphodon", "text": "Dimorphodon (il cui nome significa \"denti di due forme\") \u00e8 un genere estinto di pterosauro dimorphodontide vissuto nel Giurassico inferiore, circa 195-190 milioni di anni fa (Sinemuriano), in quella che oggi \u00e8 l'Inghilterra e, potenzialmente, in Messico. Il genere contiene una singola specie riconosciuta, la specie tipo \"D. macronyx\", mentre la validit\u00e0 della seconda specie, \"D. weintraubi\" \u00e8 stata messa in discussione. \"Dimorphodon\" era uno pterosauro di dimensioni medio-piccole, descritto per la prima volta dal paleontologo inglese Richard Owen, nel 1859. Il nome \"Dimorphodon\" deriva dal greco antico e significa letteralmente \"denti di due forme\", con \u03b4\u03b9/\"di\" che significa \"due\", \u03bc\u03bf\u03c1\u03c6\u03b7/\"morphe\" che significa \"forma\" e \u03bf\u03b4\u03c9\u03bd/\"odon\" che significa \"dente\". Ci\u00f2 fa riferimento alla presenza di due tipologie di denti presenti nel becco dell'animale, caratteristica piuttosto rara nei rettili.\nDescrizione.\nLa struttura corporea di \"Dimorphodon\" mostra molte caratteristiche \"primitive\", come ad esempio il voluminoso cranio e l'apertura alare proporzionalmente ridotta. Altra caratteristica piuttosto primitiva era data dalla prima falange del dito che supportava la membrana alare che risulta pi\u00f9 lunga dell'intero braccio. Il collo era piuttosto breve ma incredibilmente forte e flessibile e sembra fosse provvisto di una sorta di sacca golare, al di sotto della mandibola, ipotizzata anche per il genere affine \"Caelestiventus\". Le vertebre presentavano dei forami pneumatici, aperture attraverso cui le sacche d'aria potevano raggiungere l'interno dell'osso per rendere l'animale pi\u00f9 leggero. Un esemplare adulto di \"Dimorphodon\" poteva raggiungere una lunghezza di circa 1 metro (3,3 piedi) e avere un'apertura alare di circa 1,45 metro (4,6\u00a0ft). La coda, che da sola misurava circa 50\u00a0cm (ossia la met\u00e0 della lunghezza effettiva dell'animale adulto) era composta da trenta vertebre, di cui le prime cinque o sei erano brevi e flessibili mentre le restanti aumentavano gradualmente di lunghezza e diventavano gradualmente meno flessibili e pi\u00f9 rigide grazie a dei processi vertebrali allungati. All'estremit\u00e0 della coda, probabilmente, si trovava una sorta di \"timone\" costituita da tessuti molli, che davano maggiore manovrabilit\u00e0 in volo all'animale; tale struttura \u00e8 stata infatti ritrovata in diversi taxon di pterosauri primitivi, tuttavia in \"Dimorphodon\" tale struttura non \u00e8 mai stata ritrovata pertanto l'ipotesi della presenza di tale struttura \u00e8 tuttora da confermare.\nCranio.\nIl \"Dimorphodon\" aveva un cranio esageratamente grande ed ingombrante in proporzione al resto del corpo. In un animale adulto il cranio poteva misurare circa 23 centimetri di lunghezza. Tuttavia gran parte del peso del cranio era ridotto dalle grandi aperture o \"fenestre\" separate l'una dall'altra da pareti ossee molto sottili. La sua struttura, che ricorda gli archi di sostegno di un ponte, ricordano molto i crani dei moderni tucani o delle pulcinelle di mare, entrambi dotati di un cranio enorme ma alleggerito internamente. La parte anteriore della mascella possedeva dai quattro ai cinque denti simili a zanne, seguiti da un numero indeterminato di denti pi\u00f9 piccoli, da cui l'animale prende il suo nome. La mascella di tutti gli esemplari \u00e8 danneggiata nella parte posteriore. La mandibola, invece, possedeva cinque denti lunghi e appuntiti nella parte anteriori, seguiti da trenta a quaranta denti pi\u00f9 piccoli. Per la conformazione del suo cranio, alto e relativamente convesso, il \"Dimorphodon\" \u00e8 stato spesso raffigurato come una versione mesozoica dell'attuale pulcinella di mare.\nClassificazione.\nNel 1870, Seeley assegn\u00f2 il genere \"Dimorphodon\" in una famiglia a s\u00e9 stante che venne battezzata Dimorphodontidae, di cui \"Dimorphodon\" era l'unico membro. Nel 1991, il paleontologo tedesco Peter Wellnhofer sugger\u00ec che \"Dimorphodon\" potesse essere il discendente di \"Peteinosaurus\", uno pterosauro dalle fattezze simili ma vissuto durante il Triassico. In seguito ad un'analisi cladistica si scopr\u00ec che tale ipotesi era inesatta. Si suppose infatti che \"Dimorphodon\" fosse solo imparentato alla lontana con \"Peteinosaurus\", di cui per\u00f2 non era un discendente. Entrambi formano il clade Dimorphodontidae, il gruppo pi\u00f9 basale all'interno di Macronychopterae, ed il gruppo gemello di Caelidracones. Ci\u00f2 significherebbe che entrambe le specie sarebbero gli pterosauri pi\u00f9 basali conosciuti, con l'eccezione di \"Preondactylus\". Secondo Alexander Kellner, tuttavia, \"Dimorphodon\" \u00e8 molto meno basale e non \u00e8 un parente stretto di \"Peteinosaurus\".\nLa successiva scoperta e descrizione di \"Caelestiventus\" ha rivelato quest'ultimo come sister taxon di \"Dimorphodon macronyx\" all'interno della famiglia Dimorphodontidae, che \u00e8 stata definita da Britt e colleghi come il clade pi\u00f9 inclusivo contenente \"Caelestiventus hanseni\" e \"Dimorphodon macronyx\", gli unici due generi recuperati come dimorphodontidi nelle loro analisi. Hanno anche scoperto che la presunta specie di \"Dimorphodon\", \"D.\" \"weintraubi\" \u00e8 il sister taxon di Anurognathidae, e quindi al di fuori di Dimorphodontidae cos\u00ec come definito da Britt e colleghi.\nStoria della scoperta.\nI primi resti fossili oggi attribuiti a \"Dimorphodon\" furono ritrovati in Inghilterra, dalla collezionista di fossili Mary Anning, a Lyme Regis a Dorset, Regno Unito, nel dicembre del 1828. Questa regione della Gran Bretagna \u00e8 oggi patrimonio dell'umanit\u00e0, soprannominata come \"la Jurassic Coast\"; formazione nota per aver restituito fossili datati dall'Hettangiano al Sinemuriano. L'esemplare fu in seguito acquistato da William Buckland che lo present\u00f2 in seguito alla comunit\u00e0 scientifica della Geological Society of London, il 5 febbraio del 1829. Nel 1835, dopo uno studio approfondito da parte di William Clift e di William John Broderip fu pubblicato nel Transactions della Societ\u00e0 Geologica, un'approfondita descrizione del fossile insieme alla denominazione ufficiale dell'esemplare come nuova specie. Come accaduto alla maggior parte delle nuove specie di pterosauro, inizialmente \"Dimorphodon\" fu classificato come una nuova specie del genere \"Pterodactylus\", ossia \"Pterodactylus macronyx\". Il nome specifico deriva dal greco, con \"makros\" che vuol dire \"grande\" e \"onyx\", che significa \"artiglio\", in riferimento ai grandi artigli sulle dita libere dell'ala. L'esemplare, etichettato come NHMUK PV R 1034, consiste in uno scheletro parziale e disarticolato su una lastra, privo di cranio. Nel 1835, Buckland assegn\u00f2 alla specie un pezzo di mascella parziale isolata dalla collezione di Elizabeth Philpot. In seguito, il fatto che le diverse specie di \"Pterodactylus\" fossero cos\u00ec diverse le une dalle altre port\u00f2 i paleontologi alla conclusione che si trattava di generi diversi e di specie a se stanti.\nNel 1858, Richard Owen riport\u00f2 alla luce due nuovi esemplari: NHMUK PV R 41212 e NHMUK PV R 1035. Si trattava ancora una volta di scheletri parziali, ma entrambi dotati di cranio. Essendo il nuovo cranio ritrovato molto diverso da quello di \"Pterodactylus\", Owen assegn\u00f2 la specie \"Pterodactylus macronyx\" ad un proprio genere, che verr\u00e0 chiamato \"Dimorphodon\". Tuttavia, la sua prima descrizione dei due esemplari non conteneva alcuna descrizione ne il nuovo nome del genere rimanendo un \"nomen nudum\", fino al 1859 quando Owen forn\u00ec una descrizione dettagliata dei fossili. Dopo vari studi, che evidenziavano molti nuovi aspetti dell'anatomia dell'animale, nel 1874, Owen dichiar\u00f2 che l'olotipo del nuovo genere sarebbe stato l'esemplare NHMUK PV R 1034.\nNel frattempo, anche se \"Dimorphodon\" non era un fossile molto comune, furono ritrovati vari esemplari frammentari. Alcuni di questi, furono acquisiti da Othniel Charles Marsh tra il 1873 e il 1881 da un collezionista di fossili londinese, tale Bryce McMurdo Wright. Uno di questi era stato recuperato nei primi strati del Giurassico, sulla riva sud del fiume Severn, ad Aust Cliff.\nSuccessivamente, fu rinvenuta una seconda specie chiamata \"Dimorphodon weintraubi\", descritta da James Clark ed altri nel 1998 da uno scheletro parziale recupero nei siltiti del sito Huizachal Canyon, nella Formazione La Boca, a Tamaulipas, in Messico, in terreni datati al Giurassico inferiore (Pliensbachiano), dove sono stati riportati alla luce anche resti di rhynchocephalia, dinosauri e mammiferi. Questa nuova specie \u00e8 nota dall'esemplare tipo IGM 3494 (Instituto Geologico de M\u00e9xico, della Universit\u00e0 Nazionale Autonoma del Messico), che comprende pezzi articolati dello scheletro, tra cui la parte posteriore del cranio, quattro vertebre cervicali, le scapulocoracoidi, l'omero sinistro, l'ala destra parziale e la gamba destra distale dal tibiotarso. Questo esemplare \u00e8 pi\u00f9 grande di \"D. macronyx\" e il suo piede ben conservato mostra che la postura degli arti posteriori degli pterosauri non era digitigrada ma plantigrada, come \u00e8 stato dedotto anche da alcune impronte. Il nome della specie \u00e8 un omaggio al Dr. Robert L. Weintraub. Studi successivi non considerano questa specie come un parente stretto di \"Dimorphodon macronyx\", ma come un parente precoce di Anurognathidae.\nPaleobiologia.\nAlimentazione.\nDai pochi fossili a nostra disposizione \u00e8 difficile ricostruire come vivesse davvero questo animale. \u00c8 possibile che vivesse lungo le coste ed avesse una dieta piuttosto varia. A suo tempo, studiando l'anatomia del cranio, Buckland ipotizz\u00f2 che l'animale fosse un insettivoro. In seguito, l'ipotesi pi\u00f9 popolare lo vedeva come un piscivoro (mangiatore di pesce), sebbene l'ipotesi di Buckland fosse meglio supportata da studi biomeccanici. \"Dimorphodon\" aveva una muscolatura mascellare avanzata e specializzata per un metodo di caccia noto come \"scatto e trattieni\". Le fauci potevano chiudersi molto rapidamente, ma con una forza e una penetrazione dei denti relativamente debole. Ci\u00f2, insieme al cranio corto e alto e ai denti anteriori pi\u00f9 lunghi e appuntiti, suggerisce che \"Dimorphodon\" fosse primariamente un insettivoro, sebbene occasionalmente possa essersi nutrito anche di piccoli vertebrati e carogne. Mark Witton ha ipotizzato che l'animale fosse un carnivoro specializzato, essendo troppo grande per una dieta insettivora e quindi specializzato nel cacciare piccole lucertole, sfenodonti e mammiferi, sebbene la muscolatura della mascella relativamente debole, probabilmente, indicherebbe una dieta a base di prede proporzionalmente pi\u00f9 piccole. Gli esami della copertura dentale confermano il suo status di predatore di piccoli vertebrati, al contrario di molti altri pterosauri primitivi, primariamente insettivori o piscivori.\nPostura.\nI paleontologi, primo fra tutti Owen, hanno sempre considerato \"Dimorphodon\" come un animale essenzialmente quadrupede. Owen ipotizz\u00f2 anche che il quinto dito del piede sostenesse la membrana alare tra la coda e le zampe e dando all'animale un'andatura sgraziata a terra. Tuttavia il suo rivale, Harry Govier Seeley, sosteneva l'ipotesi che gli pterosauri fossero animali a sangue caldo e quindi molto attivi, e diffuse l'idea che \"Dimorphodon\" fosse un quadrupede agile e veloce capace anche di sostenere una corsa bipede, sulla base delle lunghe zampe posteriori e della conformazione del bacino. Questa ipotesi fu ripresa in seguito da Kevin Padian nel 1983. Tuttavia, le tracce fossili di altri pterosauri (icniti) mostrano un'andatura quadrupede. In tutte queste tracce vi \u00e8 anche una breve impronta del quinto dito. In \"Dimorphodon\" questo quinto dito era allungato, privo di artiglio e orientato di lato. David Unwin cap\u00ec, quindi, che anche \"Dimorphodon\" era un quadrupede, e tale ipotesi fu confermata dai modelli su computer di Sarah Sangster.\nCome la maggior parte degli pterosauri non-pterodactyloidi, \"Dimorphodon\" era, probabilmente, un arrampicatore provetto, grazie ai lunghi artigli ricurvi delle dita libere dell'ala, con cui poteva aggrapparsi facilmente a qualsiasi superficie. I paleontologi pensano che questo animale trascorresse molto del suo tempo nel sottobosco o sui rami degli alberi, volando nella fitta vegetazione per spostarsi pi\u00f9 rapidamente e per sfuggire ai predatori. Vivendo in ambienti ristretti \u00e8 probabile che \"Dimorphodon\" fosse in grado di arrampicarsi facilmente anche sugli alberi, non essendo troppo impacciato per via delle ali, scalando la corteccia degli alberi con gli artigli e compiendo di tanto in tanto piccoli saltelli mentre saliva.\nVolo.\nFin dai primi anni del ritrovamento il \"Dimorphodon\", come molti altri pterosauri, era stato subito visto come una versione mesozoica di uccello marino. Tuttavia, studi pi\u00f9 recenti mostrano che questo animale non era un grande volatore: le sue ali erano proporzionalmente brevi rispetto al corpo e il suo scheletro era piuttosto robusto, rendendogli difficile planare. Probabilmente, in vita, \"Dimorphodon\" era pi\u00f9 adatto a voli brevi e rapdi come i moderni uccelli di sottobosco, come galliformi, tinamidi e picchi, non essendo in grado di volare per lunghe distanze.\nQuesta inettitudine al volo prolungato pare essere una capacit\u00e0 acquisita e non ereditata, in quanto gli pterosauri ancestrali da cui deriva \"Dimorphodon\", come \"Preondactylus\", erano abili volatori. Ci\u00f2 significa che caratteristiche come le ali corte, il corpo robusto e l'inettitudine al volo lungo e prolungato sono un'evoluzione propria dell'animale, per vivere in ambienti fitti.\nNella cultura di massa.\n\"Dimorphodon\" \u00e8 un soggetto molto comune nelle ricostruzione paleoartistiche, ed il suo aspetto iconico grazie al grande cranio lo reso uno degli pterosauri meglio conosciuti al grande pubblico.\n\"Dimorphodon\" appare sul grande schermo come antagonista quaternario del film \"Jurassic World\" (2015). Nel film, uno stormo misto di \"Dimorphodon\" e \"Pteranodon\" attacca il centro visitatori del Jurassic World, per poi essere fermato dall'arrivo dei militari. Nel film, l'aspetto dell'animale e notevolmente snaturato: le ali sono molto pi\u00f9 lunghe della sua controparte preistorica, il loro cranio \u00e8 pi\u00f9 angolare e largo anzich\u00e9 avere una forma alta, arrotondata e stretta, e l'animale ha un aspetto molto pi\u00f9 \"rettiloso\" mancando completamente delle picnofibre che tutti gli pterosauri possedevano. Inoltre, nel film, \u00e8 visto sollevare delle persone con le zampe posteriori, cosa impossibile per qualsiasi pterosauro, a causa della morfologia e della debolezza dei loro arti posteriori. Patrick Crowley, il produttore di \"Jurassic Wolrd\", dichiar\u00f2 di essere un \"grande fan\" dell'animale. Insieme al \"Mosasaurus\", \"Dimorphodon\" era anche l'animale preferito di Colin Trevorrow, il regista del film. L'animale compare con questo aspetto nel merchandise di \"Jurassic World\", nella serie \"Jurassic World - Nuove avventure\", e nei videogiochi \"\", \"Jurassic World Alive\" e \"Jurassic World Evolution 2\";\n\"Dimorphodon\" \u00e8 una delle creature pi\u00f9 comuni che si possono incontrare nel videogioco \"\" (2017). Nel gioco, questo animale pu\u00f2 essere addestrato facilmente dal videogiocatore e non costituisce una minaccia, a meno che venga provocato, e pu\u00f2 diventare molto pericoloso se si riunisce in grandi stormi;"}
{"id": "919733", "revid": "122916214", "url": "https://it.wikipedia.org/wiki?curid=919733", "title": "Stemma imperiale asburgico", "text": "Lo stemma imperiale asburgico era lo stemma rappresentativo della monarchia asburgica. Esso veniva usato nei sigilli imperiali, per segnalare edifici della corona, nelle bandiere di guerra, nelle banconote, ed in tutti i luoghi dove vi fosse rappresentanza dello stato.\nDal 1892 al 1915 era composto di in un'aquila bicipite nera, con le ali aperte (simbologia mutuata e di legame con lo stemma e la bandiera del Sacro Romano Impero), sulle quali potevano essere raffigurati gli stemmi delle varie province dei domini asburgici (in senso antiorario Ungheria, Galizia e Lodomiria, Bassa Austria, Salisburgo, Stiria, Tirolo, Carinzia e Carniola, Slesia e Moravia, Transilvania, Illiria e Boemia). Impugnava nella zampa sinistra uno scettro e una spada, mentre nella destra teneva il globo, simbolo del potere imperiale e militare detenuti dagli Asburgo. Sul petto era impresso lo stemma dell'Austria, di solito accompagnato da altri stemmi ai lati, e sul capo portava la corona imperiale austriaca. Dal 1915 al 1918 era composto dagli stemmi dell'Austria e dell'Ungheria, ornati con alcuni ordini statali dell'Impero. Fra i due era impresso lo stemma dell'Austria, di solito accompagnato da altri stemmi ai lati. A reggere il tutto vi sono l'Aquila bicipite a sinistra ed un angelo a destra. Nella parte inferiore, vi \u00e8 un nastro con sovraimpresso il motto nazionale \"Indivisibiliter ac inseparabiliter\" (Indivisibilmente ed inseparabilmente).\nTre differenti domini.\nPer quanto l'Impero austriaco fosse un'istituzione unitaria, sin dalla sua costituzione non si pot\u00e9 ignorare il fatto che esso era composto da una gran moltitudine di entit\u00e0 locali che reclamavano pi\u00f9 o meno decisamente la loro indipendenza rispetto al governo centrale. \nQuesto fatto divenne ancora pi\u00f9 palese quando nel 1867 l'imperatore Francesco Giuseppe, ormai portato allo stremo dalla \"questione ungherese\" che si protraeva gi\u00e0 dal Settecento, venne costretto a siglare un patto col quale \"de facto\" veniva riconosciuta un'indipendenza all'Ungheria, sempre nell'ambito dell'Impero austriaco, ed una unione personale nella figura dell'imperatore. Lo stemma ufficiale dell'Impero rimase utilizzato, ma per l'Ungheria dovette essere realizzato un sigillo di stato personalizzato col quale potesse differenziarsi. \nCaso analogo ma molto meno eclatante fu quello del territorio della Bosnia ed Erzegovina il quale, prima ancora di essere definitivamente annesso all'Impero (tra le cause della Prima guerra mondiale), fu oggetto di condominio e pertanto esso venne riconosciuto solo formalmente come parte dell'impero anche se \"de facto\" rappresentava un'unit\u00e0 statale ancora da definire e quindi separata rispetto al resto dello stato.\nTerre della corona.\nCome si \u00e8 detto, lo stemma grande dell'Impero austriaco durante l'Ottocento era composto anche dagli scudi delle regioni (\"l\u00e4nder\") che componevano l'intero stato, ciascuno con un proprio simbolo ed una propria bandiera che veniva utilizzato alternativamente al classico stemma con l'aquila imperiale nera.\nSi osservi che lo stemma della citt\u00e0 di Fiume ha s\u00ec l'aquila bicipite, ma le teste sono entrambe rivolte dalla stessa parte.\nC'\u00e8 un errore nello stemma del Litorale Austriaco: Sotto la croce dello stemma di Gradisca manca la mezzaluna."}
{"id": "919740", "revid": "1086846", "url": "https://it.wikipedia.org/wiki?curid=919740", "title": "Societ\u00e0 Sportiva Calcio Napoli 1977-1978", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1977-1978.\nStagione.\nIl presidente Corrado Ferlaino punta su una squadra ringiovanita e anche su un giovane allenatore, il trentaseienne Gianni Di Marzio. Pur con molti volti nuovi, la squadra partenopea in campionato si comporta bene, o meglio senza infamia e senza lode, ottenendo un sesto posto con 30 punti, che vale la qualificazione alla prossima Coppa UEFA, per differenza reti con il Perugia. Mattatore stagionale con 28 reti Giuseppe Savoldi, di cui 16 in campionato e 12 in Coppa Italia, con due memorabili quaterne, una al Foggia in campionato ed una alla Juventus in Coppa Italia. Lo scudetto \u00e8 stato vinto dalla Juventus con 44 punti, al diciottesimo titolo, davanti al neopromosso Lanerossi Vicenza di Gian Battista Fabbri e di Paolo Rossi, capocannoniere del campionato con 24 reti, terzo con gli stessi 39 punti del veneti, il Torino di Gigi Radice. Retrocedono il Genoa, il Foggia ed il Pescara. L'incompiuto capolavoro del Napoli per questa stagione \u00e8 il secondo posto in Coppa Italia, dopo aver vinto a punteggio pieno il sesto girone di qualificazione prima del campionato, riesce a vincere anche il girone B di finale, disputato a campionato terminato, davanti al Milan ed alla Juventus, ma perde la finale di Roma, giocata l'8 giugno 1978, contro l'Inter (2-1).\nStatistiche.\nStatistiche dei giocatori.\nFonte:"}
{"id": "919741", "revid": "767487", "url": "https://it.wikipedia.org/wiki?curid=919741", "title": "Alfred Hoche", "text": "Fu famoso per i suoi scritti sull'eugenetica e eutanasia. Era nipote della scrittrice femminista Louise Hoche.\nBiografia.\nHoche studi\u00f2 a Berlino e a Heidelberg; inizi\u00f2 il lavoro di psichiatra nel 1890. Nel 1891 si trasfer\u00ec a Strasburgo. Dal 1902 fu professore a Friburgo in Brisgovia e direttore della locale clinica psichiatrica.\nFu uno dei maggiori oppositori alla teoria della psicoanalisi di Sigmund Freud.\nLa parte di lavoro che Hoche fece sul sistema di classificazione delle malattie mentali ebbe gran influenza nella Germania nazista.\nEgli pubblic\u00f2 anche poesie con lo pseudonimo di Alfred Erich.\nInsieme a Karl Binding, nel loro \"Die Freigabe der Vernichtung lebensunwerten Lebens\" (Il permesso di annientare vite indegne di vita) pubblicato nel 1920, sostenevano l'esistenza ed il diritto all'uccisione di \u00abpersone mentalmente morte\u00bb, \u00abgusci vuoti di esseri umani\u00bb: diedero cos\u00ec un impulso radicale al movimento eugenetico tedesco che si andava sviluppando in quel periodo.\nPubblicazioni ed ideologia.\n\"Allowing the destruction of life unworthy of living\" (Il permesso di annientare vite indegne di vita).\nIn questo libro Hoche enuncia la necessit\u00e0 di uccidere i malati di mente e soprattutto, dichiarandoli \"mentalmente o intellettualmente morti\", di poterlo fare prima della nascita o nella prima infanzia.\nHoche presenta la sua tesi ricordando ai lettori che nella societ\u00e0 attuale (la Germania degli anni venti) le morti causate dai medici sono, almeno in alcuni casi, date per scontate. Egli ricorda i rischi che i pazienti corrono nel corso di un intervento chirurgico oppure la scelta del medico di uccidere un bambino durante il parto per salvare la vita alla madre. Egli mette in risalto che nessuna di queste uccisioni \u00e8 in realt\u00e0 legale e anche se un medico non ha la certezza di non essere perseguito dalla legge nondimeno la societ\u00e0 le accetta.\nHoche riprende il concetto di eutanasia espresso da Binding, affermando che se l'uccisione di una persona pu\u00f2 condurre alla salvezza di altre vite questo \u00e8 da considerarsi una forma di utilitarismo giustificabile. Hoche afferma che l'uccisione di pazienti che non abbiano alcun valore per la societ\u00e0 e per loro stessi deve essere permessa.\nIn \"Die Freigabe der Vernichtung lebensunwerten Lebens\" Binding crea una distinzione tra coloro che reputa \u00abmentalmente morti\u00bb dividendoli in due gruppi: coloro che soffrono di una malattia incurabile o sono feriti mortalmente e coloro che sono \u00abidioti inguaribili\u00bb. Hoche afferma di non essere in grado di definire una regola assoluta per coloro che appartengono al primo gruppo - i malati incurabili - perch\u00e9 essi non hanno ancora completamente \u00abperso il loro valore di vita oggettivo e soggettivo\u00bb.\nSoffermandosi sul secondo gruppo - gli \u00abidioti inguaribili\u00bb - Hoche propone un'ulteriore suddivisione alle categorie gi\u00e0 proposte da Binding. Egli opera una divisione tra coloro che diventano \u00abidioti\u00bb dopo \u00abessere stati mentalmente normali o almeno mediocri per un periodo della loro vita\u00bb (affetti, ad esempio, da demenza precoce o paralitica) e coloro che nascono gi\u00e0 in questa condizione o che ne vengono colpiti nei primissimi anni di vita. Hoche sostiene che chiunque sia \u00abidiota\u00bb dalla nascita non pu\u00f2 aver mai sviluppato delle relazioni emotive con il suo ambiente o la famiglia mentre una persona vissuta normalmente per la maggior parte della sua vita ha questa possibilit\u00e0. Ci\u00f2 potrebbe permettere a questi ultimi di mostrare gratitudine ed affetto in correlazione al ricordo che possono avere di questi sentimenti avendoli in precedenza sperimentati. In entrambi i casi Hoche conclude che l'eventuale eutanasia debba essere considerata e ponderata con attenzione ma la loro morte non pu\u00f2 essere comunque considerata alla stregua di quella di un normale essere umano.\nHoche afferma che i \u00abmentalmente morti\u00bb sono facili da identificare perch\u00e9 non sono dotati di immaginazione, sentimenti, desideri o determinazione. Essi non hanno alcuna possibilit\u00e0 di sviluppare una \"Weltanschauung\" (\u00abvisione del mondo\u00bb) e non hanno relazioni con l'ambiente che li circonda. Non hanno nessuna pretesa soggettiva alla vita e i loro sentimenti sono semplicemente quelli elementali che possono ritrovarsi in natura, propri delle specie meno evolute.\nUtilizzando una cruda terminologia dal tono sempre pi\u00f9 nazionalistico Hoche critica l'\u00abattivit\u00e0 moderna\u00bb che vuole \u00abmantenere vivo il pi\u00f9 debole\u00bb bloccando cos\u00ec il \u00abdovere germanico\u00bb di \u00abprevenire almeno la procreazione degli elementi mentalmente morti\u00bb. Hoche, in un crescendo di fervore eugenetico, parla di \u00abelementi di scarso valore\u00bb, \u00abdeboli\u00bb ed \u00abesistenze che zavorrano\u00bb lo Stato.\nHoche, in conclusione, parla dei disabili come una zavorra per la nazione e propone una soluzione di \u00abeutanasia\u00bb per motivi puramente finanziari. Calcolando il \u00abcarico finanziario e morale\u00bb sull'ambiente familiare del disabile, sulle strutture sanitarie e sullo Stato, Hoche dichiara che coloro sono \u00abmentalmente morti\u00bb (e quindi \u00abinutili\u00bb) gravano nello stesso tempo in maniera pesante sul bilancio dello Stato che potrebbe essere meglio utilizzato per migliorare le condizioni degli altri cittadini.\nTornando alla terminologia medica Hoche dice che \u00abogni organismo come, ad esempio, il corpo umano - come ogni medico sa - nell'interesse del suo complessivo, cede o scarta le parti che diventano senza valore o possono danneggiarlo\u00bb. In questo caso i malati mentali sono coloro che sono senza valore e devono di conseguenza essere scartati.\nHoche crede che le sue idee saranno accettate solo dopo \u00abun cambiamento delle coscienze, la realizzazione della banalit\u00e0 dell'esistenza di una persona rapportata ad un'interezza[...], l'assoluto dovere di unire insieme tutte le energie disponibili nel sentire di appartenere ad un'impresa pi\u00f9 grande\u00bb."}
{"id": "919742", "revid": "287204", "url": "https://it.wikipedia.org/wiki?curid=919742", "title": "Anatomia del Gray", "text": "L'Anatomia del Gray (\"Gray's Anatomy\", nell'originale inglese) \u00e8 un manuale medico-chirurgico di anatomia umana normale, scritto in origine dal chirurgo e anatomista inglese Henry Gray e illustrato dal suo collega Henry Vandyke Carter, anch'egli medico anatomista. Fu pubblicato per la prima volta nel Regno Unito nel 1858 col titolo \"Gray's Anatomy: Descriptive and Surgical\". L'anno seguente fu pubblicato anche negli Stati Uniti.\nLa base dell'opera.\nL'anatomista inglese Henry Gray nacque nel 1827. Studi\u00f2 lo sviluppo delle ghiandole endocrine, della milza e nel 1853 fu nominato docente di anatomia presso la St. George's Hospital Medical School di Londra. Nel 1855 avvicin\u00f2 il suo collega Henry Van Dyke Carter con l'idea di produrre un \"testo di anatomia poco costoso e accessibile agli studenti di medicina\". Dissezionando corpi non riconosciuti in obitori grazie all\"'Anatomy Act\" del 1832, i due lavorarono per un anno e mezzo su ci\u00f2 che avrebbe costituito la base dell'opera.\nIl dottor Gray contrasse una grave forma di vaiolo mentre curava il nipotino Charles (che successivamente ne guar\u00ec), morendo a soli 34 anni, poco dopo la pubblicazione della seconda edizione del suo manuale.\nL\"'Anatomia del Gray\" fu subito considerato nei paesi anglosassoni un classico per lo studio della morfologia umana, e tra il 1860 e il 1880 furono pubblicate in Gran Bretagna ben nove edizioni del testo (la nona venne data alle stampe nel 1880). La versione americana del testo che usc\u00ec per la prima volta nel 1862, ricominciando l'enumerazione, nonostante corrispondesse all'ottava edizione britannica. Questa numerazione non uniforme diede spesso adito a fraintendimenti e confusioni, specialmente nelle citazioni di studi scientifici.\nIl trattato, tra i classici per lo studio dell'anatomia umana, \u00e8 stato continuato, rielaborato ed aggiornato, nel tempo, da diversi curatori ed \u00e8 stato anche arricchito di riferimenti funzionali e patologici (invero non sempre pertinenti). Nelle ultime edizioni l'opera \u00e8 stata riproposta con un taglio topografico. Del trattato esiste anche una edizione pi\u00f9 breve (\"student\") adatta alle lauree sanitarie triennali.\nIl 26 settembre 2008 il suo lavoro \u00e8 giunto alla quarantesima edizione (britannica). L'opera ha cos\u00ec compiuto 150 anni di ininterrotta pubblicazione.\nLe edizioni pi\u00f9 recenti.\nLa trentanovesima edizione \u00e8 stata pubblicata il 25 novembre 2004 nel Regno Unito, e il 24 novembre 2004 negli Stati Uniti. Disponibile anche in formato CD-ROM. Il curatore dell'edizione britannica \u00e8 stato Churchill Livingstone, mentre C.V. Mosby lo \u00e8 stato per quella statunitense, pubblicata a New York. I due testi sono quasi identici, con differenze minime dovute alle diverse terminologie tecnico-scientifiche in uso nei due paesi (ad esempio \"adrenaline\" ed \"epinephrine\" per l'adrenalina).\nLa quarantesima edizione, uscita nel settembre 2008 da Elsevier sotto autorizzazione della Churchill Livingstone, \u00e8 stata resa disponibile sia nella versione cartacea sia nella versione on-line. L'ultima traduzione in lingua italiana \u00e8 stata pubblicata nel 2017 da Elsevier. L\u2019ultima edizione disponibile sul mercato \u00e8 la 42\u00aa, uscita ad ottobre 2020, per ora disponibile solo in lingua originale.\nCultura di massa.\nIl titolo dell'opera \u00e8 stato di ispirazione nel mondo del cinema e della televisione, ad esempio:"}
{"id": "919743", "revid": "125408513", "url": "https://it.wikipedia.org/wiki?curid=919743", "title": "Extrasistole", "text": "Lextrasistole \u00e8 un battito cardiaco prematuro, ossia un evento elettrico del muscolo cardiaco che avviene prima del previsto, alterando la successione regolare dei battiti nel ritmo sinusale. L'impulso nasce quasi sempre in sedi diverse dal nodo seno-atriale (dette ectopiche), che \u00e8 il luogo d'origine fisiologica dell'attivit\u00e0 elettrica del cuore.\nLe extrasistoli possono essere \"isolate\", cio\u00e8 comparire in maniera sporadica, anche avendo una cadenza regolare, ad esempio dopo ogni battito sinusale (\"extrasistoli bigemine\") o ogni due battiti sinusali (\"extrasistoli trigemine\"). Possono senn\u00f2 presentarsi anche sotto forma di \"scariche\" di due (coppia), tre (tripletta) o pi\u00f9 extrasistoli (extrasistoli \"a salve\").\nIn genere, a una extrasistole fa seguito una pausa che pu\u00f2 essere \"compensatoria\" (se la somma del periodo dell'extrasistole pi\u00f9 la pausa \u00e8 uguale a due cicli sinusali) o non compensatoria (se la somma \u00e8 minore). Le extrasistoli atriali hanno di solito una pausa non compensatoria, quelle ventricolari hanno una pausa compensatoria.\nSe non vi \u00e8 pausa, se cio\u00e8 l'extrasistole si inserisce semplicemente fra due battiti sinusali successivi, viene detta \"extrasistole interpolata\".\nClassificazione.\nIn base alla sede di origine, le extrasistoli vengono comunemente distinte in \"extrasistoli atriali\", \"giunzionali\" e \"ventricolari\".\nExtrasistoli atriali.\nAll'ECG questi impulsi anomali appaiono come onde P premature, con morfologia differente rispetto alle onde P sinusali. Gli impulsi possono arrivare ai ventricoli attraverso le normali vie di conduzione (in tal caso alla P anomala segue un regolare complesso QRS), oppure possono bloccarsi nel nodo AV che si trova ancora in periodo refrattario (\"extrasistole atriale non condotta\"). Oppure possono giungere ai ventricoli in un momento in cui il nodo AV \u00e8 uscito dal periodo refrattario, ma una delle due branche si trova ancora in fase refrattaria; in tal caso lo stimolo raggiunger\u00e0 i ventricoli attraverso l'altra branca, per cui si verifica un complesso ventricolare con morfologia tipo blocco di branca. Questo tipo di conduzione viene definito \"aberranza\", per cui si parla di \"extrasistole atriale condotta con aberranza\".\nExtrasistoli giunzionali.\nL'impulso origina nel fascio di His e va ai ventricoli dando luogo a un complesso QRS di morfologia regolare. Pu\u00f2 verificarsi la retroattivazione degli atri, o lo stimolo pu\u00f2 estinguersi, \"scontrandosi\" con quello sinusale nel nodo seno-atriale.\nExtrasistoli ventricolari.\nIn questo tipo di contrazioni premature (sovente abbreviate in CVP o Contrazione Ventricolare Prematura) l'impulso origina nei ventricoli, a valle della biforcazione del fascio di His. All'ECG si rilevano complessi QRS larghi, non preceduti dall'onda P e pertanto chiaramente distinguibili da quelli sinusali. Anche in questo caso pu\u00f2 verificarsi o non verificarsi la retroattivazione degli atri.\nCause.\nLe extrasistoli compaiono in tutti i soggetti sani, in qualsiasi et\u00e0, compresa l'infanzia. Sono espressione di stress, ansia, stanchezza, sforzi fisici, deprivazione di sonno, tabagismo, uso di stupefacenti o abuso di caffeina. In alcuni casi possono comparire dopo un pasto abbondante (extrasistole post-prandiale), legate a distensione del fondo gastrico, o legate alla presenza di un'ernia iatale.\nRaramente possono essere espressione di una malattia cardiaca, di un disturbo elettrolitico (ad es. carenza di potassio), di un'alterazione ormonale o di una malattia della tiroide.\nEffetti dell'extrasistole.\nI soggetti nei quali si verifica questa aritmia descrivono manifestazioni quali \"tuffo al centro del petto con successiva sensazione di un battito intenso, talora intervallato da una pausa\u201d. Quando percepita d\u00e0 sensazione di panico e morte imminente, nonostante la stragrande maggioranza delle volte sia del tutto fisiologica. Spesso l'extrasistole, non viene avvertita soggettivamente. Talvolta il paziente si accorge del fenomeno controllandosi da solo il polso o la pressione arteriosa, ma pu\u00f2 capitare che le extrasistoli, del tutto asintomatiche, vengano registrate occasionalmente ad un elettrocardiogramma (ECG) eseguito per altri motivi.\nDiagnosi.\nL'ECG permette di rilevare un complesso QRS prematuro. In base alle sue caratteristiche, si pu\u00f2 distinguere l'origine dell'extrasistole.\nSe si riscontrano extrasistoli isolate, monomorfe, in un paziente con un'obiettivit\u00e0 cardiovascolare normale, le extrasistoli non hanno alcun significato e il paziente non ha bisogno di ulteriori indagini.\nRaramente le extrasistoli possono dare l'innesco ad aritmie sostenute: un'extrasistole atriale pu\u00f2 dare inizio a una tachicardia parossistica sopraventricolare, a un flutter, a una fibrillazione atriale o a una tachicardia giunzionale; un'extrasistole ventricolare pu\u00f2 scatenare una tachicardia da rientro AV o una tachicardia ventricolare.\nIn rari casi, cio\u00e8 quando sono presenti in numero estremamente elevato (molte migliaia al giorno), le extrasistoli potrebbero determinare lo sviluppo di una cardiomiopatia dilatativa. In tali casi, la riduzione o l'eliminazione delle extrasistole (ad esempio tramite ablazione radioelettrica) determina solitamente la progressiva regressione della cardiomiopatia.\nBibliografia.\n "}
{"id": "919745", "revid": "78273", "url": "https://it.wikipedia.org/wiki?curid=919745", "title": "Compagnia Pisana Trasporti", "text": ""}
{"id": "919750", "revid": "1086846", "url": "https://it.wikipedia.org/wiki?curid=919750", "title": "Societ\u00e0 Sportiva Calcio Napoli 1976-1977", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1976-1977.\nStagione.\nAffidato alla guida tecnica di Bruno Pesaola, il Napoli inizi\u00f2 la stagione 1976-77 con la vittoria della Coppa di Lega Italo-Inglese, ottenuta grazie a una vittoria in rimonta sul Southampton detentore della FA Cup, e superando i primi due turni della Coppa delle Coppe eliminando i norvegesi del Bod\u00f8/Glimt e i ciprioti dell'APOEL. Nelle prime giornate di campionato il Napoli tent\u00f2 di rimanere sulla scia di Juventus e Torino, lottando in seguito per un posto valido per la qualificazione in Coppa UEFA assieme a diverse squadre.\nConcluso il girone di andata al quinto posto, nella seconda parte della stagione il Napoli continuer\u00e0 ad avanzare in Coppa delle Coppe giungendo sino alle semifinali contro l'Anderlecht dove, dopo aver vinto la gara d'andata per 1-0, subir\u00e0 al ritorno una sconfitta per 2-0 (con la direzione di gara dell'arbitro Matthewson contestata dalla squadra) che gli precluder\u00e0 l'accesso in finale.\nNelle settimane successive il Napoli, che per buona parte del girone di ritorno era stato in grado di tenere testa alle altre candidate alla qualificazione in Coppa UEFA, accus\u00f2 un declino nel rendimento ottenendo un punto nelle ultime cinque gare, perdendo peraltro gli scontri con le dirette avversarie (fra cui l'Inter e la Fiorentina, con quest'ultima che si vedr\u00e0 assegnare la vittoria a tavolino a causa delle intemperanze del pubblico del San Paolo).\nIl Napoli concluder\u00e0 il campionato al settimo posto, vedendosi subito un punto di penalizzazione in classifica per via di un numero elevato di squalifiche del campo. Al termine della stagione il Napoli disputer\u00e0 il secondo turno di Coppa Italia, a cui aveva ottenuto la qualificazione d'ufficio in quanto detentore della manifestazione. Ottenendo dei risultati altalenanti (fra cui due sconfitte con il Milan), la squadra concluder\u00e0 il girone al terzo posto per via di una peggior differenza reti nei confronti del .\nMaglie e sponsor.\nLe divise costituite da maglia azzurra, calzoncini bianchi e calzettoni azzurri rimangono invariate, eccezion fatta per l'aggiunta della coccarda che attesta la vittoria della Coppa Italia nella stagione precedente.\nOrganigramma societario.\nArea direttiva\nArea direttiva\nArea tecnica\nArea sanitaria"}
{"id": "919752", "revid": "648716", "url": "https://it.wikipedia.org/wiki?curid=919752", "title": "Veneralia", "text": "I Veneralia erano una festivit\u00e0 romana, celebrata il 1\u00ba aprile, dedicata a Venere \"Verticordia\" (\"che apre i cuori\") e alla sua compagna, Fortuna Virile.\nLe donne, sposate e non, si recavano al tempio di Venere e rimuovevano le collane d'oro dalla statua della divinit\u00e0. Dopo aver sottoposto la statua ad un lavaggio sacrale, ricollocavano le collane d'oro, decorando la statua con fiori di rosa. Successivamente le devote si recavano ai bagni pubblici maschili, coprendosi con schermi fatti di mirto, per ricordare il mito in cui Venere, sorpresa nuda a fare il bagno da alcuni satiri, si ricopr\u00ec per salvarsi. Qui, denudatesi, offrivano a Fortuna Virile dell'incenso, ottenendo dal dio la concessione di nascondere agli uomini i loro difetti fisici. Infine bevevano papavero macinato e sciolto nel latte, addolcito col miele, la stessa bevanda bevuta da Venere nel giorno del suo sposalizio con Vulcano.\nLa cerimonia serviva a garantire alle devote bellezza, personalit\u00e0 e nobilt\u00e0."}
{"id": "919754", "revid": "51236", "url": "https://it.wikipedia.org/wiki?curid=919754", "title": "Idea geniale", "text": ""}
{"id": "919757", "revid": "91432333", "url": "https://it.wikipedia.org/wiki?curid=919757", "title": "Monte Tinisa", "text": "Il Monte Tin\u00ecsa (\"Tin\u00ecse\" in friulano) \u00e8 una montagna delle Alpi Carniche, alta 2.120\u00a0m. Si erge tra i comuni di Ampezzo e Sauris (provincia di Udine), nella Carnia occidentale."}
{"id": "919758", "revid": "287204", "url": "https://it.wikipedia.org/wiki?curid=919758", "title": "Adalia (disambigua)", "text": ""}
{"id": "919761", "revid": "1086846", "url": "https://it.wikipedia.org/wiki?curid=919761", "title": "Societ\u00e0 Sportiva Calcio Napoli 1975-1976", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1975-1976.\nStagione.\nNella stagione 1975-1976 il Napoli ha chiuso il campionato di Serie A al quinto posto con 36 punti, nel torneo che ha assegnato lo scudetto tricolore per la settima volta al Torino con 45 punti, davanti alla Juventus con 43 punti ed al Milan con 38 punti. Sono retrocessi l'Ascoli con 23 punti, il Como con 21 punti ed il Cagliari con 19 punti.\nIn questa stagione il Napoli ha conquistato la sua seconda Coppa Italia, vincendo prima il girone di qualificazione, eliminando Cesena, Palermo, Foggia e Reggiana, poi il girone finale superando Fiorentina, Sampdoria e Milan, ed infine battendo nella finale all'Olimpico di Roma, il Verona per 4-0. Il primo trofeo lo aveva vinto nella stagione 1961-1962. A sedere sulla panchina dei partenopei vittoriosi in Coppa Italia, dal 19 giugno c'era il tandem Delfrati-Rivellino, che hanno sostituito Lu\u00eds Vin\u00edcio che guid\u00f2 invece la squadra partenopea per quasi tutta la stagione. Miglior marcatore stagionale Giuseppe Savoldi autore di 21 reti, di cui 14 in campionato, 6 in Coppa Italia ed 1 in Coppa UEFA.\nMeno fortunata si rivel\u00f2 la partecipazione degli azzurri alla Coppa UEFA, conclusasi prematuramente ai trentaduesimi di finale per mano dei sovietici della Torpedo Mosca.\nOrganigramma societario.\nArea sportiva\nArea tecnica"}
{"id": "919765", "revid": "300067", "url": "https://it.wikipedia.org/wiki?curid=919765", "title": "Mengke Bateer", "text": "Nel corso della carriera ha militato nel campionato cinese, nella NBA e nella Development League.\nCarriera.\nSin da giovanissimo, fece diverse apparizioni nelle manifestazioni internazionali vestendo la maglia della nazionale cinese, mettendosi in buona luce. Divenne una stella del campionato cinese segnando 22 punti e 12 rimbalzi a partita.\nDal 1999 inizi\u00f2 ad avere contatti con la NBA candidandosi al Draft ma senza venire scelto. Tuttavia 3 anni dopo nel 2002 and\u00f2 ai Denver Nuggets con cui gioc\u00f2 le ultime 27 partite della stagione regolare con una media di 5,1 punti. Nell'estate del 2002 fin\u00ec ai Pistons, ma venne immediatamente ceduto ai San Antonio Spurs, che in quell'annata vinsero il titolo. Per la stagione 2003-04, l'ultima della carriera in NBA, indoss\u00f2 la casacca dei Toronto Raptors. Nelle 46 partite giocate rimase in campo poco pi\u00f9 di 10 minuti a partita.\nDopo aver militato per un breve periodo negli Huntsville Flight, squadra della NBA Development League, torn\u00f2 a giocare in Cina per i Beijing Ducks. Con una stagione da 24,8 punti e 14,1 rimbalzi di media, condusse la squadra alle semifinali del campionato.\nCon la nazionale cinese, Bateer ha giocato in tre Olimpiadi (1996, 2000 e 2004), un Campionato mondiale (1993) ed ha vinto un argento alle Universiadi (2001).\nPalmar\u00e8s.\nSan Antonio Spurs: 2003"}
{"id": "919772", "revid": "6923", "url": "https://it.wikipedia.org/wiki?curid=919772", "title": "Complesso veicolare", "text": "Un complesso veicolare \u00e8 l'insieme di due o pi\u00f9 veicoli, di cui il primo trainante (autovettura, autocarro, trattore stradale) ed il secondo trainato (rimorchio, semirimorchio, carrello appendice).\nSe il complesso di veicoli \u00e8 formato da un trattore stradale e da un semirimorchio viene definito autoarticolato, negli altri casi si definisce come autotreno (anche nel caso in cui il veicolo trainante sia un'autovettura).\nNon rientra tra i complessi di veicoli l'autosnodato nonostante venga assoggettato a determinati limiti tipici degli autotreni ed autoarticolati.\nNella legislazione italiana ed europea, non possono esistere complessi veicolari stradali composti da pi\u00f9 di due unit\u00e0, ferma restando la possibilit\u00e0 di allestimento di trasporti eccezionali (art.63 Codice della strada).\nIl codice della strada ammette un unico complesso veicolare composto da tre veicoli: si tratta di un complesso costituito da una trattrice agricola (o trattore agricolo) seguita da una macchina agricola semovente ed un rimorchio agricolo oppure da una combinazione qualsiasi delle ultime due. L'uso di questo complesso veicolare atipico \u00e8 consentito solo al di fuori degli spazi stradali (quindi: nei campi). Il complesso, pu\u00f2 essere realizzato a condizione che i due veicoli trainati dispongano di freni di servizio e stazionamento azionabili dalla trattrice e che la trattrice stessa non utilizzi attrezzatura agricola frontalmente, come una benna o un forchetto idraulico. (art.105 Codice della Strada)\nSituazione italiana.\nLimiti di velocit\u00e0.\nSe il complesso di veicoli \u00e8 un autotreno o un autoarticolato i limiti di velocit\u00e0 sono di 80 km/h sulle autostrade e di 70\u00a0km/h sulle strade extraurbane principali e secondarie, se invece \u00e8 un veicolo trainante carrello appendice i limiti di velocit\u00e0 sono gli stessi della sola motrice."}
{"id": "919774", "revid": "767487", "url": "https://it.wikipedia.org/wiki?curid=919774", "title": "Contea di Filadelfia", "text": "La contea di Filadelfia (in inglese Philadelphia County) \u00e8 una ripartizione giudiziaria dello Stato della Pennsylvania, posta nella sua area sud-orientale. Dal 1854 il suo territorio corrisponde a quello della citt\u00e0 di Filadelfia, e nel 1952 l\u2019ente \u00e8 stato soppresso affidandone i poteri al sindaco della metropoli.\nGeografia fisica.\nLa contea confina a nord con la contea di Montgomery e a nord-est con la contea di Bucks. Ad est e a sud si affaccia sul fiume Delaware che segna il confine con il New Jersey ed in particolare a est con la contea di Burlington, a sud-est con la contea di Camden e a sud con la contea di Gloucester. Infine ad ovest la contea confina con la contea di Delaware.\nIl territorio \u00e8 prevalentemente pianeggiante e raggiunge la massima altitudine di 132 metri con la \"Chestnut Hill\". Nell'area occidentale scorre da nord a sud il fiume Schuylkill che sfocia nel Delaware. Lo Schuylkill riceve da sinistra il \"Wissahickon Creek\".\nA occidente scorre il \"Cobbs Creek\" che sfocia nel \"Darby Creek\" e con quest'ultimo segna parte del confine con la contea di Delaware. Nell'area centrale scorre il \"Tacony Creek\" ed in quella orientale il \"Pennypack Creek\" entrambi affluenti del Delaware. Al confine nord-orientale scorre il \"Poquessing Creek\" che sfocia nel Delaware.\nStoria.\nI primi abitanti del territorio furono gli indiani Delaware. I primi europei ad addentrarsi nel territorio dell'odierna contea furono i coloni svedesi e finlandesi. L'area cadde sotto il dominio olandese nel 1655 ma fu definitivamente conquistata dagli inglesi nel 1674. La contea \u00e8 una delle prime tre contee istituite nello Stato da William Penn nel 1682. Nello stesso anno fu fondata la citt\u00e0 di Filadelfia. Nel 1752 venne separato dalla contea parte del territorio con cui sar\u00e0 costituita la contea di Berks e nel 1784 il territorio della contea di Montgomery.\nNel 1854 tutte le entit\u00e0 amministrative presenti nel territorio della contea vennero unificate con la citt\u00e0 di Filadelfia. Nel 1952 le rimanti funzioni amministrative della contea furono integrate in quella della citt\u00e0 di Filadelfia.\nEntit\u00e0 amministrative soppresse nel 1854.\nNel 1854 si attu\u00f2 la fusione di tutte le entit\u00e0 amministrative presenti nella contea, a formare tutte insieme la citt\u00e0 di Filadelfia, semplificando un quadro molto complesso che pure rappresentava un'unica area urbana.\nLe entit\u00e0 amministrative che si fusero sono:"}
{"id": "919775", "revid": "295921", "url": "https://it.wikipedia.org/wiki?curid=919775", "title": "Karl Binding", "text": "Biografia.\nBinding era il terzo figlio di Georg Christoph Binding e Dorothea Binding.\nNel 1860 si trasfer\u00ec a Gottinga dove studi\u00f2 storia e giurisprudenza. \nDopo un breve periodo a Heidelberg, dove aveva vinto un premio, ritorn\u00f2 a Gottinga per finire gli studi. Nel 1864 termin\u00f2 la sua tesi scritta in latino sul Diritto penale romano e confer\u00ec sul diritto penale all'Universit\u00e0 di Heidelberg.\nDue anni dopo fu nominato professore di legge e diritto penale e procedura alla cattedra di Basel in Svizzera. Si spos\u00f2 con Marie Luise Wirsing e pubblic\u00f2 \"Geschichte des Burgundisch-Romanisches K\u00f6nigreich\" e \"Entwurf eines Strafgesetzbuches f\u00fcr das Norddeutsche Bund\". Nello stesso periodo conobbe l'archeologo Johann Jacob Bernoulli, lo storico d'arte Jakob Burckhardt e il filosofo Friedrich Nietzsche. Nell'agosto del 1867 nacque il suo primo figlio Rudolf Georg, seguito due anni dopo dal secondogenito. Rudolf G. Binding divent\u00f2 un famoso scrittore. Karl Binding e sua moglie avrebbero ancora avuto un maschio e due femmine.\nNel 1869 la famiglia si trasfer\u00ec a Friburgo e Binding part\u00ec volontario nella guerra Franco-Prussiana. Nonostante la mancanza di addestramento militare che lo rese incapace di combattere come soldato, Binding venne accettato come aiutante sanitario ed inviato al fronte dove serv\u00ec in un ospedale da campo. Nel 1872 ottenne una cattedra presso l'universit\u00e0 di Strasburgo che per\u00f2 abbandon\u00f2 nel corso dello stesso anno per spostarsi a ricoprire il ruolo presso l'Universit\u00e0 di Lipsia dove continu\u00f2 ad insegnare per 40 anni. Nel 1879 Binding inizi\u00f2 parallelamente a lavorare presso la corte distrettuale di Lipsia rimanendovi fino al 1900. Dopo essere divenuto rettore dell'Universit\u00e0 di Lipsia ed essersi ritirato egli si trasfer\u00ec, insieme alla moglie, a Friburgo dove ella mor\u00ec pochi giorni dopo, all'et\u00e0 di 71 anni. Nel 1918, durante la Prima guerra mondiale, Binding abbandon\u00f2 la Germania per tenere una serie di conferenze ai soldati tedeschi che si trovavano in Macedonia ed agli intellettuali bulgari a Sofia.\n\"Die Freigabe der Vernichtung Lebensunwerten Lebens\".\nIl libro \u00e8 suddiviso in due parti la prima delle quali scritta dal giurista Binding e la seconda dallo psichiatra Hoche. Binding discuteva sui riflessi che concetto legale di suicidio avrebbe avuto rispetto all'\u00abeutanasia\u00bb e proponeva una serie di tesi a supporto della legalit\u00e0 somministrare una \u00abmorte pietosa\u00bb a disabili e malati terminali. Hoche, nella seconda parte del libro, riprendeva le idee di Binding, approfondiva l'aspetto scientifico e trattava le relazioni tra il medico ed i pazienti disabili o gravemente ammalati trovando una serie di giustificazioni sociali all'uccisione degli stessi.\nInterpretazione della legge tedesca.\nBinding, esaminando la legge tedesca dell'epoca (la Germania degli anni venti), diede due possibili interpretazioni della stessa. In entrambe le sue opinioni egli non vedeva alcuna illegalit\u00e0 nel suicidio mentre era dubbioso, pur essendone apertamente a favore, sulle implicazioni legali della pratica eutanasica.\nSecondo la prima interpretazione il suicidio o il tentato suicidio non erano illegali e cos\u00ec avrebbero dovuto essere recepiti dalla legge. Questo significava che nessuno aveva il diritto di fermare una persona che voleva porre termine alla sua esistenza e che questi aveva il diritto di difendersi da coloro che volevano impedirglielo. Partendo da queste basi Binding presupponeva che il diritto al suicidio fosse trasferibile ad un'altra persona: essa avrebbe avuto il diritto di causare la morte di un altro essere umano se quesso fosse stato il desiderio di quest'ultimo. In questo caso chiunque avesse ucciso una persona gravemente ammalata avrebbe agito nella legalit\u00e0. \nLa seconda possibile interpretazione che Binding proponeva era che il suicidio non fosse n\u00e9 legale n\u00e9 illegale visto che le leggi tedesche che trattavano della morte si riferivano esclusivamente all'uccisione di un'altra persona e non al suicidio. In questo caso il suicidio sarebbe stato perfettamente legale (in quanto non esplicitamente vietato) ma l'\u00abeutanasia\u00bb, che implicava l'uccisione, anche se praticata attraverso il consenso, era illegale a avrebbe dovuto essere perseguita come omicidio. A supporto dell'ipotesi della non perseguibilit\u00e0 del suicidio Binding notava come raramente i tentati suicidi venissero trattati dai tribunali tedeschi dell'epoca. Egli esprimeva inoltre l'opinione che, nel caso di cause contro l'\u00abeutanasia\u00bb operata da terzi, il tribunale avrebbe dovuto tener conto nella sentenza del fatto che l'\u00abuccisione\u00bb fosse praticata su persone sane oppure malati terminali.\nDefinizione di \u00abeutanasia\u00bb data da Binding.\nBinding definiva l'\u00abeutanasia\u00bb come la pratica che portava una persona, normalmente un medico, a fornire ad un malato terminale, con l'intento di ridurne il dolore, un farmaco che in maniera immediata o graduale la conducesse alla morte senza sofferenza.\nNel caso l'\u00abeutanasia\u00bb fosse stata legale la medicina avrebbe dovuto permettere ad una persona di morire senza sofferenza facendola per\u00f2 sopraggiungere nello stesso lasso di tempo nella quale sarebbe comunque morta - Binding era infatti sfavorevole ad un'abbreviazione della vita troppo radicale. In questa maniera un dottore avrebbe semplicemente cambiato la causa di morte, da quella dolorosa e naturale, a quella \u00abdolce\u00bb ed artificiale. \nBinding affermava che l'uccisione di pazienti terminali non andava interpretata come un'eccezione della legge contro l'omicidio ma come un legittimo atto nell'interesse del paziente stesso. Esso poneva termine alle terribili sofferenze dovute alla malattia e non doveva essere interpretato come uccisione ma come riduzione della sofferenza. Binding \"non\" pensava fosse necessario, ai fini della pratica eutanasica, ottenere il permesso dell'interessato ma che se esso fosse stato capace di esprimersi ed avesse espresso la volont\u00e0 di vivere questo desiderio avrebbe dovuto essere rispettato.\nChi doveva essere ucciso?\nBinding suddivise il gruppo di persone che a suo parere avrebbero dovuto essere sottoposte alle pratiche di \u00abmorte pietosa\u00bb in tre categorie delle quali \u00abdue pi\u00f9 grandi ed una intermedia\u00bb.\nChi doveva decidere le uccisioni?\nBinding proponeva una commissione che decidesse l'\u00abeutanasia\u00bb del paziente singolarmente per ogni caso."}
{"id": "919779", "revid": "3082", "url": "https://it.wikipedia.org/wiki?curid=919779", "title": "Lavatio", "text": ""}
{"id": "919785", "revid": "339392", "url": "https://it.wikipedia.org/wiki?curid=919785", "title": "Djurg\u00e5rdens", "text": ""}
{"id": "919809", "revid": "39692", "url": "https://it.wikipedia.org/wiki?curid=919809", "title": "Classificazione dei mammiferi", "text": "La seguente classificazione viene adottata su it.wiki per i taxa viventi ed inclusi nella classe Mammalia. Per approfondire il tema consulta la voce principale; per le forme estinte ed i taxa inferiori alle famiglie accedi alle voci pi\u00f9 specifiche tramite il nome scientifico. Il nome comune, quando \u00e8 collegato, permette di raggiungere la rispettiva .\n\"Nota\": a causa delle possibili discordanze tra le varie classificazioni esistenti e per le continue nuove scoperte nel campo della biologia molecolare, il numero dei generi e delle specie all'interno delle famiglie \u00e8 da considerarsi puramente indicativo."}
{"id": "919824", "revid": "648716", "url": "https://it.wikipedia.org/wiki?curid=919824", "title": "Cerealia", "text": "I Cerealia erano una festivit\u00e0 romana, celebrata il 12 aprile e seguita da giochi che duravano fino al 19 aprile, e dedicati a Cerere.\nLa cerimonia prevedeva il ricordo del mito di Cerere e Proserpina: la ricerca della figlia da parte della madre era rappresentata dal vagabondare delle devote per la citt\u00e0, vestite rigorosamente di bianco e reggendo una torcia. I giorni successivi erano celebrati con giochi, i Ludi Cerealici, che si tenevano al Circo Massimo, e ai quali gli spettatori assistevano vestiti di bianco."}
{"id": "919834", "revid": "155634", "url": "https://it.wikipedia.org/wiki?curid=919834", "title": "Societ\u00e0 Sportiva Calcio Napoli 1974-1975", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1974-1975.\nStagione.\nNella stagione 1974-1975 il Napoli si piazza al posto d'onore con 41 punti alle spalle della Juventus che vince il campionato con 43 punti, bianconeri al 16\u00ba scudetto, terza la Roma con 39 punti. Retrocedono il L.R. Vicenza, la Ternana ed il Varese.\nSempre condotto da Lu\u00eds Vin\u00edcio in questa stagione il Napoli, senza un difficile inizio di torneo, con tanti pareggi, avrebbe potuto contendere il titolo alla Juventus, sono solo due punti che dividono le due squadre al termine della contesa. Per i partenopei in campionato molto bene gli attaccanti Sergio Clerici autore di 14 reti e Giorgio Braglia con 12 centri, gli azzurri con 50 reti segnate risultano i migliori del campionato. Nel computo totale stagionale entrambi realizzano 16 reti, al festival del goal partecipa anche Giuseppe Massa con 12 reti. In Coppa Italia il Napoli vince il gruppo 2 di qualificazione, poi disputa il girone A di finale con poca fortuna. Nella Coppa UEFA supera nel primo turno gli ungheresi del Videoton, nei sedicesimi supera i portoghesi del Porto, negli ottavi trova il disco rosso e cede il passo ai cecoslovacchi del Banik Ostrava, complice una sconfitta interna (0-2) a fine novembre.\nMaglie e sponsor.\nLe divise, composte da maglia azzurra, calzettoni bianchi e calzettoni azzurri, rimangono invariate.\nStatistiche.\nStatistiche dei giocatori.\nFonte: calcio-seriea.net."}
{"id": "919835", "revid": "767487", "url": "https://it.wikipedia.org/wiki?curid=919835", "title": "Malik Muhammad Jayasi", "text": "Jayasi nacque probabilmente intorno alla fine del Quattrocento, nell'Avad. Di sicuro la sua vita fu in qualche modo legata alla citt\u00e0 di Jayas, perch\u00e9 ce lo testimonia il suo nome. La composizione del Padm\u0101vat avvenne probabilmente nella prima met\u00e0 del Cinquecento (o 1520 o 1540)."}
{"id": "919841", "revid": "961033", "url": "https://it.wikipedia.org/wiki?curid=919841", "title": "The RoxBox - Roxette 86-06", "text": "The RoxBox - Roxette 86-06 \u00e8 una raccolta del duo pop Roxette, pubblicata nel 2006.\nThe RoxBox - Roxette 86-06.\n\"The RoxBox - Roxette 86-06\" \u00e8 un'antologia che presenta, in ordine cronologico, oltre le \"hits\" gi\u00e0 pubblicate in varie raccolte, anche brani scelti dagli album in studio, alcune b-sides e outtakes.\nVerso la fine del 2006 esce contemporaneamente a un'altra raccolta del gruppo, per celebrare i 20 anni di carriera del duo pop svedese, e si presenta in un cofanetto, in una \"long box\", in cui racchiude 4 CD e un DVD, dove all'interno raccoglie anche alcune pagine con note e sessions fotografiche.\nIn una raccolta del gruppo, per la prima volta, vengono inseriti dei brani dal primo album in studio pubblicato nel 1986, tra cui i due singoli \"Neverending Love\" e \"Goodbye To You\", mentre \"I Call Your Name\", brano uscito nel 1987 come ultimo singolo dall'album \"Pearls of Passion\", ed il singolo natalizio \"It Must Have Been Love (Christmas For The Broken Hearted)\" non vengono inclusi. \nIl \"RoxBox\" include anche i brani inediti pubblicati, nel 1995, nella prima raccolta del duo svedese \"Don't Bore Us - Get To The Chorus\", \"June Afternoon\", \"You Don't Understand Me\", \"She Doesn't Live Here Anymore\" e \"I Don't Want to Get Hurt\", mentre \"Always Breakin' My Heart\", registrato da Belinda Carlisle ed incluso nell'album \"A Woman &amp; A Man\", \u00e8 stato pubblicato, nel 1997, come b-side, nel singolo \"Do You Wanna Be My Baby?\" e nella ristampa dell'album \"The World According to Gessle\", primo album solista in lingua inglese di Per Gessle.\nViene pubblicata per la prima volta la cover dei Beatles \"Help\" registrata nel 1995 durante le sessions agli Abbey Road Studios, mandata solo \"on air\" dalle radio inglesi durante la promozione della raccolta \"Don't Bore Us - Get To The Chorus!\".\nIn chiusura i due brani inediti, \"Reveal\" e \"One Wish\" sono stati inseriti nella raccolta \"Roxette Hits!\".\nIl DVD include i videoclip ufficiali del gruppo e lo show musicale MTV Unplugged, registrato al Cirkus di Stoccolma, nel 1993, per l'emittente televisiva MTV.\nIl termine \"RoxBox\" nasce direttamente dai fans e dal desiderio di poter avere, in un solo ed ipotetico cofanetto, b-sides, brani \"sessions\" degli album e demo del gruppo, che non sono mai stati pubblicati, o sono stati resi noti solo in alcuni \"bootlegs\", negli album non ufficiali. Soprannominato \"Rox\", diminutivo di \"Roxette\", e fusione di Roxette+Box (\u00abcofanetto\u00bb), ha una doppia valenza, oltre che completa assonanza, con \"rock\", coniugata alla terza persona singolare.\nThe RoxBox!: A Collection of Roxette's Greatest Songs.\nNel 2015, in coincidenza dell'uscita della nuova raccolta \"XXX The 30 Biggest Hits\" che promuove il tour mondiale dei 30 anni di carriera, con 30 brani, viene pubblicata anche una nuova versione del \"The RoxBox 86-06\".\nIntitolata \"The RoxBox - A Collection Of Roxette's Greatest Songs\", inizialmente viene realizzato solo in Australia, ma poi esce anche in altri paesi.\nQuesta versione, rivisitata, \u00e8 pi\u00f9 ridotta, in 4 CD, con una tracklist che omette qualche brano e ne aggiunge degli altri, senza il DVD, non pi\u00f9 in una long box e senza il librone, sostituito dal classico booklet dei CD, e questa volta all'interno di una slipcase.\nLa tracklist della collection viene aggiornata al 2012, con 6 brani tratti dalle pubblicazioni successive al 2006, e che sono: \"She's Got Nothing On\", \"No One Makes It On Her Own\", \"Speak To Me\" (Bassflow Remake), \"Reveal\" (The Attic Remake), \"The Sweet Hello The Sad Goodbye\" (Bassflow Remake) e \"It's Possible\"; la nuova versione esclude per\u00f2 5 brani di quella precedente, che sono poi tutti fuori album: \"The Sweet Hello The Sad Goodbye\" (Studio Version), \"New World\", \"Better Off On Her Own\", \"All I Ever Wanted\" e \"Reveal\" (Studio Version)."}
{"id": "919848", "revid": "767487", "url": "https://it.wikipedia.org/wiki?curid=919848", "title": "Padm\u0101vat", "text": "Il Padm\u0101vat di Malik Muhammad Jayasi \u00e8 il principale poema della letteratura sufica. \u00c8 uno dei monumenti principali della letteratura hind\u012b antica. La composizione del Padm\u0101vat avvenne probabilmente nella prima met\u00e0 del Cinquecento (o 1520 o 1540). \u00c8 un poema composto da 6000 versi con una struttura molto regolare. Le strofe sono composte da 7 chaupai e 1 \"doa\", che sono dei distici che hanno lunghezza differente, quindi ogni strofa ne ha 7 di un tipo e 1 dell'altro: sono 14 versi e 2 versi. Il testo ha avuto varie edizioni critiche, molto discordanti tra di loro. Il tema del poema \u00e8 tratto dalle V\u012br Kath\u0101 (V\u012br = eroe; Kath\u0101 = racconti), che sono i racconti eroici, che circolavano come i premakyan, come i raso, quelli che circolavano sempre nella letteratura folkloristica, e quindi che venivano tramandati oralmente; per\u00f2 \u00e8 molto difficile dire che fondamento storico abbia questa storia del Padm\u0101vat. Di sicuro \u00e8 storica la storia di Alauddin, il sultano di Delhi, che \u00e8 uno dei personaggi del racconto. E da alcune testimonianze storiche sembra che anche il protagonista, Ratansen, sia veramente esistito. Probabilmente, invece, del tutto leggendaria \u00e8 la figura di Rani Padmini.\nDal poema \u00e8 stata tratta l'opera \"Padm\u00e2vat\u00ee\" di Albert Roussel su libretto di Louis Laloy e nel 2017 \u00e8 prevista l'uscita di un film celebrativo."}
{"id": "919849", "revid": "1086846", "url": "https://it.wikipedia.org/wiki?curid=919849", "title": "Societ\u00e0 Sportiva Calcio Napoli 1973-1974", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1973-1974.\nStagione.\nNella stagione 1973-1974 il Napoli affidato all'allenatore Lu\u00eds Vin\u00edcio ottiene con 36 punti il terzo posto della classifica, lontano dalle prime due, la Lazio che con 43 punti vince il suo primo scudetto tricolore e la Juventus seconda con 41 punti. Retrocedono in Serie B il Foggia, il Genoa ed il Verona.\nPer questa stagione il presidente Corrado Ferlaino affida il Napoli al suo ex centravanti Lu\u00eds Vin\u00edcio, il quale ripaga la fiducia con un campionato molto positivo, con 12 vittorie, 12 pareggi e 6 sconfitte. Miglior realizzatore il brasiliano Sergio Clerici non di primo pelo ma ancora capace di mettere a segno 15 reti. In Coppa Italia il Napoli disputa il sesto gruppo di qualificazione, vinto dal Bologna con 5 punti, ma con la stessa differenza reti e lo stesso punteggio degli azzurri."}
{"id": "919853", "revid": "1543377", "url": "https://it.wikipedia.org/wiki?curid=919853", "title": "Gymnadenia widderi", "text": "La nigritella di Widder (Gymnadenia widderi ) \u00e8 una pianta della famiglia delle Orchidacee.\nEtimologia.\nIl nome generico (\"Gymnadenia\") deriva da due parole greche: \"gymnos\" (= nudo) e \"ad\u00e8n\" (= ghiandola) e deriva dal fatto che i retinacoli (le estremit\u00e0 nettarifere con ghiandole vischiose per far aderire il polline agli insetti pronubi) non sono racchiusi nelle borsicole ma sono praticamente \u201cnude\u201d. Il termine (\"nigritella\"), deriva dal latino e si riferisce al colore scuro dei fiori della specie tipo (\"Nigritella nigra\", ora \"Gymnadenia nigra\"). Il secondo nome specifico (\"widderi\") \u00e8 in onore del botanico austriaco Felix Joseph Widder (1892\u20131974).\nIn lingua tedesca questa pianta si chiama \"Widders M\u00e4nnertreu\"; in lingua francese si chiama \"Nigritelle de Widder\".\nDescrizione.\n\u00c8 una pianta erbacea alta da 5 a 20\u00a0cm. La forma biologica \u00e8 geofita bulbosa (G bulb), ossia \u00e8 una pianta perenne che porta le gemme in posizione sotterranea. Durante la stagione avversa non presenta organi aerei e le gemme si trovano in organi sotterranei chiamati bulbi o tuberi, strutture di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono di tipo fascicolato e secondarie da bulbo, e sono posizionate nella parte superiore dei bulbi.\nInfiorescenza.\nL'infiorescenza \u00e8 una breve spiga terminale con una forma ovoide (o sub-ovoide) o anche emisferica con molti piccoli fiori appressati e non contorti sull'asse (il labello si trova nella posizione originaria superiore). I fiori si trovano alle ascelle di brattee lunghe quanto i fiori stessi o anche di pi\u00f9. \nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). I fiori sono colorati da rosso a rosa con sfumature bianche (specialmente quelli posti alla base dell'infiorescenza). Dimensione dei fiori: 5 \u2013 10\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIn passato questa pianta veniva attribuita al genere \"Nigritella\".\nSpecie simili.\nTutte le specie del genere \"Gymnadenia\" sono molto simili tra di loro, facilmente si ibridano creando individui intermedi di difficile separazione, inoltre sono delle piante molto variabili (alcune sono tetraploidi). Qui di seguito elenchiamo alcune di queste specie e sottospecie:\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "919861", "revid": "3115", "url": "https://it.wikipedia.org/wiki?curid=919861", "title": "Elezioni regionali in Friuli-Venezia Giulia del 1993", "text": "Le elezioni regionali in Friuli Venezia Giulia del 1993 si sono svolte il 6 giugno 1993. Sono state le settime nella storia della regione. Per la prima volta queste si sono tenute nella sola giornata della domenica.\nIl regime elettorale previsto \u00e8 un sistema proporzionale. La legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Per tali elezioni il numero di consiglieri da eleggere \u00e8 cos\u00ec fissato in 60, due in meno rispetto alle elezioni precedenti.\nIl primo partito \u00e8 risultata la Lega Nord, col 26,7% dei voti, seguita dalla Democrazia Cristiana col 22,3% che ha preceduto il Partito Democratico della Sinistra, col 9,9% dei suffragi. Per la prima volta la DC, nella storia delle elezioni regionali del Friuli-Venezia Giulia, non \u00e8 risultata il partito pi\u00f9 votato. Il 3 agosto 1993 il Consiglio Regionale ha eletto la nuova giunta e Pietro Fontanini, della Lega Nord, come presidente, il primo non espresso dalla Democrazia Cristiana. Il 12 gennaio 1994 al suo posto \u00e8 stato eletto Renzo Travanut, esponente del Partito Democratico della Sinistra. Il 18 luglio dello stesso anno il Consiglio ha eletto Alessandra Guerra, della Lega Nord, prima donna a ricoprire la carica di Presidente della Giunta. \u00c8 stata sostituita il 7 novembre 1995 da Sergio Cecotti, anche lui della Lega Nord. Infine, il 5 dicembre 1996 l'assemblea ha eletto una giunta guidata da Giancarlo Cruder, del Partito Popolare Italiano, nuova denominazione assunta dalla DC.\nGli elettori chiamati al voto sono stati 1.065.698. Si sono recati al voto 853.601 cittadini, pari all'80,10% degli aventi diritto. Assieme al rinnovo del Consiglio Regionale sono stati eletti anche i nuovi Consigli Provinciali di Trieste e Gorizia.\nSistema elettorale.\nNatura del sistema.\nIl sistema elettorale \u00e8 stato in parte modificato con la legge regionale 27 agosto 1992, nr. 27.\nLa nuova legge prevede, all'articolo 2, che i partiti possono collegare, agli effetti dell'assegnazione dei seggi da parte dell'Ufficio centrale regionale, le liste individuate dal proprio contrassegno, presentate nelle singole circoscrizioni elettorali, con quelle presentate nelle stesse circoscrizioni elettorali da un solo altro partito o gruppo politico.\nSecondo l'art.1 della legge elettorale del 1968 l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, due, se i Consiglieri regionali da eleggere sono fino a sei; di tre se i Consiglieri regionali da eleggere sono in numero da sette a quattordici; di quattro se i Consiglieri regionali da eleggere sono in numero da quindici in poi.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 18 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di ineleggibilit\u00e0 e incadidabilit\u00e0.\nGli art. 38 e seguenti della legge elettorale del 1968 stabiliscono le operazioni per la determinazione della ripartizione dei seggi fra le liste e fra i candidati, ma sono stati in parte modificati dalla legge del 1992, all'articolo 19. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 1,12 (e non pi\u00f9 uno), ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di 0,02 (e non pi\u00f9 di un'unit\u00e0) il divisore.\nSuccessivamente stabilisce la somma dei voti residuali di ogni lista ed il numero dei seggi non potuti attribuire ad alcuna lista per insufficienza di quoziente o di candidati; per le liste collegate il numero dei voti residuali \u00e8 dato dalla somma dei voti residuali di ogni lista collegata. La determinazione della somma dei voti residuali deve essere fatta anche nel caso che tutti i seggi assegnati alla circoscrizione vengano attribuiti. Si considerano voti residuali anche quelli delle liste che non abbiano raggiunto alcun quoziente ed i voti che, pur raggiungendo il quoziente, rimangono inutilizzati per mancanza di candidati.\nI seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente, secondo quanto previsto dall'art. 24 della nuova legge elettorale l'Ufficio centrale regionale determina il numero dei seggi non attribuiti nelle circoscrizioni e determina, per ogni lista e per ogni singolo insieme di liste collegate il numero dei voti residuali. Successivamente procede alla somma dei predetti voti per tutte le liste aventi lo stesso contrassegno che abbiano ottenuto un seggio in almeno una delle cinque circoscrizioni elettorali in cui \u00e8 ripartito il territorio regionale e che siano state presentate in almeno quattro circoscrizioni elettorali. I voti residuali delle liste che hanno presentato dichiarazione di collegamento sono computati congiuntamente per ogni singolo insieme di liste collegate, purch\u00e9 almeno una delle liste abbia ottenuto un seggio in almeno una circoscrizione elettorale e sia stata presentata in almeno quattro circoscrizioni elettorali. Assegna ai predetti gruppi di liste o di singoli insiemi di liste collegate i seggi di cui alla lettera precedente. A tal fine divide la somma dei voti residuali di tutti i gruppi di liste o di singoli insiemi di liste collegate per il numero dei seggi da attribuire; nell'effettuare la divisione trascura l'eventuale parte frazionaria del quoziente. Il risultato costituisce il quoziente elettorale regionale.\nDivide, poi, la somma dei voti residuali di ogni gruppo di liste o di singoli insiemi di liste collegate per tale quoziente; il risultato rappresenta il numero dei seggi da assegnare a ogni gruppo di liste o di singoli insiemi di liste collegate. I seggi che rimangono ancora da attribuire sono rispettivamente assegnati ai gruppi di liste o di singoli insiemi di liste collegate per i quali queste ultime divisioni hanno dato maggiori resti e, in caso di parit\u00e0 di resti, a quei gruppi di liste o di singoli insiemi di liste collegate che abbiano avuto maggiori voti residuali; a parit\u00e0 di voti residuali si procede a sorteggio.\nI seggi spettanti a ogni gruppo di liste o di singoli insiemi di liste collegate sono attribuiti alle liste o ai singoli insiemi di liste collegate nelle circoscrizioni elettorali in cui \u00e8 ripartito il territorio regionale seguendo la graduatoria decrescente dei voti residuali espressi in percentuale del relativo quoziente circoscrizionale. A tal fine si moltiplica per cento il numero dei voti residuali di ogni lista o di ogni singolo insieme di liste collegate e si divide il prodotto per il quoziente elettorale circoscrizionale. Effettuata l'assegnazione dei seggi alle liste o ai singoli insiemi di liste collegate nelle circoscrizioni elettorali, l'Ufficio centrale regionale verifica se, nei singoli insiemi di liste collegate ai quali sia stato assegnato pi\u00f9 di un seggio, sia compreso tra i candidati eletti in sede circoscrizionale o rientri utilmente nella graduatoria del singolo insieme formata ai sensi dell'articolo 38, comma 1, lettera i), almeno un candidato di quella fra le liste collegate che ha riportato il numero minore di voti validi complessivi, purch\u00e9 non inferiore all'uno per cento dei voti validamente espressi in tutte le circoscrizioni elettorali in cui \u00e8 ripartito il territorio regionale.\nPer tutto ci\u00f2 che non \u00e8 disciplinato dalla legge si osservano, in quanto applicabili, le disposizioni del DPR 30 marzo 1957, n. 361, e successive modificazioni ed integrazioni, della legge 8 marzo 1989, n. 95, della legge 21 marzo 1990, n. 53, della legge 15 gennaio 1991, n. 15 e della legge 5 febbraio 1992, n. 104.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nModalit\u00e0 di voto.\nLe urne, per la prima volta, sono aperte solo alla domenica, dalla 08:00 alle 22:00.\nComposizione degli schieramenti.\nIl 3 febbraio 1991 si era sciolto il Partito Comunista Italiano: dalla maggioranza di quel movimento \u00e8 nato il Partito Democratico della Sinistra. La minoranza di sinistra ha creato il Partito della Rifondazione Comunista, in cui sono confluiti gruppi provenienti dal Partito di Unit\u00e0 Proletaria per il comunismo, dal Partito Comunista d'Italia (marxista-leninista) e da Democrazia Proletaria.\nTra i partiti autonomisti ha fatto la sua comparsa la Lega Autonomia Friuli, mentre non ha partecipato al voto il Movimento Indipendentista Triestino. Hanno fatto il loro esordio, alle Regionali, anche Lega Nord e La Rete. Il Partito Socialista Democratico Italiano e i Verdi della Margherita si sono presentati in una lista comune, che riporta i simboli di entrambi i movimenti, come previsto dalla nuova legge elettorale.\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nGli elettori chiamati al voto sono 1.065.698. Si sono recati al voto 853.601 elettori, con un'affluenza dell'80,10, contro il 84,26% delle regionali del 1988.\nIl comune nel quale l'affluenza \u00e8 stata pi\u00f9 elevata \u00e8 Romans d'Isonzo (in Provincia di Gorizia), col 92,8%, mentre il comune con l'affluenza pi\u00f9 ridotta \u00e8 stato Drenchia col 42,4%, in Provincia di Udine. Tra i capoluoghi di provincia quello che ha registrato l'affluenza pi\u00f9 alta \u00e8 stato Gorizia, ove si votava anche per il rinnovo del consiglio provinciale, col 86,2%, mentre quello con la pi\u00f9 bassa partecipazione al voto \u00e8 stato Trieste, dove pure si rinnovava la provincia, col 76,3%.\nSchede bianche e nulle.\nLe schede bianche sono state 22.603 (pari al 2,65% dei voti espressi), le schede nulle sono state 34.422 (pari al 4,03%).\nTabella Riepilogativa.\nI dati sull'affluenza sono qui riepilogati:\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nIl quadro politico regionale \u00e8 fortemente cambiato rispetto alle elezioni di 5 anni prima. La Democrazia Cristiana perde quasi il 15%, il Partito Socialista Italiano il 13%, mentre Partito Democratico della Sinistra e Rifondazione Comunista cedono quasi il 3,5% rispetto ai voti del Partito Comunista Italiano e della Democrazia Proletaria di cinque anni prima. Anche l'alleanza tra Partito Socialista Democratico Italiano e Verdi della Margherita cede oltre 4 punti, rispetto a quanto ottenuto dai due partiti, separatamente, nel 1988. Le nuove liste, Lega Nord, La Rete e Lega Autonomia Friuli conquistano oltre un terzo dei voti.\nVi \u00e8 anche un avanzamento del Movimento Sociale Italiano (pi\u00f9 2,8%), e dei Verdi (pi\u00f9 1,5%). Tra i partiti regionali avanza la Lista per Trieste, mentre cede il Movimento Friuli.\nAnalisi territoriale del voto.\nLa Lega Nord \u00e8 risultato il partito pi\u00f9 votato in tutte le circoscrizioni, dal 17,6% di Trieste, al 33,4% di Tolmezzo. La Democrazia Cristiana ha mantenuto alte percentuali soprattutto a Udine e Pordonene, ove ha superato il 24%. Il Partito Democratico della Sinistra ha superato il 15% a Gorizia, mentre il Partito della Rifondazione Comunista ha superato, sia a Trieste che Gorizia, il 7%.\nIl Movimento Sociale Italiano ha ottenuto la percentuale pi\u00f9 elevata, come da tradizione, a Trieste, dove ha sfiorato il 17%, mentre il Partito Socialista Italiano ha di poco mancato il 10% nel tolmezzino. I Verdi hanno raggiunto quasi l'8% a Gorizia, mentre Partito Socialista Democratico Italiano-Verdi della Margherita hanno superato il 2% solo a Tolmezzo. La Lista per Trieste ha ottenuto il 15,41 a Trieste, mentre la Lega Autonomia Friuli ha superato il 7% sia a Udine che a Pordenone.\nEsito delle elezioni.\nIl 9 luglio 1993 Pietro Fontanini \u00e8 eletto Presidente del Consiglio Regionale, il primo esponente della Lega Nord a ricoprire tale incarico.\nA seguito di quanto previsto dagli art. 35 e 36 dello Statuto il Consiglio Regionale ha eletto, il 3 agosto 1993 la Giunta Regionale e Pietro Fontanini, della Lega Nord, come presidente della Regione. La giunta era composta da membri, oltre che del partito di Fontanini, anche da membri del PRI e del PLI. Per la prima volta nella storia della Regione la Democrazia Cristiana non ha eletto un proprio rappresentate quale Presidente della Giunta, n\u00e9 ha fatto parte della stessa. Cristiano Degano, della Democrazia Cristiana, ha sostituito Fontanini come Presidente del Consiglio. La giunta \u00e8 comunque minoritaria, e nasce dopo il fallimento di un accordo tra la Lega Nord, e alcuni partiti di sinistra, come i Verdi e il PDS.\nIl 29 dicembre 1993 la giunta Fontanini \u00e8 stata sfiduciata, pur ottenendo anche l'appoggio di Movimento Sociale Italiano e Lista per Trieste. Il 12 gennaio 1994 l'esponente del Partito Democratico della Sinistra Renzo Travanut \u00e8 eletto nuovo Presidente della Giunta, composta da assessori di PDS, Lega Autonomia Friuli, Verdi, Democrazia Cristiana e da indipendenti. La giunta \u00e8 sostenuta esternamente anche dal Partito Socialista Italiano e da due consiglieri usciti dalla Lega Nord. Rifondazione Comunista si \u00e8 astenuta, cos\u00ec la giunta dispone di 29 voti sui 60 dell'assemblea.\nIl 18 luglio 1994 l'assemblea ha eletto una nuova giunta, presieduta per la prima volta da una donna, la leghista Alessandra Guerra. La giunta \u00e8 composta dalla Lega Nord, Forza Italia (gruppo costituito durante la consigliatura), Partito Popolare Italiano (nuova denominazione della Democrazia Cristiana) e Partito Repubblicano Italiano. Il 25 luglio dello stesso anno Giancarlo Cruder ha sostituito il compagno di partito Degano quale Presidente del Consiglio. Il 7 novembre 1995 un altro leghista, Sergio Cecotti, \u00e8 eletto Presidente della Giunta, ora per\u00f2 composta da assessori di Lega Nord, Partito Popolare Italiano, Partito Democratico della Sinistra, Verdi e Socialisti Italiani.\nInfine, il 5 dicembre 1996, dopo 50 giorni di crisi politica, Giancarlo Cruder (PPI) \u00e8 nominato quinto Presidente della Giunta nella legislatura, a capo di una giunta composta da membri del PPI, del Partito Democratico della Sinistra, dei Socialisti, dei Verdi e Lista Dini, e con l'astensione del Polo della Libert\u00e0, alleanza di partiti del centrodestra. Il 18 dicembre dello stesso anno Roberto Antonione (Forza Italia) \u00e8 stato eletto nuovo Presidente del Consiglio.\nTabella riepilogativa.\nPartiti:\nComposizione di Governo:"}
{"id": "919865", "revid": "49828", "url": "https://it.wikipedia.org/wiki?curid=919865", "title": "Parametri orbitali di Giove", "text": "Giove orbita attorno al Sole ad una distanza media di 778\u00a0412\u00a0020\u00a0km, corrispondenti a 5,20 unit\u00e0 astronomiche, con un perielio di 740\u00a0762\u00a0600\u00a0km ed un afelio di 816\u00a0081\u00a0400\u00a0km; compie una rivoluzione in 11,8565 anni siderali, corrispondente a 4332,667 giorni.\nL'orbita del pianeta \u00e8 inclinata di 1,305\u00b0 rispetto all'eclittica e di 3,12\u00b0 rispetto al suo equatore, ed \u00e8 caratterizzata da un'eccentricit\u00e0 orbitale pari a 0,04839.\nLa sua velocit\u00e0 orbitale media \u00e8 di 13,07\u00a0km/s; la circonferenza orbitale misura complessivamente 4\u00a0774\u00a0000\u00a0000\u00a0km.\nConfronto fra Giove e Terra.\nLa massa di Giove \u00e8 pari a 317,938 volte quella terrestre; il suo volume \u00e8 1\u00a0408,377 volte superiore; il raggio equatoriale corrisponde a 11,209 raggi terrestri; la densit\u00e0 media \u00e8 0,24 volte quella della Terra e l'accelerazione di gravit\u00e0 (alla sommit\u00e0 delle nubi) \u00e8 2,34 volte superiore.\nLa minima distanza di Giove dalla Terra risulta essere pari a 588 milioni di chilometri e la sua distanza dal Sole vale poco pi\u00f9 di 5 volte la distanza Terra-Sole."}
{"id": "919866", "revid": "75010", "url": "https://it.wikipedia.org/wiki?curid=919866", "title": "Morto", "text": ""}
{"id": "919867", "revid": "61798", "url": "https://it.wikipedia.org/wiki?curid=919867", "title": "Cinzia de Carolis", "text": ""}
{"id": "919869", "revid": "599013", "url": "https://it.wikipedia.org/wiki?curid=919869", "title": "Glenn Anderson", "text": "Ala destra, in NHL ha giocato con Edmonton Oilers, Toronto Maple Leafs, New York Rangers, e St. Louis Blues.\nCarriera.\nCrebbe a Burnaby, sobborgo di Vancouver, dove cominci\u00f2 a giocare. Dopo le giovanili e la squadra NCAA con la Denver University fu selezionato nel 1979 come quarta scelta (69\u00ba assoluto) dagli Edmonton Oilers. Entr\u00f2 a far parte del roster nella stagione 1980-81, ma gi\u00e0 prima raggiunse la nazionale, con cui partecip\u00f2 ai Giochi Olimpici del 1980 (il Canada chiuse sesto).\nGioc\u00f2 con gli Oilers per 11 stagioni. Vinse 5 Stanley Cup (1984, 1985, 1987, 1988, 1990), ma in quegli anni raccolse successi anche con la sua nazionale. Disput\u00f2 infatti due Canada Cup, conquistando un argento (1981) e un oro (1984); ed un argento ai mondiali del 1989, dietro all'Unione Sovietica (parteciper\u00e0 tre anni dopo al suo secondo mondiale, chiuso dal Canada solo all'ottavo posto).\nNel 1991-92 fu scambiato (insieme con Grant Fuhr e Craig Berube per Vincent Damphousse, Peter Ing, Scott Thornton e Luke Richardson) coi Toronto Maple Leaf, dove gioc\u00f2 per due stagioni e parte di una terza. Indossava la maglia di Toronto quando, il 22 febbraio 1993, sfond\u00f2 quota 1000 punti in carriera in NHL (al 954\u00ba incontro). Poco dopo fu scambiato con Mike Gartner e fin\u00ec ai New York Rangers, dove disput\u00f2 gli ultimi 12 incontri della stagione regolare e i play-off, conclusi con la vittoria della Stanley Cup (la sesta personale per Anderson).\nA New York ritrov\u00f2 Mark Messier, suo compagno di squadra e di linea gi\u00e0 ad Edmonton.\nLa stagione successiva fu quella del primo \"lockout\" della NHL: i proprietari delle squadre e la NHLPA non raggiunsero un accordo sugli stipendi, e l'inizio della stagione slitt\u00f2. Come molti altri protagonisti NHL, Anderson and\u00f2 a giocare in Europa, a gettone: 5 incontri in DEL con gli Augsburger Panther, 4 in Finlandia con il Lukko Rauma, e molti incontri internazionali col Team Canada. Quando poi la stagione ebbe inizio, Anderson si accord\u00f2 con i St. Louis Blues.\nPer la stagione 1995-96 si divise fra Edmonton Oilers (17 incontri), St. Louis Blues (15 incontri + 11 di play-off), Augsburg Panthers (9 incontri) e Team Canada (11 incontri).\nChiuse poi la sua carriera la stagione successiva, giocando in Nationalliga A con lo Chaux-de-Fonds ed in Alpenliga con l'Hockey Club Bolzano."}
{"id": "919870", "revid": "287204", "url": "https://it.wikipedia.org/wiki?curid=919870", "title": "Elezioni regionali in Valle d'Aosta del 1993", "text": "Le elezioni per il rinnovo del X Conseil de la Vall\u00e9e / Consiglio Regionale della Valle d'Aosta si sono svolte il 30 maggio 1993.\nLa pesante flessione democristiana sotto i colpi di Tangentopoli port\u00f2 stabilit\u00e0 in regione sulla base del patto fra Union Vald\u00f4taine e la sinistra."}
{"id": "919872", "revid": "1893", "url": "https://it.wikipedia.org/wiki?curid=919872", "title": "Paratiroidi", "text": ""}
{"id": "919873", "revid": "1305772", "url": "https://it.wikipedia.org/wiki?curid=919873", "title": "Sergio Almir\u00f3n", "text": ""}
{"id": "919876", "revid": "1776051", "url": "https://it.wikipedia.org/wiki?curid=919876", "title": "Elodia", "text": "Elodia \u00e8 un concept album pubblicato dal gothic duo tedesco/finlandese Lacrimosa, nel 1999.\nRispetto all'album precedente, \"Stille\" (1997) il ruolo delle chitarre, \u00e8 divenuto sempre pi\u00f9 marginale, mentre aumenta quello delle orchestrazioni classico-sinfoniche, eseguite in buona parte dalla London Symphony Orchestra.\nL'album \u00e8 concepito come un'opera suddivisa in tre parti ed \u00e8 sul tema dell'amore. Sono tuttavia ancora presenti vari elementi gotici, e i temi della perdita e della morte sono predominanti nell'ultima parte del lavoro, che si conclude comunque con una solenne dichiarazione di speranza."}
