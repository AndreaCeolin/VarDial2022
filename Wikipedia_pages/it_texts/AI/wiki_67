{"id": "893096", "revid": "400694", "url": "https://it.wikipedia.org/wiki?curid=893096", "title": "Chin'toka", "text": "Chin'toka \u00e8 un sistema stellare immaginario dell'universo di fantascienza di \"Star Trek\". \u00c8 il luogo dell'azione offensiva maggiore da parte della Federazione Unita dei Pianeti, dell'Impero Klingon e dell'Impero Stellare Romulano contro il Dominio nella serie televisiva \"\". \u00c8 stato inoltre il sito di altre battaglie durante la Guerra del Dominio. Altre azioni furono intraprese all'interno di questo sistema qualche anno dopo.\nPrima battaglia di Chin'Toka.\nGeneralit\u00e0.\nIl primo anno della Guerra del Dominio consistette in due fasi principali, e per i primi sei mesi gli Alleati erano in uno stato di costante ritirata, perdendo molte delle maggiori azioni contro i Jem'Hadar. Durante questo periodo, le iniziative rimasero quasi tutte al Dominio. Tutto cambi\u00f2 con l'operazione per riconquistare : le flotte federali e klingon inflisero una grande sconfitta alle forze del Dominio, distruggendo una flotta di oltre 1200 navi, riprendendosi DS9 e, con l'aiuto dei Profeti, far scomparire nel nulla migliaia di vascelli del Dominio attraversanti il Tunnel Spaziale Bajoriano a rinforzo della situazione.\nPer i seguenti sei mesi, la guerra prese una specie di pausa, alcuni combattimenti continuarono lungo le linee di frontiera, ma da quando il Dominio conquist\u00f2 Betazed la guerra si port\u00f2 pi\u00f9 interna al territorio federale, conducendo i comandanti dell'Alleanza Federale a meditare un piano di un'offensiva, sperando che la loro flotta ce l'avrebbe fatta. Statisticamente erano dalla parte degli invasori, e cos\u00ec l'unico modo per allontanarli era un attacco totale delle flotte dell'Alleanza all'interno dello spazio del Dominio nel Quadrante Alfa, perci\u00f2 verso lo spazio cardassiano.\nL'entrata in guerra dei romulani, attorno alla fine del 2374, approvvigion\u00f2 l'Alleanza di nuove risorse e permett\u00e9 di ricondurre offensive per rendere le forze del dominio pi\u00f9 deboli. Il Capitano Benjamin Sisko pianific\u00f2 quell'offensiva, puntando sul sistema Chin'toka, che era stato da poco abbandonato dalle truppe cardassiane ed era perci\u00f2 poco difeso.\nLa battaglia.\nPer difendere le proprie navi, i cardassiani impiantarono centinaia di piattaforme difensive automatizzate, ognuna caricata con banchi phaser molto potenti, un migliaio di siluri al plasma e scudi a rigenerazione. Per aggirare il problema, le flotte dell'Alleanza cerc\u00f2 di conquistare il sistema Chin'toka prima dell'attivazione di suddette piattaforme. Per prendere tempo e lasciarne all'attivazione delle piattaforme, sei squadroni di vascelli da assalto Jem'Hadar si lanciarono in un'azione suicida contro le navi klingon, ma l'azione fall\u00ec: essi riuscirono a disabilitare o distruggere solo 15 vascelli klingon. Intanto le forze dell'Alleanza avevano distrutto una dozzina di piattaforme, ma la loro potenza diminu\u00ec dall'arrivo delle flotte nemiche. Venne ingaggiata una violenta battaglia per un po' di tempo, molti vascelli dell'Alleanza vennero distrutti o gravemente danneggiati mentre la griglia difensiva soffr\u00ec di gravi perdite.\nL'equipaggio della USS Defiant scoprirono che le piattaforme erano alimentate da una griglia energetica su di un asteroide in orbita al pianeta Chin'toka III. Essi usarono il deflettore di navigazione della nave per lanciare un impulso Warp contro l'asteroide, distruggendo quello e la griglia di alimentazione energetica, cos\u00ec vennero disattivate tutte le piattaforme difensive e pot\u00e9 cominciare l'assalto al pianeta.\nI Profeti.\nGli alieni che vivono nel Tunnel Spaziale Bajoriano ordinarono a Sisko di non partecipare alla battaglia, lasciandolo nel dubbio se seguire la sua uniforme o il suo compito di Emissario dei Profeti. Sisko scelse l'uniforme. Durante la sua partenza dalla stazione DS9, Gul Dukat, posseduto da un Pah Wraith (un Profeta maligno), sal\u00ec a bordo di Deep Space Nine ed assassin\u00f2 Jadzia Dax. Poi Dukat riusc\u00ec a rimandare il Wraith nel Tunnel Spaziale. Questo spinse i Profeti a bloccare ed indebolire Sisko a bordo della Defiant.\nSeconda Battaglia di Chin'toka.\nLa Seconda Battaglia di Chin'toka evidenzi\u00f2 l'entrata della Confederazione Breen nella Guerra del Dominio, alleandosi col Dominio. La battaglia ebbe luogo subito dopo il veloce attacco dei Breen contro la Terra (una loro vittoria morale, anche se tatticamente parlando persero tutti i vascelli attaccanti); il Comando di Flotta, a San Francisco, venne danneggiato ma le capacit\u00e0 difensive dell'Alleanza non vennero intaccate significativamente. Il sistema Chin'toka era l'unica base dell'Alleanza Federale all'interno del territorio del Dominio, e la sua riconquista da parte di quest'ultimo segn\u00f2 la fine delle azioni offensive dell'Alleanza.\nLa battaglia prese luogo in due parti, con un iniziale assalto del Dominio che ruppe le linee dell'Alleanza a difesa di Chin'toka, quindi si rese necessario un veloce contrattacco da parte dell'Alleanza. La seconda parte della battaglia vide per la prima volta la comparsa delle armi ad energia Breen che disabilitarono la maggior parte della flotta di contrattacco. Le armi, durante l'attacco, attingevano energia dalle riserve delle navi nemiche; la battaglia divent\u00f2 presto una delle pi\u00f9 grandi sconfitte dell'Alleanza durante la Guerra. Fra i vascelli distrutti vi fu anche la USS Defiant. La Femmina Cambiante era fermamente convinta che un attacco senza sosta per il sistema Chin'toka, oltre alla riconquista di un territorio strategico, avrebbe portato il Dominio verso un periodo di ripresa bellica, dopo un lungo tempo di difensiva.\nUn vascello klingon sopravvisse alle armi Breen grazie ad una miglioria al nucleo di curvatura di prima della battaglia. I klingon presto modificarono tutte le loro navi, le forze federali e romulane si ritirarono. I klingon, data la situazione degli alleati, furono costretti a portare avanti la difesa del territorio dell'Alleanza Federale praticamente da soli, finch\u00e9 le flotte alleate non si fossero ricostituite.\nNon molto pi\u00f9 tardi, il Legato Damar, indispettito dai favoritismi del Dominio verso i Breen pi\u00f9 che verso Cardassia, cominci\u00f2 a condurre un movimento di resistenza contro il Dominio, che avrebbe distratto quest'ultimo dal fronte di guerra."}
{"id": "893102", "revid": "87499", "url": "https://it.wikipedia.org/wiki?curid=893102", "title": "INDEC", "text": ""}
{"id": "893104", "revid": "1573940", "url": "https://it.wikipedia.org/wiki?curid=893104", "title": "Casa Agostini", "text": "Palazzo Agostini della Seta \u00e8 un palazzo di Pisa situato in via Santa Cecilia 18-22.\nL'edificio signorile venne costruito tra il XIII e il XIV secolo, tramite una struttura con pilastri e archi di raccordo in muratura ancora visibile in facciata. Al piano terra i pilastri sono in pietra calcarea, mentre ai piani superiori sono in cotto. Al piano primo un piccolo teatro poi utilizzato come sala musica. Ciascun solaio presenta quindi quattro archi ribassati, con ghiera leggermente sporgente, scanalata e lavorata (tranne quelle sotto al tetto, prive di decorazione); le finestre sono incorniciate in pietra serena. L'edificio \u00e8 stato residenza della famiglia della Seta Gaetani (o Caetani) Bocca, insieme alla Villa di Corliano, fino al 1801 per divenire poi residenza dei Conti Agostini Fantini Venerosi della Seta, i cui discendenti Pilo Boyl per linea femminile lo mantengono tuttora.\nIl portale a bozze di pietra squadrate dell'edificio adiacente, inglobato nella seconda met\u00e0 dell'Ottocento al Palazzo, presenta sulla sommit\u00e0 lo stemma della famiglia Damiani."}
{"id": "893114", "revid": "36426", "url": "https://it.wikipedia.org/wiki?curid=893114", "title": "Palazzo Poschi", "text": "Palazzo Poschi si trova a Pisa tra Borgo Stretto, via San Francesco e via Poschi.\nStoria e descrizione.\nIl complesso si compone di due corpi edilizi edificati in tempi e con stili diversi: un'antica torre dell'XI o XII secolo, e un edificio del XV secolo appoggiato su un porticato lungo Borgo Stretto.\nL'edificio turriforme presenta una compatta muratura costituita da conci in pietra verrucana, con aperture rimaneggiate, ma con alcune finestre originali come una monofora al terzo piano.\nL'edificio sul porticato \u00e8 invece realizzato in laterizio e poggia su un vero e proprio portico cittadino con quattro colonne, capitelli scolpiti e archi ribassati con ghiera sporgente. Al primo e al secondo piano corrono due ordini di bifore, sostenute da esili colonnine con capitelli scolpiti e sormontate da archi a tutto sesto in mattoni."}
{"id": "893115", "revid": "977683", "url": "https://it.wikipedia.org/wiki?curid=893115", "title": "Parco Natura Viva", "text": "Il Parco Natura Viva \u00e8 un parco faunistico situato a Bussolengo, in provincia di Verona, non lontano dal lago di Garda. Vi si trovano molte specie a rischio che il parco alleva per poi reinserire in libert\u00e0. Da anni il parco partecipa a numerosi progetti di conservazione per la tutela e la salvaguardia di flora e fauna in via d'estinzione.\nStoria.\nIl Parco Natura Viva \u00e8 un moderno parco zoologico, importante centro di tutela della biodiversit\u00e0. Il parco, inizialmente chiamato \"Parco Zoo del Garda\", apr\u00ec al pubblico il 25 giugno 1969 grazie all'iniziativa dell'architetto veronese Alberto Avesani, il fondatore, e della moglie Giorgia Zaborra, che trasformarono negli anni sessanta parte della loro azienda agricola, esistente dal 1933, in un'area faunistica, raccogliendo animali della fauna locale per allevarli ed eventualmente mostrarli al pubblico.\nProgettato dal 1965, il parco venne inaugurato il 25 giugno 1969 con un primo settore di circa 10 ettari, l'attuale percorso Faunistico. Il primo ospite del parco fu Pippo, un ippopotamo, che diede proprio il via al parco faunistico. Pippo proveniva da un circo di passaggio che voleva scartare l'animale, cos\u00ec l'allora sindaco di Bussolengo contatt\u00f2 Avesani chiedendogli di costruire un ricovero permanente per il pachiderma, e questi accett\u00f2, avendo molto spazio a disposizione. L'exhibit permetteva all'animale di entrare a contatto con i visitatori, essendo di indole quasi domestica. Nel 1973, si aggiunge un settore dedicato alle specie di mammiferi e uccelli africani denominato Safari, un percorso da effettuare a bordo del proprio automezzo. Nel 1978, la struttura venne ulteriormente ampliata con nuovi percorsi: lAcquaterrarium, la Serra Tropicale, dove ci si immerge in una foresta pluviale tropicale, in cui si trovano uccelli variopinti, farfalle e caimani, e l'area Parco delle Estinzioni, dove i visitatori, per la prima volta in Italia, poterono ammirare modelli a grandezza naturale di alcune creature preistoriche. Dal 1985, \u00e8 stato avviato un importante progetto di riqualificazione generale che ha coinvolto, e coinvolge tuttora, diversi aspetti zoologici, architettonici e manageriali.\nIl 18 gennaio 2009 venne a mancare Pippo, e lo stesso anno il parco fu il primo in Italia ad ospitare il fossa, unico predatore dei lemuri del Madagascar. Nel 2010 il parco ha vinto (ex aequo con il \"Jungle Splash\" di Etnaland) il Parksmania Award 2010 per la migliore nuova attrazione: i Sentieri d'Africa, un percorso dove le barriere naturali permettono l'osservazione della natura e degli animali in tutta sicurezza: rinoceronti, ippopotami, scimpanz\u00e9, lemuri, antilopi, scimmie, suricati e testuggini. Nel 2012 il parco ha aperto il percorso Australian Outback, in cui si possono osservare canguri, em\u00f9, casuari e altri uccelli australiani.\nNel settembre 2018, la Serra Tropicale \u00e8 stata demolita per permettere i lavori di ristrutturazione e trasformala nella nuova Serra dei Giganti. La nuova struttura, inaugurata il 13 settembre 2019, \u00e8 un padiglione di 1.600 metri quadrati dedicato al tema del gigantismo e del nanismo in natura, e ospita tra gli altri draghi di Komodo, lontre giganti, serpenti e farfalle giganti.\nAnimali presenti all'interno del parco.\nSafari d'Africa.\nSezione del giardino zoologica nata nel 1973 sotto il nome di Auto safari rende l'allora Parco Zoo del Garda il primo zoosafari del nord Italia, visitabile con il proprio automezzo. Inizialmente occupava il 50% del parco, e al suo interno di potevano vedere specie di varia provenienza, come antilopi nilgai, antilopi cervicapra, tigri, mufloni e guanachi. Dagli anni attorno al 2010 iniziano ad essere ospitate solo specie africane, e per questo il safari ha preso il nome di Safari d'Africa.\nIl percorso iniziava nella savana, dove si potevano osservare struzzi, gnu, buoi dei Watussi, antilopi, zebre e giraffe, per poi proseguire e salire sulla collina, dove si incontravano guanachi, antilopi alcine, pecore del Camerun e antilopi lichi. Dopodich\u00e9 si attraversavano i reparti dei carnivori, prima quello dei leoni e poi quello delle tigri. Usciti da questo tratto si passava nell'exhibit, ancora oggi presente, di ippopotami e rinoceronti bianchi, per poi passare accanto all'isola degli scimpanz\u00e8. L'ultimo tratto del safari era il Parco Uccelli, un'area di boschi e laghetti dove vivevano in libert\u00e0 oche, cigni, fenicotteri, gru e anatre.\nNel 2010, con le ristrutturazioni e i lavori di pedonalizzazione, vengo rimosse dal percorso safari diverse aree, lasciando la savana, la collina e l'area dei carnivori. Il resto del tratto safari \u00e8 stato incluso nella sezione faunistica del parco con la creazione delle sezioni Sentieri d'Africa, Madagascar e Oceania, visitabili a piedi.\nNel 2012 il Parco ha ricevuto, per la loro esperienza nella gestione dei rinoceronti, un ulteriore rinoceronte bianco, chiamato Benno, nato nel 1981 e proveniente dallo zoo di Salisburgo. Benno \u00e8 stato collocato nell'exhibit del safari che in passato ospitava le zebre di Gr\u00e8vy, considerando che non tollera la presenza di altri animali.\nNel 2017 il Parco accoglie un gruppo di gelada, composti dal maschio dominante Dominick e i suoi cinque figli, arrivati dallo zoo di Rheine. I gelada sono posti su di un'isola che riproduce il loro habitat naturale, posta al centro del safari.\nNel 2020 rimase un solo maschio di giraffa, Neymar, cos\u00ec l'anno successivo venne ospitato, dallo Touroparc Zoo, in Francia, un maschio di cinque anni di nome Malawi.\nAnimali presenti:In probabile ordine di apparizione:\nSentieri d'Africa.\nI \"Sentieri d'Africa\" \u00e8 una delle aree del Percorso Faunistico pi\u00f9 estesa nonch\u00e9 una delle pi\u00f9 ricche. Aperto nel 2010, questa attrazione fece vincere al parco (ex aequo con il \"Jungle Splash\" di Etnaland) il Parksmania Award 2010, come la migliore nuova attrazione. Quest'area \u00e8 composta da percorsi pedonali dove le barriere naturali permettono l'osservazione della natura e degli animali in tutta sicurezza, concentrandosi sulle specie africane pi\u00f9 esotiche e famose. Seguendo il percorso sulla mappa, questa \u00e8 la prima area visitabile, ed \u00e8 collegata alla sotto-area \"Madagascar\" e \"Oceania\". Questa area dello zoo inizia con un exhibit misto che \u00e8 stato, fino al 2021, l'unico in Europa dove ippopotami, rinoceronti e nyala, vivevano insieme nello stesso habitat: il gruppo di ippopotami ha vissuto per anni con Sugar e Toby, rispettivamente femmina e maschio di rinoceronte bianco. Sugar \u00e8 deceduta a fine novembre del 2012, mentre Toby \u00e8 deceduto nell'ottobre 2021, entrambi alla veneranda et\u00e0 di 54 anni. Da questo sentiero \u00e8 possibile anche scorgere, sullo sfondo del reparto, l'exhibit dei ghepardi.\nNel febbraio 2016, il Parco accolse due maschi di springbok, arrivati da uno zoo della Repubblica Ceca, che aveva dichiarato di doverli sopprimere a causa dell'incompatibilit\u00e0 genetica alla riproduzione.\nNel maggio 2017, il gruppo storico di cercopitechi grigio-verdi venne scelto per essere trasferiti allo zoo di Magdeburgo. Al loro posto, il Parco ha accolto una coppia di cercopitechi barbuti, Harry e Kamili, nel settembre 2017. Nell'aprile 2018, i due cercopitechi barbuti hanno avuto il loro primo cucciolo, Kumi.\nAnimali presenti:\nMadagascar.\nCostruito insieme ai \"Sentieri d'Africa\" di cui risulta essere una sotto-sezione, \"Madagascar\" \u00e8 una piccola area del Percorso Faunistico, che si concentra sulla fauna endemica del Madagascar. Il percorso \u00e8 una continuazione dei \"Sentieri d'Africa\", venendo interrotto a met\u00e0 dalla presenza della sezione \"Oceania\", per poi riprendere per un breve tratto e riagganciarsi al sentiero principale. La prima area \u00e8 dedicata ai lemuri, alloggiati in isolette separate per specie. L'area ospita tre specie di lemuri, tra cui lemuri dalla coda ad anelli, lemuri dal ventre rosso, lemuri del bamb\u00f9 ed un singolo esemplare di lemure macaco, a cui \u00e8 stata amputata una delle zampe posteriori a seguito di una malattia. La seconda parte (raggiungibile dopo il percorso ad anello di \"Oceania\"), dal 2009, ospita due esemplari di fossa. Il Parco Natura Viva \u00e8 stato il primo parco in Italia ad ospitare questo predatore di lemuri, seguito dallo zoo di Napoli. L'ultima sezione \u00e8 dedicata al progetto di conservazione dell'indri, non presente nel Parco poich\u00e9 gli indri non sopravvivono in cattivit\u00e0; tuttavia i visitatori possono udire il suo richiamo lungo tutto il percorso e apprendere sulla sua conservazione e adottare esemplari a distanza. Nella stessa struttura della salvaguardia dell'indri, si pu\u00f2 osservare il minuscolo microcebo murino.\nAnimali presenti:\nOceania.\nL'area \"Oceania\" \u00e8 una delle aree pi\u00f9 piccole del Parco, e ospita principalmente mammiferi e uccelli dall'Australia e dalla Nuova Zelanda. Quest'area apr\u00ec nel 2012, sotto il nome di \"Australian Outback\". Si trova a met\u00e0 del percorso \"Sentieri d'Africa\", tagliando in due la sotto-sezione \"Madagascar\", ed ha la una forma ad anello che permette ai visitatori di ritornare sul sentiero principale e continuare la visita nell'area dedicata al \"Madagascar\". L'area \u00e8 circondata da barriere quasi invisibili che danno la sensazione al visitatore di trovarsi nello stesso spazio degli animali. Originariamente, questa sezione ospitava principalmente uccelli, ma nel luglio 2018, il Parco accolse una coppia di canguri grigi orientali: un maschio nato nel luglio 2016 allo zoo di Parigi, ed una femmina, nata nel giugno 2016 allo zoo di Krefeld, Germania, soprannominati Mr. e Mrs. Grey, che nel dicembre 2019 hanno dato alla luce il loro primo cucciolo.\nAnimali presenti:\nAsia.\nL'area \"Asia\" \u00e8 una delle aree pi\u00f9 estese del Parco, che si occupa della conservazione delle specie euroasiatiche in pericolo d'estinzione. L'area \u00e8 accessibile dall'entrata del Parco ed \u00e8 la prima seguendo il percorso sulla mappa. L'area \"Asia\" permette di vedere gli animali al suo interno attraverso vari pannelli, che permettono al visitatore di osservare gli animali pur mantenendo la privacy di quest'ultimi. All'interno del percorso \u00e8 presente anche il fast food tematico asiatico \"Manas\". La sezione \"Asia\" comprende ancora il recinto dell'ippopotamo Pippo, oggi riadattato per ospitare le gru della Manciuria.\nOriginariamente, la tigre siberiana del Parco era un maschio di nome Amka, arrivato nel 2008, a cui venne accostata una femmina di nome Sophie, proveniente dallo zoo di Dv\u016fr Kr\u00e1lov\u00e9. Tuttavia, i due animali ebbero difficolt\u00e0 a relazionarsi per cui, nel 2013, Sophie venne trasferita in uno zoo austriaco. A seguito di ci\u00f2, al Parco venne affidata una giovane femmina di nome Luva, nata allo zoo di Zurigo, nell'ambito del programma europeo EEP (\"European Endangered species Programme\") per questa specie. Le due tigri, tuttavia, non ebbero alcuna cucciolata e nell'agosto 2019, all'et\u00e0 di 13 anni, Amka mor\u00ec a causa di un sarcoma, lasciando sola Luva. A seguito della morte di Amka, nel dicembre 2019, il Parco ha ospitato un nuovo maschio di nome Botsman, dallo zoo di Tallinn, per creare una nuova coppia riproduttiva con Luva. A seguito di questa unione, il 3 giugno 2020, sono nati tre cuccioli, i primi del parco, di nome Alina, Krai e Zov.\nQuesta sezione alloggia anche un gruppo di 9 dei 21 esemplari di avvoltoi reali indiani in cattivit\u00e0, in uno degli unici zoo e giardini zoologici dove questa specie si sia riprodotta con successo: la prima nascita avvenne nel 1997, quando una femmina depose un uovo di cui, tuttavia, non si occup\u00f2. L'uovo venne poi fatto schiudere con successo in incubatrice. Le nascite sono poi proseguite nel maggio 2013, con due pulcini, nell'aprile 2014 con un solo individuo, nel maggio 2016 un altro singolo individuo , nel maggio 2020 e l'ultima risalente all'1 aprile 2021, con la nascita di Kanha.\nIl Parco ospita anche una coppia di gipeti, Fabian e Julia, che nel febbraio 2019 hanno dato alla luce il primo pulcino nato in cattivit\u00e0 in Italia chiamato Stelvio. Nel giugno 2019, Stelvio \u00e8 stato rilasciato in Andalusia, per il \"Programma di Conservazione degli Uccelli Necrofagi in Andalusia\". Nel marzo 2020, la coppia ha dato alla luce un altro pulcino, stavolta una femmina chiamata Eglazine, anch'essa rilasciata nell'agosto 2020, presso il Parc naturel r\u00e9gional des Grands Causses, Francia. Entrambi i trasferimenti sono stati possibili tramite il \"Bearded Vulture Project\".\nNell'ottobre 2018, il Parco ricevette una coppia di storni di Bali, i primi in Italia, nominati Romeo e Giulietta, alloggiati nella voliera del fast food \"Manas\", insieme agli speronieri Chinquis. Nel giugno 2020, il Parco ha assistito alla nascita di un pulcino di gru della Manciuria, e alla nascita di tre pulcini di cicogna nera.\nNell'agosto 2020, il Parco ha ricevuto due nuove femmine di panda minore, una di nome Tia, dallo zoo di Monaco Tierpark Hellabrunn, per formare una coppia con il maschio Nyi-Ma, mentre per l'altro maschio gi\u00e0 presente, Maituk, \u00e8 arrivata Tango.\nAnimali presenti:\nSerra \"IURTA\".\nUna piccola serra allestita, di fronte al reparto dei cavalli di Przewalski, all'interno di una tenda tipica mongola, la iurta, ospita oggi alcuni degli animali che in passato abitavano nella \"Serra Tropicale\" o nell\"'Acquaterrarium.\" In seguito alla pandemia di COVID-19 la iurta \u00e8 stata chiusa per via del ridotto spazio al suo interno.\nAnimali presenti:\nSerra \"House of Giants\".\nLa serra \"House of Giants\" \u00e8 stato il primo intervento di rinnovamento del parco a seguito del loro Masterplan 2017-2027. La costruzione della \"House of Giants\" sono iniziati nel settembre 2018, demolendo i precedenti \"Serra Tropicale\" e l\"Acquaterrarium\", per permettere i lavori di ristrutturazione e trasformala nella nuova Serra dei Giganti.\nLa precedente \"Serra Tropicale\" e l\"Acquaterrarium\" erano due strutture adiacenti l'uno all'altra, costruiti nel 1978; la prima era una grande serra in cui era ricreata una foresta tropicale in cui erano tenuti in semi libert\u00e0 diversi animali tropicali tra cui caimani dagli occhiali, tucani becconero, piranha, storni metallici, storni ametista, storni caruncolati, rossetti egiziani, mata-mata, turachi violetti, tortore aliverdi, tortore tamburino e tortore cuculo delle Filippine oltre che una miriade di farfalle. L\"Acquaterrarium\" conteneva una gran quantit\u00e0 di rettili e pesci tropicali. A seguito dei lavori di rinnovamento, molti degli animali presenti sono stati rilocati in altri zoo, mentre altri sono stati spostati in altri habitat del Parco come gli uistit\u00ec pigmei, gli armadilli villosi, i bradipi didattili e le tartarughe dalle zampe rosse, mentre altri hanno trovato casa nella nuova struttura costruita, come i rospi delle canne.\nLa nuova struttura, inaugurata il 13 settembre 2019, \u00e8 un padiglione di 1.600 metri quadrati dedicato al tema del gigantismo e del nanismo in natura, e ospita tra gli altri draghi di Komodo, lontre di fiume, tartarughe giganti, e farfalle. La serra ha anche diverse temperature in base all'area e alle creature che ospita: un'area pi\u00f9 secca ad alta temperatura destinata ai draghi di Komodo, con la minima a 28\u00b0C, una pi\u00f9 umida ed insulare destinata alle testuggini delle Seychelles, con la minima a 22-23\u00b0C, e quella amazzonica per le lontre giganti, che pu\u00f2 scendere anche a 18\u00b0C. La nuova serra fornisce anche un nuovo spazio al coperto per le testuggini delle Seychelles, gi\u00e0 presenti nel Parco. I primi nuovi residenti della nuova struttura furono alcune farfalle morfo blu, seguite da delle lumache giganti, falene cobra, paguri di foresta e pesci arcere. Il 9 agosto 2019, arriv\u00f2 il primo ospite gigante della nuova struttura: l'anaconda verde, una femmina di nome Nagini, proveniente dallo zoo di Londra. A seguito arrivarono tre coccodrilli nani africani, un maschio e due femmine, nati nel 2016, arrivati dallo zoo di Mulhouse. Il 4 settembre 2019 arriv\u00f2 la prima femmina di drago di Komodo, di nome Padar, dallo zoo di Wroclaw, Polonia. La seconda femmina, Indah, arriv\u00f2 l'8 settembre 2019. Tra gli ultimi arrivi ci furono due lontre giganti, i fratelli Apalaia e Felipe, dallo zoo di Madrid, nell'ambito del progetto EEP dell'EAZA, che hanno anche accesso a un'area esterna. Arriva nella serra nell'ottobre 2020 anche un boa constrictor di nome Sir Biss. Ultimi arrivi nella serra sono una coppia di pitoni reali. All'interno della nuova serra ci sono inoltre diversi terrari indipendenti, che contengono vari insetti giganti, ed una cabina in cui sono tenuti le crisalidi di farfalla e altri insetti giganti, oltre ad essere un luogo di lavoro per i keeper e di istruzione per le scolaresche. All'esterno ed all'interno dell'edificio vi sono anche delle ricostruzioni a grandezza naturale di creature preistoriche per mostrare il fenomeno del gigantismo e nanismo nel tempo, tra cui l\"Anzu\", l'orso delle caverne, l\"Homo floresiensis\" e l'elefante nano.\nAnimali presenti:\nAmerica.\nL'area \"America\" \u00e8 una la terza area pi\u00f9 estesa e ricca del Parco, e si occupa primariamente della conservazione di specie sudamericane in pericolo d'estinzione. Quest'area \u00e8 una continuazione dell'area \"Asia\", dopo le voliere degli avvoltoi reali. L'area si snoda lungo la scarpata di una collina fino a raggiungere la \"Serra dei Giganti\". All'interno del percorso \u00e8 presente anche lo street food tematico \"Otonga\". La sezione \"America\" si concentra perlopi\u00f9 sulla conservazione dei piccoli animali dei tropici, come bradipi, tamarini, uistit\u00ec e uccelli tropicali. Di particolare interesse \u00e8 la loro collezione di pappagalli ara, che comprende anche specie molto rare. Quest'area ospita anche specie uniche in Italia, come la coppia di orsi andini, Luis e Bahia, nati nel 1993, rispettivamente allo zoo di Jersey e allo zoo di Dortmund. I due plantigradi hanno avuto, nel corso degli anni, due piccoli: il primo, un maschio di nome Bal\u00f9, nato nel 1998 e la seconda, una femmina di nome Tunk, nata nel 2007.\nNel 2010 arriva al parco Wendy, una femmina di bradipo didattilo, dopo essere stata sottratta da uno scantinato di Milano, dove era detenuta illegalmente da uno scrittore che la teneva come fonte di ispirazione. Wendy al parco \u00e8 stata unita al maschio El Griso, col quale ha avuto cinque piccoli, l'ultimo nato nel dicembre del 2021.\nNel 2019 la coppia di ocelot Wendy e Philip ha avuto la loro prima cucciola, Keyra, la prima del parco.\nTra la fine del 2021 e i primi mesi del 2022 il parco aggiunge alla sua collezione di pappagalli ara due specie in pericolo critico d'estinzione: una coppia di ara golablu e tre femmine di ara fronterossa, con la speranza di farli riprodurre in cattivit\u00e0.\nEuropa.\nL'area del parco dove si possono trovare gli animali del nostro continente, dal branco di lupi grigi alla coppia di linci eurasiatiche.\nIl parco ospita da anni un branco di lupi grigi eurasiatico, in passato guidato dal Wolf, nato nel 2002 nello zoo di Lubiana. L'anziano maschio ha trascorso al parco 13 anni di vita, divenendo non solo il capobranco, ma anche il padre di 12 piccoli. Dopo la sua mancanza, nel giugno 2016, il branco ha avuto alcune difficolt\u00e0 senza una guida stabile e capace come Wolf, ma pare che si sia riuscito a trovare comunque un equilibrio. \nUno dei vanti del Parco, \u00e8 la sua colonia di ibis eremita con la quale partecipa a diversi programmi di conservazione: Il progetto \"Reason for Hope\" \u00e8 il primo tentativo su base scientifica, di reintroduzione di una specie migratrice nel suo habitat naturale, il cui obbiettivo \u00e8 quello di ristabilire una rotta migratoria, dai siti di nidificazione in Germania e Austria all'area di svernamento in Toscana. Il Parco Natura Viva rappresenta l'unico partner italiano di questo progetto, che prevede di insegnare ai giovani uccelli, nati e cresciuti in cattivit\u00e0, una possibile rotta migratoria verso l'Oasi WWF della Laguna di Orbetello, in Toscana. Il Parco contribuisce anche all\u2019iniziativa \u201cProyecto Eremita\u201d, avviata nel 2003, che si dedica alla reintroduzione dell\u2019ibis eremita. Il progetto ha l'obiettivo di creare una colonia stanziale, stabile e autosufficiente di ibis eremita nell'area di La Janda, nei pressi di Cadice, sulla costa atlantica della Spagna. Inoltre, il Parco ha annunciato la creazione di quello che \u00e8 stato ribattezzato \"l'albergo degli ibis eremita\", luogo unico in Italia per l'accoglienza e il riparo per ibis eremita selvatici, dotato pareti rocciose, nidi, cibo e assistenza veterinaria per gli esemplari in migrazione. \nBorealia.\nUna sotto-sezione della zona \"Europa\", dove si trovano alcuni animali del circolo polare artico e un'area pic-nic posta in un giardino che simula un oliveto, pianta che cresce in maniera ottimale nel parco e nelle zone limitrofe.\nFattoria.\nLa fattoria didattica \u00e8 una delle zone pi\u00f9 amate da adulti e bambini, dove si possono vedere animali domestici pi\u00f9 comuni, come le caprette tibetane, che in alcuni momenti della giornata vengono lasciate scorrazzare libere nel piazzale della fattoria, ma anche razze particolari, come gli zeb\u00f9 nani. In sostituzione alle vacche scozzesi \u00e8 arrivata, ad inizio 2019, una coppia di questi bovini indiani formata dal maschio Hugo e dalla femmina Simba. I due zeb\u00f9 si sono riprodotti con successo, dando alla luce diversi vitelli: Stracciatella, femmina nata nell'aprile 2019, Mou, femmina nata nel marzo 2020 e i maschietti gemelli Woody e Buzz, nati nell'estate dello stesso anno. Fa parte della sezione fattoria anche una voliera che ospita kookaburra, oche gazza e ibis dal collo paglierino.\nNel 2021 il parco accoglie sei conigli di razza \"gigante delle Fiandre\", e sei pecore di razza \"brogna\", tre delle quali gi\u00e0 gravide, che hanno infatti dato alla luce quattro agnelli nel febbraio 2022.\nChelonia.\nUn piccolo tratto di sentiero in stile mediterraneo che fa parte dell\"'Extintion Park\" dove si possono trovare diverse specie di questi rettili, gi\u00e0 presenti sulla terra insieme ai dinosauri.\nExtinction Park.\nNel 1979, dieci anni dopo l'apertura dell'allora Parco Zoo del Garda, venne inaugurato il Parco dei Dinosauri, dove per la prima volta in Italia i visitatori potevano ammirare delle riproduzioni a grandezza naturale di organismi estinti, tra dinosauri ed altre creature preistoriche, mentre immersi nella natura circostante. Nel 2009 la sezione venne rinominata \"Extinction Park\", una struttura dedicata alle estinzione del passato e a quelle pi\u00f9 recenti, per aumentare la consapevolezza di tutti verso l'importanza di salvaguardare la biodiversit\u00e0.\nQuesta sezione del Parco si snoda attraverso una zona boschiva attraversabile a piedi, dove sono presenti ricostruzioni a grandezza naturale di vari organismi preistorici che ricalcano la storia della vita sulla terra.\nCuriosit\u00e0.\nIl Parco Natura Viva \u00e8 l'unico parco zoologico al mondo ad allevare, studiare e sperare di poter reintrodurre in natura l'avvoltoio reale indiano (\"Sarcogyps calvus\"). La coppia del parco \u00e8 stata anche fotografata da Joel Sartore, i cui scatti sono stati inseriti nel progetto del National Geographic \"The Photo Ark\"."}
{"id": "893116", "revid": "767487", "url": "https://it.wikipedia.org/wiki?curid=893116", "title": "Mark St. John", "text": "Biografia.\nSi conosce poco della sua attivit\u00e0 prima dei Kiss, si sa solamente che era un maestro di chitarra e militava in un gruppo californiano chiamato \"Front Page\". Venne contattato dal gruppo nel 1984, dopo essere stato raccomandato dal noto costruttore di chitarre Grover Jackson a sostituzione di Vinnie Vincent, che era stato appena licenziato dalla band.\nCon i Kiss St. John partecip\u00f2 alle registrazioni dell'album Animalize suonando in otto tracce su nove, ma nel dicembre dello stesso anno, dopo aver partecipato a tre date del tour mondiale, fu rimpiazzato da Bruce Kulick per motivi di salute (aveva contratto una rara forma di artrite).\nNel 1986 St. John fond\u00f2 una band hair metal chiamata White Tiger con alla voce David Donato, cantante noto per aver militato per breve tempo nei Black Sabbath. Con i White Tiger St. John incider\u00e0 nello stesso anno il primo album del gruppo, l'omonimo White Tiger.\nDopodich\u00e9, il nome del chitarrista rimase nell'ombra per un bel po' di tempo fino a quando incise un secondo disco con i White Tiger intitolato Raw e due dischi a suo nome.\nMuore nella notte del 5 aprile 2007 a causa di un'emorragia cerebrale."}
{"id": "893117", "revid": "1305772", "url": "https://it.wikipedia.org/wiki?curid=893117", "title": "Ralph Watkins", "text": "Come proprietario del \"Kelly's Stable\" prima e del \"Royal Roost\" poi, Watkins fece debuttare nella zona pi\u00f9 calda dello show business legato al jazz molti artisti che arrivavano da fuori citt\u00e0 o che erano scritturati in club di Harlem in un periodo in cui la decadenza del quartiere era ormai avanzata. Tra questi ultimi vi fu Art Tatum, che inizi\u00f2 suonando al Kelly's Stable facendosi pagare in birra.\nDopo la guerra, Watkins pass\u00f2 al Royal Roost fondando al tempo stesso, assieme a Arthur Faden, Bill Faden e Monte Kay, una casa discografica con lo stesso nome del locale, che fu presto rilevata da Jack Hooke e Sammy Kaye.\nNello stesso anno, il Royal Roost di Watkins ospit\u00f2 il nonetto con cui Miles Davis realizz\u00f2 il progetto di \"Birth of the Cool\"."}
{"id": "893120", "revid": "1851137", "url": "https://it.wikipedia.org/wiki?curid=893120", "title": "Scarlet Records", "text": "La Scarlet Records \u00e8 un'etichetta discografica italiana specializzata nel genere hard rock e metal fondata nel 1998. \u00c8 una divisione della BL Music Sas."}
{"id": "893122", "revid": "1013865", "url": "https://it.wikipedia.org/wiki?curid=893122", "title": "Buada", "text": "Buada \u00e8 un distretto e una circoscrizione elettorale di Nauru. Si trova nell'interno dell'isola e confina con i distretti di Nibok, Anibare, Meneng, Yaren, Boe, Aiwo e Denigomodu. \n\u00c8 l'unico distretto a non essere bagnato dall'oceano. Ha un'altitudine di 20 metri sul livello del mare, una superficie di 2,66 km\u00b2 e una popolazione di circa 750 abitanti.\nNel distretto si trova la laguna di Buada, sulle cui rive sono localizzate le abitazioni della zona e una piccola area di vegetazione. Il fondo del lago, situato in una depressione, si trova a 5 metri sotto il livello del mare.\nLa circoscrizione elettorale elegge 2 membri al Parlamento di Nauru."}
{"id": "893123", "revid": "486946", "url": "https://it.wikipedia.org/wiki?curid=893123", "title": "Arvedui", "text": ""}
{"id": "893125", "revid": "767487", "url": "https://it.wikipedia.org/wiki?curid=893125", "title": "La Famiglia Rossi", "text": "La Famiglia Rossi \u00e8 un gruppo ska italiano formato nel 1994 a Bergamo.\nStoria.\nNato da un'idea di Vito e Carlo Rossi, il gruppo propone un repertorio musicale ispirato allo ska, al folk e al rock. I loro testi sono spesso irriverenti ma anche impegnati politicamente e socialmente.\nHanno iniziato a godere di una certa notoriet\u00e0 a partire dal 1995, quando furono scelti tra le migliori 12 bands italiane per partecipare al festival Arezzo Wave. Il gruppo ha collaborato inoltre con il comico Paolo Rossi nel 1997, durante uno spettacolo presso lo Zelig di Milano.\nNel novembre 2003 il gruppo ha partecipato al concerto organizzato da Radio Popolare di Milano con Michael Franti e Tonino Carotone.\nNel 2010 sono stati pubblicati sul sito web della band due nuovi singoli inediti, \"W l'Italia\" e \"Schiaccialo!\"."}
{"id": "893127", "revid": "287204", "url": "https://it.wikipedia.org/wiki?curid=893127", "title": "Giuseppina Pasqua", "text": "Biografia.\nApparteneva a una famiglia agiata e di cultori dell'arte. Cresciuta alla scuola di canto di Luigia Abbadia, all'et\u00e0 di quattordici anni gi\u00e0 calcava i palcoscenici dei famosi teatri del centro Italia, tra cui il Teatro Morlacchi, dove debutt\u00f2 come soprano leggero nel 1869 con \"Un ballo in maschera\", nel ruolo di Oscar.\nNel 1870 nel Teatro Regio di Parma diretta da Giulio Ferrarini era Luigia nella prima de \"Le educande di Sorrento\" di Emilio Usiglio, Sinforosa nella ripresa de \"I falsi monetari ovvero Don Eutichio e Sinforosa\" di Lauro Rossi, Maria nella premi\u00e8re di \"Un matrimonio civile\" di Giovanni Bolzoni ed Elisa di Beaucour nella ripresa di \"Chi dura vince\" di Luigi Ricci.\nIn seguito la sua voce si irrobust\u00ec, tanto che si ciment\u00f2 in ruoli da mezzosoprano e contralto. \nNel 1876 fu Preziosilla nella prima nel Teatro San Carlo di Napoli de \"La forza del destino\" diretta da Paolo Serrao con Capponi.\nFu celebre come Amneris nell\"Aida\" di Giuseppe Verdi cantata nella prima nel Teatro Comunale di Bologna nel 1877 e al Teatro La Fenice di Venezia nel 1881 diretta da Franco Faccio con Gottardo Aldighieri.\nSempre a Bologna nel 1877 era Leonora nella ripresa de \"La favorita\" e nel 1878 cant\u00f2 in concerto nel \"Requiem\" di Verdi con Teresa Stolz e Ormondo Maini.\nSpos\u00f2 il baritono Astorre Giacomelli.\nVerdi ne apprezz\u00f2 le qualit\u00e0 vocali e il talento scenico al punto da affidarle la parte di Mrs. Quickly alla premi\u00e8re del \"Falstaff\" (1893) al Teatro alla Scala di Milano diretta con successo da Edoardo Mascheroni con Emma Zilli, Virginia Guerrini, Adelina Stehle, Edoardo Garbin, Victor Maurel e Antonio Pini-Corsi.\nIn precedenza era stata la prima principessa Eboli nella versione in quattro atti del \"Don Carlos\" (1884) con Francesco Tamagno alla Scala.\nAncora nel 1884 era Leonora nella ripresa nel Teatro Regio di Torino de \"La favorita\" con Mattia Battistini.\nSempre nel 1893 era Mrs.Quickly in \"Falstaff\" nelle prime nel Teatro Carlo Felice di Genova, nel Teatro Costanzi di Roma, nel Teatro La Fenice e nel Teatro Comunale (poi Teatro Verdi).\nNel 1895 ebbe il ruolo di Maria nella prima nel Teatro San Carlo di \"Guglielmo Ratcliff\"."}
{"id": "893132", "revid": "125320684", "url": "https://it.wikipedia.org/wiki?curid=893132", "title": "Celestiali", "text": "I Celestiali (\"Celestials\") sono un gruppo di personaggi dei fumetti creati da Jack Kirby (testi e disegni) nel 1976, pubblicati dalla Marvel Comics su \"Eternals\" (vol. 1) n. 2 e in Italia su \"Gli Eterni\" n.1 dell\"editoriale Corno\" nel 1978.\nCaratteristiche fisiche.\nI Celestiali sono una delle potenze supreme dell'Universo Marvel. Il loro aspetto \u00e8 quello di umanoidi alti pi\u00f9 di seicento metri (nei fumetti si parla di circa 2000 piedi)rivestiti con un'armatura, dietro la quale nessuno sa cosa si nasconda. L'Eterno Ikaris ritiene che siano esseri di pura energia e che l'armatura permetta loro di interagire con il mondo fisico.\nStoria.\nI Celestiali furono creati dal \"Primo Firmamento\" (il primo solitario universo che precedette la formazione del Multiverso) come suoi servitori. Alcuni di loro si ribellarono e cominciarono a creare la vita per conto proprio. \nIn principio erano \"pi\u00f9 numerosi delle stelle\", ma a causa di una tremenda guerra che si concluse con la distruzione del Primo Firmamento e la nascita del \"Secondo Cosmo\" (o \"Secondo Infinito\") e del Multiverso, vennero decimati.\nUno di loro circa 4 miliardi di anni fa arriv\u00f2 sulla Terra, allora una poltiglia di \"fango sciolto insignificante e privo di vita\", perch\u00e9 stava morendo. Nello spazio profondo incontr\u00f2 infatti un'orda di locuste cosmiche (esseri che si nutrono di mondi appena nati) che lo attaccarono senza possibilit\u00e0 di scampo. Cos\u00ec si ammal\u00f2 diventando il \"Paziente Zero\" e precipitando nello spazio per molti anni prima di cadere sulla terra, nell'attuale Polo Nord, e morire. Il suo decomporsi lentamente per milioni di anni cambi\u00f2 la traiettoria evolutiva del nostro pianeta alterandola per sempre. Questo Celestiale fu rinominato \"Il Progenitore\" o \"Celestiale Alfa\". \n100 milioni di anni a.C. arriv\u00f2 sulla Terra \"Zgreb L'Aspirante\", alla ricerca del \"Progenitore\", suo amante. Venne attaccato dagli \"Avengers Preistorici\" che in un primo momento pensavano di aver sconfitto il gigante. La scomparsa di 2 Celestiali attir\u00f2 l'attenzione dell'intera schiera che ben presto raggiunse il pianeta sconfiggendo senza alcuna fatica il gruppo di supereroi e accorgendosi subito dell'infezione che aveva colpito anche Zgreb. Lasciarono dunque immediatamente il pianeta a marcire avendo paura di essere anche loro infettati. Ma la malattia non uccise il secondo Celestiale, bens\u00ec l'orda lo mut\u00f2 nel primo esemplare di \"Celestiale Oscuro\"\".\"\nL'orda era particolarmente nociva per i Celestiali che, vedendo il potenziale dell'evoluzione della vita sulla Terra, decisero di non rischiare un loro intervento per distruggere l'infezione definitivamente, ma di lasciar fare agli esseri che avrebbero abitato il pianeta. Per tale motivo la schiera (o corte) di Celestiali ha visitato la Terra in altre 4 occasioni:\n- La prima schiera venne sulla Terra un milione di anni fa, quando raggiunsero il nostro pianeta e costruirono delle macchine per poter creare dalla progenie umana due sottospecie: i Devianti, in migliaia di esemplari unici tra loro, con un'intelligenza acuta e in grado di riprodursi molteplici volte; e gli Eterni, un centinaio di esemplari immortali e con straordinari poteri. In seguito condussero altri esperimenti simili anche su altre razze, per esempio anche sul pianeta Skrullos condussero gli stessi esperimenti creando delle sottospecie degli Skrull. In questo caso furono gli \"Skrull Devianti\" a prevalere sulle altre due specie. Gli unici esponenti delle altre due specie sono lo Skrull Originale e lo Skrull Eterno (Kly'bn).\nIn quest'occasione, \"Tiamut il Celestiale dormiente\" venne lasciato dai suoi compagni in uno stato \"comatoso\" in una struttura sotterranea accessibile solo a chi ha la genetica di Eterno.\n- La seconda schiera venne sulla Terra nell'anno 16.000 a.C.: i Devianti, sviluppatisi in qualche milione di esemplari, dichiararono guerra agli Eterni per far vedere ai Celestiali che solo loro erano degni delle loro attenzioni e di abitare il pianeta. Con la uni-mente bastarono pochi Eterni per richiamare i loro creatori che accorsero subito e fecero dei Devianti il loro pasto riducendoli a poche migliaia di individui, distruggendo tutte le loro terre e relegandoli cos\u00ec ad una vita umiliante da reietti.\n- La terza schiera scese intorno all'anno 1200 d.C. con l'obiettivo di dare sostegno allo sviluppo di alcune civilt\u00e0 umane (per esempio Inca ed Aztechi).\n- La quarta schiera arriv\u00f2 negli anni '70 a giudicare se, all'apice della tecnologia, la razza umana era destinata a poter continuare la vita sulla Terra o andava distrutta per ricominciare di nuovo il cammino dell'evoluzione.\nCelestiali Oscuri.\nNell'era moderna un gruppo di Celestiali Oscuri (definiti cos\u00ec poich\u00e9 infetti) detto \"L'Ultima Schiera\" ha abbattuto alcuni Celestiali, i cui corpi sono precipitati sulla Terra, per poter liberare l'orda delle locuste cosmiche che stava riproducendosi nel tempo in miliardi di esemplari ad una profondit\u00e0 di oltre 4 chilometri sotto terra nell'Africa Meridionale. Fu in quest'occasione che si seppe la verit\u00e0 sul vero collegamento tra i Celestiali e gli esperimenti che fecero sulla razza umana per dar vita agli Eterni e ai Devianti. Proprio i potentissimi abitanti del monte Olimpia furono cos\u00ec scioccati dalla verit\u00e0 che si lasciarono morire. Si scopr\u00ec poi che era tutto un piano architettato da Loki che viaggiando nello spazio e nel tempo riusc\u00ec a radunare i giganti e fargli invadere la Terra liberando anche l'infezione. Furono gli Avengers uniti nella forza dell'uni-mente (pratica insegnata da Ikaris in punto di morte a Tony Stark) a sconfiggere l'intera orda, facendo rinsavire i Celestiali che lasciarono il pianeta in pace con la consapevolezza che la causa della loro malattia fu eliminata per sempre. \nInfluenza su Terra-616.\nI Celestiali sono il motivo principale della presenza di alcuni fra gli individui con superpoteri di Terra-616. La decomposizione del \"Progenitore\" devi\u00f2 il percorso evolutivo della vita terrestre facendo s\u00ec che si creasse in primis il genoma portatore dei poteri mutanti detto fattore X, che ha portato quindi allo svilupparsi della specie \"Homo superior\". Per lo stesso motivo molte delle vicende di portata universale hanno il loro perno di sviluppo sul nostro pianeta.\nIn seguito il corpo di questo Celestiale venne utilizzato dagli Avengers come base.\nMetodi dei Celestiali.\nGiunti su un pianeta e individuata la specie vitale di base con il potenziale neurologico richiesto i Celestiali prelevano un centinaio di individui a caso e li evolvono in Eterni, mentre un altro centinaio viene evoluto in Devianti. L'equilibrio \u00e8 mantenuto dal fatto che, nonostante gli Eterni siano molto pi\u00f9 potenti dei Devianti, questi ultimi si riproducono esponenzialmente compensando la qualit\u00e0 con la quantit\u00e0.\nDopo diciannove cicli cosmici il pianeta \u00e8 pronto per il \"raccolto\" e l'energia aggregata delle specie base viene incanalata per il Fulcro: esso rappresenta l'ordine cosmico e il primo principio della termodinamica (secondo cui l'energia non pu\u00f2 essere n\u00e9 creata n\u00e9 distrutta ma solo trasformata). Solo un'entit\u00e0 pu\u00f2 raccogliere l'energia collettiva di un pianeta senza autodistruggersi, l'Orda. Mentre da un lato i Celestiali sono lo strumento della proliferazione, l'Orda \u00e8 lo strumento della distruzione; come in una leva esso rappresenta il bilanciamento dell'energia su due fronti, Celestiali e Orda.Se al momento del raccolto il pianeta sar\u00e0 prosperoso e avanzato significher\u00e0 che l'impronta degli Eterni \u00e8 stata preponderante e in tal caso l'energia andr\u00e0 ai Celestiali; se invece sul pianeta imperversano guerre e barbarie allora avranno prevalso i Devianti e in questo caso l'Orda avr\u00e0 l'energia.\nOgni razza su cui i Celestiali hanno compiuto esperimenti viene periodicamente visitata da Arishem il Giudice e se le cavie non rispettano lo standard Celestiale egli invia un codice di sterminio a Exitar lo Sterminatore (alto 6.100 metri), che eseguir\u00e0 la sentenza. La prima volta in cui qualcuno assistette a tale rituale Exitar trasform\u00f2 un pianeta in un paradiso terrestre, sterminando tutti gli abitanti malvagi e dando ai sopravvissuti una seconda possibilit\u00e0; di solito, per\u00f2, la razza colpevole viene cancellata dal cosmo insieme al proprio pianeta.\nPoteri e abilit\u00e0.\nI Celestiali sono tra gli esseri pi\u00f9 potenti dell'universo Marvel.\nFinora hanno dimostrato di poter sigillare intere dimensioni, creare esseri incredibilmente potenti, disintegrare il manufatto asgardiano noto come Distruttore nonostante fosse potenziato dalla forza vitale di tutti gli dei asgardiani eccetto Thor e spostare pianeti a galassie di distanza. Possono inoltre modificare a piacimento le loro dimensioni, hanno una forza fisica potenzialmente infinita e sono quasi invulnerabili; inoltre, nel caso in cui vengano danneggiati, possono rigenerarsi istantaneamente.\nI Cubi Cosmici altamente evoluti Kosmos e Kubik - esseri in grado di maneggiare quantit\u00e0 incalcolabili di energia e dotati di enormi poteri di manipolazione della materia - hanno affermato che un singolo Celestiale possiede un potere di vari ordini di grandezza superiore al loro.\nCome si pu\u00f2 intuire dal nome ognuno di loro ha un campo in cui \u00e8 pi\u00f9 specializzato e ha pi\u00f9 potere degli altri; dispongono inoltre di tecnologia e conoscenze fra le pi\u00f9 avanzate nell'universo."}
{"id": "893135", "revid": "94902", "url": "https://it.wikipedia.org/wiki?curid=893135", "title": "Oligocheta", "text": ""}
{"id": "893137", "revid": "94902", "url": "https://it.wikipedia.org/wiki?curid=893137", "title": "Policheta", "text": ""}
{"id": "893139", "revid": "30232", "url": "https://it.wikipedia.org/wiki?curid=893139", "title": "Ferrovie in Angola", "text": ""}
{"id": "893141", "revid": "256896", "url": "https://it.wikipedia.org/wiki?curid=893141", "title": "Ferrovie in Algeria", "text": ""}
{"id": "893143", "revid": "256896", "url": "https://it.wikipedia.org/wiki?curid=893143", "title": "Ferrovie algerine", "text": ""}
{"id": "893144", "revid": "124622867", "url": "https://it.wikipedia.org/wiki?curid=893144", "title": "Regione di Oromia", "text": "La regione di Oromia (ufficialmente Stato regionale dell'Oromia) \u00e8 uno dei nove Stati regionali dell'Etiopia, che si estende nell'area centro-occidentale e centro-meridionale del Paese, coprendone circa un quarto dell'intera superficie, ed \u00e8 abitata in maggioranza da popolazioni oromo.\nGeografia fisica.\nL'Oromia \u00e8 la regione pi\u00f9 estesa e pi\u00f9 popolosa d'Etiopia, nel suo territorio \u00e8 compresa l'ex provincia di Arussi e parti del territorio delle ex province di Bale, Hararghe, Ilubabor, Caffa, Scioa, Sidamo e Uollegg\u00e0. La regione si estende nell'area centro-occidentale e nell'area centro-meridionale del paese.\nConfina a nord con le regioni di Benisciangul-Gumus, Amhara, Afar e con la citt\u00e0 di Dire Daua. A nord-est e ad est confina con la regione Somali. A sud ha un confine internazionale con il Kenya. A sud-ovest confina con la regione Nazioni, Nazionalit\u00e0 e Popoli del Sud e con la Regione dei Popoli Etiopi del Sud-Ovest, ed a ovest con la regione Gambela e ha un confine internazionale con il Sudan. La citt\u00e0 di Addis Abeba, nell'area centrale, e la regione di Harar, a nord-est, costituiscono delle enclave all'interno del territorio della regione.\nLa regione \u00e8 prevalentemente montuosa. Nell'area centro-settentrionale scorre il fiume Auasc. Numerosi sono i laghi nell'area centrale. I maggiori sono i laghi Zuai, Langana, Sciala e Abeita. Al confine con la regione Nazioni, Nazionalit\u00e0 e Popoli del Sud \u00e8 situato il lago Abaja.\nGeografia antropica.\nSuddivisioni amministrative.\nLa regione di Oromia \u00e8 suddivisa nelle seguenti 20 zone amministrative ed una zona speciale:\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 26.553.000 abitanti. Al censimento del 1994 la popolazione era di 18.732.525 abitanti. Il maggiore gruppo etnico risulta essere quello oromo (85%). La pi\u00f9 grossa minoranza \u00e8 quella amhara (9,1%).\nAlla data del censimento il 44,3% della popolazione risultava musulmana, il 41,3% cristiana copta, l'8,6 % protestante ed il 4,2% seguace di riti tradizionali."}
{"id": "893149", "revid": "486946", "url": "https://it.wikipedia.org/wiki?curid=893149", "title": "Ferrovie albanesi", "text": ""}
{"id": "893153", "revid": "486946", "url": "https://it.wikipedia.org/wiki?curid=893153", "title": "Ferrovie in Albania", "text": ""}
{"id": "893157", "revid": "124187122", "url": "https://it.wikipedia.org/wiki?curid=893157", "title": "Visayas", "text": "L'arcipelago delle Visayas raggruppa un gran numero di isole che formano la parte centrale dell'arcipelago delle Filippine.\nA nord delle Visayas c'\u00e8 la regione settentrionale caratterizzata dalla presenza della grande isola di Luzon (con la metropoli della capitale Manila). A sud c'\u00e8 la regione meridionale con al centro la grande isola di Mindanao.\nGeografia.\nLe Visayas si presentano come un gran numero di isole di varie forme e dimensioni addensate tra il Mar delle Filippine ad est e il Mar di Sulu ad ovest. Le isole maggiori sono:\nRegioni e province.\nLe Visayas si dividono in 3 regioni e 16 province.\nVisayas Occidentale (Regione VI)\nComprende le isole di Palawan e Panay e la met\u00e0 occidentale dell'isola di Negros. La capitale \u00e8 Iloilo e le province sono sei:\nVisayas Centrale (Regione VII)\nComprende le isole di Cebu e di Bohol e la parte orientale dell'isola di Negros. La capitale \u00e8 Cebu e le province sono quattro:\nVisayas Orientale (Regione VIII)\nComprende le isole di Leyte e Samar. La capitale \u00e8 Tacloban e le province sono sei:"}
{"id": "893170", "revid": "486946", "url": "https://it.wikipedia.org/wiki?curid=893170", "title": "Nostra Signora dell'Orto", "text": ""}
{"id": "893180", "revid": "119613579", "url": "https://it.wikipedia.org/wiki?curid=893180", "title": "Valle Orco", "text": "La Valle Orco (detta anche \"Valle di Locana\" o \"Valle di Ceresole\") \u00e8 una valle italiana situata nelle Alpi Graie nella citt\u00e0 metropolitana di Torino. Posta a Sud della Valle d'Aosta e a Nord delle Valli di Lanzo, congiunge Pont Canavese al Colle del Nivolet e termina a nord-ovest con la Punta Leynir.\nGeografia.\n il versante sinistro della valle, che guarda verso il Gran Paradiso (4.061\u00a0m s.l.m.) ed il suo massiccio, fa parte in larga misura dell'omonimo parco. Il versante destro culmina con il gruppo montuoso delle tre Levanne, delle quali la Levanna Centrale raggiunge l'altezza di 3619\u00a0m. Scavata dall'omonimo fiume Orco, \u00e8 disposta prevalentemente in direzione Ovest-Est. La valle \u00e8 particolarmente stretta, in particolare nella parte centrale, dove alcuni centri abitati in inverno non vedono il sole per molti giorni. Nella valle sono presenti alcune centrali idroelettriche; quella principale si trova a Rosone, frazione di Locana. Il lago principale \u00e8 il Lago di Ceresole.\nMonti.\nI principali monti che contornano la valle sono:\nValichi alpini.\nI principali valichi alpini che collegano la valle con le vallate vicine sono:\nLaghi.\nLa valle \u00e8 ricca di laghi, alcuni alpini naturali, altri invasi artificiali:\nGli invasi, formati da sbarramenti artificiali, sono atti ad alimentare le centrali idroelettriche che nella Valle Orco si snodano secondo la sequenza indicata:\nCentri principali.\nI centri principali che si incontrano salendo la valle sono:\nTurismo.\nLa valle ha acquistato una grande vocazione turistica, legata soprattutto alla presenza del Parco nazionale del Gran Paradiso.\nSport.\nLa valle \u00e8 rinomata per le numerose vie d'arrampicata. Nella seconda met\u00e0 degli anni settanta, seguendo la scia del mito della Yosemite Valley le pareti del \"Caporal\" diventano scenario della nascita del \"Nuovo Mattino\".\nIl bacino del Piantonetto \u00e8 il vero cuore di roccia del Gran Paradiso, le cime che lo circondano presentano belle pareti di varie esposizione e altezze, alcune fino a 600 metri. La roccia \u00e8 il caratteristico e bellissimo gneiss del gran Paradiso, ricco di regolari fessure e placche compatte, che ha da sempre costituito un forte richiamo per gli arrampicatori. Accanto a grandi vie classiche come la \u201cMalvassora\u201d al Becco della Tribolazione e la \u201cMellano-Perego\u201d al Becco di Valsoera ci sono vie pi\u00f9 moderne di grande impegno, alcune aperte con l\u2019uso del trapano; \u00a0ci sono arrampicate brevi e ben attrezzate ma non mancano itinerari di ogni difficolt\u00e0 su cui mettersi alla prova su terreno d\u2019avventura.\nIl girolago di Ceresole Reale, durante l'inverno si trasforma in una pista per lo sci di fondo, mentre ai Chiapili e a Locana all'Alpe Cialma si pratica lo sci di discesa.\nSul territorio \u00e8 presente la riserva di pesca Gran Paradiso aperta dall'ultima domenica di febbraio fino a Novembre. \nSul territorio sono presenti numerosi sentieri da praticare con le ciaspole, mountain - bike o semplicemente passeggiando. \nRifugi alpini.\nPer facilitare l'escursionismo di alta quota la valle \u00e8 dotata di alcuni rifugi alpini:"}
{"id": "893185", "revid": "1149807", "url": "https://it.wikipedia.org/wiki?curid=893185", "title": "Sam &amp; Max Hit the Road", "text": "Sam &amp; Max Hit the Road \u00e8 un'avventura grafica sviluppata e prodotta da LucasArts, inizialmente pubblicata nel 1993 per MS-DOS e nel 1995 per Mac OS sia su floppy che su CD, quest'ultimo contenente le tracce audio dei dialoghi. \u00c8 considerato universalmente una delle pietre miliari del genere anche per le innovazioni che, da questo titolo in avanti, caratterizzeranno il motore grafico.\nI personaggi di questo videogioco sono tratti dal fumetto \"Sam &amp; Max: Freelance Police\" creato da Steve Purcell. Lo stesso Purcell assieme a Sean Clark, Collette Michaud e Michael Stemmle ha lavorato alla stesura del design di questo gioco che \u00e8 apprezzato per la massiccia dose di humor che contiene.\nTrama.\nLa coppia di detective (Sam, un cane antropomorfo alto 183\u00a0cm e Max, un coniglio iperattivo alto 91,5\u00a0cm) \u00e8 chiamata a risolvere il mistero della sparizione di Bruno il bigfoot e Trixie la ragazza con il collo da giraffa attraversando una surreale America.\nModalit\u00e0 di gioco.\nDiversamente dalle precedenti avventure grafiche che utilizzano il motore SCUMM, questo videogioco non ha l'inventario ed il pannello con le azioni possibili nella parte bassa dello schermo. Il sistema di controllo si basa sull'uso del tasto destro del mouse per far scorrere una lista di icone rappresentanti le azioni possibili mentre l'inventario \u00e8 situato in una schermata separata. Una interfaccia simile venne in seguito usata in \"The Dig\" ed in tutti i giochi SCUMM seguenti.\nSequel.\nCirca un decennio dopo l'uscita dell'avventura grafica originale, LucasArts invia un comunicato alla stampa il 23 agosto 2002 annunciando il seguito di \"Sam &amp; Max Hit the Road\" intitolato \"Sam &amp; Max Freelance Police\". Il seguito - come l'originale - avrebbe dovuto essere un'avventura punta e clicca ambientata in mondi tridimensionali. Mike Stemmle, co-designer di \"Sam &amp; Max Hit the Road\", era il direttore capo di questo progetto assieme a Steve Purcell, il quale contribuiva con design e concept art. Bill Farmer e Nick Jameson erano anche questa volta i doppiatori ufficiali di Sam &amp; Max. Tuttavia il progetto venne inspiegabilmente annullato.\nUna nuova serie di episodi di Sam &amp; Max, \"Sam &amp; Max Season One (chiamato pi\u00f9 avanti Sam &amp; Max Save the World) fu\" in seguito annunciata dall'appena formata Telltale Games, una compagnia formata da numerosi ex-impiegati LucasArts in collaborazione con Steve Purcell ed il primo titolo fu distribuito il 17 ottobre 2006. Visto il successo la societ\u00e0 realizz\u00f2 anche la seconda serie, \"Sam &amp; Max Season Two o Sam &amp; Max Beyond Time and Space\" ed una terza Sam &amp; Max Season Three o Sam &amp; Max The Devil Playhouse. La Skunkape Games formata da alcuni vecchi membri della Telltale Games cre\u00f2 nel 2020 una remastered di \"Sam &amp; Max Season One\" e sta attualmente lavorando alle remastered per \"Sam &amp; Max Season Two\" e \"Sam &amp; Max Season Three\".\nDoppiaggio.\nQuesto episodio della serie \u00e8 stato l'unico a essere doppiato in italiano; nei sequel \"Sam &amp; Max: Season One\" e \"Season Two\" per la lingua italiana sono disponibili soltanto i sottotitoli.\nI doppiatori dei protagonisti sono Pier Luigi Zollo (Sam) e Riccardo Rovatti (Max)."}
{"id": "893190", "revid": "228587", "url": "https://it.wikipedia.org/wiki?curid=893190", "title": "Ahl", "text": ""}
{"id": "893209", "revid": "400694", "url": "https://it.wikipedia.org/wiki?curid=893209", "title": "AJI", "text": ""}
{"id": "893210", "revid": "30300", "url": "https://it.wikipedia.org/wiki?curid=893210", "title": "Guybrush", "text": ""}
{"id": "893234", "revid": "10364", "url": "https://it.wikipedia.org/wiki?curid=893234", "title": "Repubblica di Malta", "text": ""}
{"id": "893249", "revid": "400694", "url": "https://it.wikipedia.org/wiki?curid=893249", "title": "AMO", "text": ""}
{"id": "893260", "revid": "287204", "url": "https://it.wikipedia.org/wiki?curid=893260", "title": "305 (disambigua)", "text": ""}
{"id": "893272", "revid": "287204", "url": "https://it.wikipedia.org/wiki?curid=893272", "title": "306 (disambigua)", "text": ""}
{"id": "893275", "revid": "339392", "url": "https://it.wikipedia.org/wiki?curid=893275", "title": "Khrushchev", "text": ""}
{"id": "893277", "revid": "393899", "url": "https://it.wikipedia.org/wiki?curid=893277", "title": "Applicazione mobile", "text": "In informatica, un'applicazione mobile (nota anche con l'abbreviazione app, dall'inglese \"mobile application\", o \"mobile app\") \u00e8 un'applicazione software dedicata ai dispositivi di tipo mobile, quali smartphone o tablet, tipicamente progettata e realizzata in maniera pi\u00f9 \"leggera\" in termini di risorse hardware utilizzate rispetto alle classiche applicazioni per desktop computer, in linea con le restrizioni imposte dalla tipologia di dispositivo su cui \u00e8 installata e/o eseguita.\nDescrizione.\nComposta da un'interfaccia grafica ed un core di elaborazione, la versione mobile di un'applicazione (da non confondere con un'Applicazione portabile si differenzia dalle tradizionali applicazioni sia per il supporto con cui viene usata sia per la concezione che racchiude in s\u00e9: si tratta a tutti gli effetti di un software applicativo che per struttura informatica \u00e8 molto simile a una generica applicazione, ma che generalmente \u00e8 caratterizzata da una semplificazione ed eliminazione del non strettamente necessario, al fine di ottenere leggerezza, essenzialit\u00e0 e velocit\u00e0, in linea con le limitate risorse hardware dei dispositivi mobili rispetto ai desktop computer. Questo fa s\u00ec che le funzionalit\u00e0 delle app siano molto limitate in quanto molto mirate a una determinata funzione. Il nome stesso, di per s\u00e9 un'abbreviazione, pu\u00f2 essere percepito come una semplificazione del nome completo \"applicazione\" per dare l'idea di un qualcosa di semplice e piccolo. \nLe app si suddividono in \"app native \"e \"web app\", con i casi intermedi o misti che vengono talvolta definiti \"app ibride\". \nLa piccola icona che rappresenta un contatore di colore rosso posta nell'angolo destro superiore dell'icona di un'app si chiama \"badge\" e notifica all'utente il numero di elementi non letti.\nApp nativa.\nL'app nativa consiste in uno strumento informatico (spesso integrato ovvero non disinstallabile) che si utilizza interamente sul proprio dispositivo mobile, vale a dire un insieme di istruzioni informatiche progettate con lo scopo di rendere possibile un servizio o una serie di servizi o strumenti ritenuti utili o desiderabili dall'utente, creata appositamente per uno specifico sistema operativo. L'interazione diretta con le API messe a disposizione dal costruttore del sistema operativo garantir\u00e0 accesso immediato a tutte le funzionalit\u00e0 del dispositivo oltre a permettere prestazioni ottimali e migliorare sensibilmente l'usabilit\u00e0. Le app, infatti, vanno ad ampliare le capacit\u00e0 native del dispositivo incluse all'interno del sistema operativo (configurazione di base). Una volta acquistato il dispositivo, sia esso smartphone o tablet, si ha la possibilit\u00e0 di personalizzarlo aggiungendo nuove applicazioni a seconda dei propri gusti ed esigenze.\nApplicazione web.\nMentre una \"mobile app\" \u00e8 installata fisicamente e interamente sul dispositivo dell'utente, una \"web app\" \u00e8 sostanzialmente un collegamento verso un applicativo remoto, scritto in un linguaggio cross-platform come HTML5, con il codice dell'interfaccia utente che pu\u00f2 risiedere sul dispositivo mobile oppure essere anch'esso in remoto. Questa soluzione comporta delle importanti conseguenze in termini di funzionamento: il vantaggio principale di una \"web app\" consiste nel fatto di non incidere in alcun modo o in maniera minima sulle capacit\u00e0 di memoria del dispositivo e sulle sue capacit\u00e0 di calcolo dei dati in quanto il nucleo elaborativo e/o l'interfaccia utente dell'applicazione \u00e8 presente su server remoti. Tuttavia, per funzionare, una \"web app\" richiede il costante accesso a internet e le sue prestazioni dipenderanno in modo sensibile dalla velocit\u00e0 di connessione.\nApplicazioni ibride.\nSi tratta di applicativi mobili che sfruttano sia componenti nativi sia tecnologie web per gestire l'interfaccia e la logica dell'applicazione. L'utilizzo delle tecnologie web avviene attraverso il componente WebView. Semplificando, la struttura fissa (in pratica il modulo) \u00e8 installata sul dispositivo, i contenuti sono online (cloud o dominio privato).\nUniversal App.\nSi tratta di applicazioni che si piazzano a met\u00e0 strada tra applicazioni mobili e applicazioni tradizionali, comprendendo le caratteristiche di ambedue e avendo la possibilit\u00e0 di essere installate sia su apparati mobili sia fissi quali i PC. Questa soluzione \u00e8 stata introdotta, sviluppata e portata a uno stadio avanzato grazie al lavoro fatto da Microsoft sul sistema operativo Windows 10.\nDistribuzione e commercializzazione delle app.\nA differenza delle applicazioni tradizionali, che sono distribuite in modo molto eterogeneo nei dispositivi mobili, al fine di semplificare la ricerca e l'utilizzo delle applicazioni da parte di utenti anche inesperti, la loro distribuzione \u00e8 gestita da appositi distributori digitali (conosciuti perlopi\u00f9 con i termini anglosassoni \"store\" o \"market\") vincolati a un particolare sistema operativo, affinch\u00e9 contenga al proprio interno solo applicazioni compatibili con il sistema operativo del dispositivo mobile che si sta utilizzando. Tuttavia, col diffondersi delle applicazioni, esse sono reperibili ovunque, anche direttamente dai siti di coloro che le sviluppano o dalle aziende o qualsiasi privato che voglia mettere a disposizione una propria applicazione.\nSistemi operativi supportati e relativi distributori digitali.\nI principali sistemi operativi per dispositivi mobili che offrono un completo supporto per le app di nuova generazione sono sei:\nDistributori Android.\nAndroid \u00e8 il sistema operativo mobile pi\u00f9 diffuso ed essendo libero (\u00e8 basato sul kernel Linux) lo sviluppo nel proprio ambiente \u00e8 aperto a chiunque; per tal motivo dispone anche di diversi distributori digitali. Il distributore ufficiale \u00e8 Google Play che nel 2012 ha festeggiato 25 miliardi di applicazioni scaricate in meno di quattro anni (\u00e8 stato lanciato ufficialmente nel 2008). A giugno 2016 contava 2,2 milioni di applicazioni disponibili, risultando quindi il pi\u00f9 fornito tra i distributori. Altri distributori sono App-Shop di Amazon, AppBrain, Aptoide, F-Droid.\nDistributori BlackBerry.\nIl distributore di riferimento per i dispositivi BlackBerry \u00e8 BlackBerry App World.\nDistributori iOS.\nIl distributore digitale per l'ambiente iOS \u00e8 l'App Store.\nDistributori Windows.\nIl sistema operativo Windows Mobile \u00e8 supportato dal distributore ufficiale Windows Store.\nAmbiti di applicazione.\nHanno praticamente gli stessi ambiti delle applicazioni dei PC seppur presentando limiti rispetto a esse; la popolarit\u00e0 delle app ha continuato a crescere, cos\u00ec come il loro utilizzo fino a diventare strumenti indispensabili e irrinunciabili da avere al pari di uno smartphone. Uno studio \"comScore\" di maggio del 2012 ha, infatti, riportato un dato rilevante: l'utilizzo di app mobili ha superato quello della navigazione web, rispettivamente 51,1% contro 49,8%."}
{"id": "893281", "revid": "287204", "url": "https://it.wikipedia.org/wiki?curid=893281", "title": "309 (disambigua)", "text": ""}
{"id": "893284", "revid": "287204", "url": "https://it.wikipedia.org/wiki?curid=893284", "title": "Denigomodu", "text": "Denigomodu \u00e8 un distretto di Nauru. Fa parte della circoscrizione elettorale d'Ubenide assieme ai distretti di Baiti, Nibok e Uaboe.\nSi trova sulla costa occidentale dell'isola, e, oltre ad essere bagnato dall'Oceano Pacifico, confina con i distretti di Nibok, Buada e Aiwo. Ha una superficie di 1,18 km\u00b2 e una popolazione di circa 2850 abitanti.\nSul territorio si trovano il centro ospedaliero e il centro di pianificazione della Nauru Phosphate Corporation, un cimitero, una scuola, un centro commerciale, lo stadio, l'ospedale pubblico e la stazione meteorologica."}
{"id": "893295", "revid": "287204", "url": "https://it.wikipedia.org/wiki?curid=893295", "title": "312 (disambigua)", "text": ""}
{"id": "893296", "revid": "729019", "url": "https://it.wikipedia.org/wiki?curid=893296", "title": "Lexmark", "text": "Lexmark \u00e8 un'azienda statunitense che sviluppa e produce accessori per stampanti, incluse stampanti a getto d'inchiostro e laser, prodotti multifunzione, accessori e servizi per utenti privati e business.\nStoria.\nL'azienda Lexmark fu fondata nel 1991 come un'azienda minore della IBM. Nel 1995 Lexmark fu commercializzata al pubblico.\nOperazioni.\nGli uffici principali dell'azienda sono localizzati a Lexington (Kentucky), Stati Uniti d'America,\ned ha altri uffici dal Nord al Sud America, in Asia, Africa ed Europa. L'azienda ha pi\u00f9 di 13.200 dipendenti in tutto il mondo.\nLexmark \u00e8 stata un'azienda di Fortune 500 fino al 2009, e nel 2010 ha avuto 4,2 miliardi di dollari di erari.\nOltre a fabbricare prodotti hardware per se stessa, l'azienda produce anche stampanti per altre aziende, tra le quali Dell e Ibm Infoprint.\nHardware.\nLa serie di stampanti laser \"Optra\" vengono usate molto in ambienti aziendali, ed i suoi modelli all-in-one sono molto popolari.\nUna lista di modelli Optra ed altri prodotti Lexmark:\nNella met\u00e0 degli anni novanta Lexmark produsse per la IBM le tastiere Modello M. Il brevetto fu venduto anni dopo alla Unicomp.\nLe nuove offerte della Lexmark includono i seguenti prodotti:\nSoftware.\nL'azienda offre anche molti pacchetti di programmi chiamati Lexmark Document Solutions Suite (LDSS)). Il programma \u00e8 costituito da dieci soluzioni per migliorare i processi aziendali:"}
{"id": "893301", "revid": "287204", "url": "https://it.wikipedia.org/wiki?curid=893301", "title": "318 (disambigua)", "text": ""}
{"id": "893316", "revid": "287204", "url": "https://it.wikipedia.org/wiki?curid=893316", "title": "319 (disambigua)", "text": ""}
{"id": "893318", "revid": "36426", "url": "https://it.wikipedia.org/wiki?curid=893318", "title": "Palazzo Cevoli", "text": "Palazzo Cevoli si trova a Pisa tra via San Martino e vicolo del Moro.\nStoria e descrizione.\nFu costruito nel XIV secolo unendo tre edifici del XII o XIII secolo, gi\u00e0 separati da chiassetti, abitazione dei Della Gherardesca, conti di Donoratico, la famiglia del celeberrimo Conte Ugolino. I Cevoli o Ceuli invece provenivano dall'omonimo paese delle colline pisane e divennero proprietari del palazzo nel XVIII secolo.\nLa grande facciata su Via San Martino presenta i frammenti, pi\u00f9 o meno ben conservati, dei nove pilastri che erano alla base delle strutture medievali, sui quali scaricavano gli archi ribassati che sostenevano i solai dei vari piani. Tra pilastro e pilastro, a distanze regolari, sono state incassate le finestre settecentesche, impreziosite da cornici in pietra serena.\nAll'interno \u00e8 stato ritrovato un frammento di affresco con due teste di santi risalente al Trecento."}
{"id": "893327", "revid": "287204", "url": "https://it.wikipedia.org/wiki?curid=893327", "title": "320 (disambigua)", "text": ""}
{"id": "893328", "revid": "121715544", "url": "https://it.wikipedia.org/wiki?curid=893328", "title": "Aue (Sassonia)", "text": "Aue \u00e8 un comune di abitanti del libero stato della Sassonia, Germania, nel circondario dei Monti Metalliferi. Aue si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nAue fu per la prima volta menzionata in un documento del 1173 come \"Owe\", che significa \"il prato\" alla confluenza del Schwarzwasser e del Zwickauer Mulde. Uno degli edifici pi\u00f9 antichi di Aue \u00e8 la chiesa dell'ex monastero \"Kl\u00f6sterlein Zelle\". Costruito nel Medioevo, il Kl\u00f6sterlein Zelle fu in gran parte smantellato durante il periodo industriale.\nOriginariamente un affresco, una delle testimonianze d'arte in Sassonia pi\u00f9 antiche che ritraeva imperatore Federico Barbarossa, Maria ed un vescovo, era situato sulla parete orientale del Kl\u00f6sterlein. Durante gli anni '30 fu rimosso per essere restaurato ed ora si trova nella cappella di Sant'Anna vicino alla cattedrale di Freiberg, mentre una copia di H. Beck \u00e8 situata nella Friedenskirche Aue-Zelle di Aue.\nDurante la seconda guerra mondiale, fu istituito qui un sottocampo del Campo di concentramento di Flossenb\u00fcrg. Dopo la fine della seconda guerra mondiale nel 1945, la citt\u00e0 non fu occupata n\u00e9 dall'esercito sovietico n\u00e9 dall'esercito americano per un paio di settimane, infatti fece parte della \"Libera Repubblica di Schwarzenberg\" (in tedesco \"Freie Republik Schwarzenberg\"), descritta nel libro \"Schwarzenberg\" di Stefan Heym.\nSport.\nL'Erzgebirge Aue \u00e8 la principale societ\u00e0 calcistica cittadina: lo stadio casalingo \u00e8 l'Erzgebirgsstadion."}
{"id": "893333", "revid": "287204", "url": "https://it.wikipedia.org/wiki?curid=893333", "title": "321 (disambigua)", "text": ""}
{"id": "893347", "revid": "287204", "url": "https://it.wikipedia.org/wiki?curid=893347", "title": "322 (disambigua)", "text": ""}
{"id": "893348", "revid": "84184", "url": "https://it.wikipedia.org/wiki?curid=893348", "title": "Autostrada A3 (Romania)", "text": "L'autostrada A3, denominata autostrada Transilvana, \u00e8 un'autostrada in costruzione in Romania. Sar\u00e0 a quattro corsie, lunga 588\u00a0km, da Bucarest fino ad Oradea, al confine con l'Ungheria, via Bra\u0219ov, nel centro della Romania.\n\u00c8 il pi\u00f9 grande progetto di infrastruttura in Europa con un costo totale previsto di 7,2 miliardi di euro.\nProgetto.\nL'autostrada collegher\u00e0 le seguenti citt\u00e0: Bucarest, Ploie\u0219ti, Bra\u0219ov, F\u0103g\u0103ra\u0219, Sighi\u0219oara, T\u00e2rgu Mure\u0219, Cluj-Napoca, Zal\u0103u e Oradea. Il primo segmento di 19\u00a0km, da Bucarest a Moara Vl\u0103siei, assegnato ad un'impresa italiana, verr\u00e0 costruito a sei corsie per favorire il traffico dei pendolari e quello turistico nei pressi della capitale; l'autostrada attraverser\u00e0 quindi i Carpazi lungo la Valle di Prahova (Ploie\u0219ti - Bra\u0219ov: il segmento \u00e8 considerato la sezione pi\u00f9 difficile da costruire). Esso fornir\u00e0 anche l'accesso al futuro Terminal 2 dell'aeroporto Henri Coand\u0103 e per la futura autostrada A5 (Ploie\u0219ti - Chi\u0219in\u0103u), attraverso l'interscambio di Ploie\u0219ti Ovest. L'A3 seguir\u00e0 quasi lo stesso percorso della strada DN1 (Drum National 1), che \u00e8 divenuta insufficiente a causa del tasso di crescita del traffico tra Bucarest e la Transilvania. La porzione di strada tra Bucarest e Ploie\u0219ti \u00e8 stata inaugurata il 19 luglio 2012.\nLavori.\nIl contratto per la costruzione dell'autostrada \u00e8 stato assegnato dal governo romeno direttamente (senza alcuna offerta di concorrenza) alla societ\u00e0 americana Bechtel. Questo ha causato alcuni problemi politici in seno al Parlamento e ha causato tensioni con l'Unione europea.\nA novembre 2009 sono stati inaugurati i primi 42 chilometri nel tratto Gil\u0103u-Turda che consentono cos\u00ec di evitare l'abitato di Cluj Napoca.\n L'opera su Bucarest - Ploie\u0219ti, sezione della A3, \u00e8 iniziato il 15 marzo 2007.\nAd Aprile 2013 il governo Rumeno ha preferito ritirare il mandato alla ditta americana Bechtel (dopo aver completato appena 52 km in 9 anni) e andare incontro a una penale di 30 milioni di euro. In tale data, alla Compagnia Nazionale delle Autostrade e Strade Nazionali della Romania S.A. \u00e8 stata delegato il compito di trovare un nuovo costruttore a cui assegnare lo sviluppo del opera.\nLotti di costruzione.\nPrimo lotto.\nIl primo lotto, la fine dei lavori al quale presenta le seguenti caratteristiche:\nI sublotti nei quali \u00e8 stato suddiciso il cantiere erano cos\u00ec suddivisi:\nSecondo lotto.\nIl secondo lotto presenta le seguenti caratteristiche:\nLo stesso \u00e8 suddiviso in numero minore di sub lotti:"}
{"id": "893356", "revid": "2215637", "url": "https://it.wikipedia.org/wiki?curid=893356", "title": "323 (disambigua)", "text": ""}
{"id": "893368", "revid": "287204", "url": "https://it.wikipedia.org/wiki?curid=893368", "title": "324 (disambigua)", "text": ""}
{"id": "893371", "revid": "118751763", "url": "https://it.wikipedia.org/wiki?curid=893371", "title": "Basso Giuba", "text": "Basso Giuba (in Somalo \"Jubbada Hoose\"; in arabo\u062c\u0648\u0628\u0627 \u0627\u0644\u0633\u0641\u0644\u0649 \"J\u016bbb\u0101 as-Sufl\u00e1\") \u00e8 una regione dello Stato federale dell'Oltregiuba, nel sud della Somalia.\nIl capoluogo \u00e8 Chisimaio. Altre localit\u00e0 della regione sono Giumbo e Afmad\u00f9.\nProvince.\nIl Basso Giuba \u00e8 costituito dalle seguenti province:\nFanno parte della regione anche le isole dei Bagiuni"}
{"id": "893376", "revid": "1702319", "url": "https://it.wikipedia.org/wiki?curid=893376", "title": "Salom\u00e8 (opera)", "text": "Salom\u00e8 (\"Salome\") \u00e8 un'opera in un atto e un balletto di Richard Strauss, su libretto dello stesso compositore, basato sulla traduzione in tedesco di Hedwig Lachmann dell'omonimo dramma in francese di Oscar Wilde.\nFu rappresentata il 9 dicembre 1905 alla K\u00f6nigliches Opernhaus di Dresda, diretta da Ernst von Schuch, e raccolse un successo clamoroso. Richard Strauss diresse la prima rappresentazione italiana al Teatro Regio di Torino il 22 dicembre 1906, con protagonista Gemma Bellincioni; inoltre si ricordano le eccellenti prestazioni del tenore Alessandro Virginio Dolci intorno al 1918 in Italia e all'estero.\nGenesi.\nA suggerire a Strauss di musicare la \"Salom\u00e8\" di Wilde fu il poeta Anton Lindner che ne cur\u00f2 anche una prima riduzione del testo. Strauss prefer\u00ec per\u00f2 ricorrere alla traduzione tedesca della scrittrice Hedwig Lachmann. Il libretto musicato corrisponde quindi quasi integralmente all'originale di Wilde.\nLa partitura, cominciata nel 1902 fu completata a Berlino il 20 giugno 1905.\nTrama.\nLa vicenda \u00e8 ambientata nella reggia di Erode a Gerusalemme.\nScena prima. Mentre \u00e8 in corso uno splendido banchetto, il paggio di Erodiade mette in guardia Narraboth dal lasciarsi ammaliare dal fascino lunare di Salom\u00e8. Intanto si ode la voce del profeta Jokanaan (Giovanni Battista), imprigionato in una cisterna, che annuncia l'arrivo del Messia.\nScena seconda. Salom\u00e8 compare sulla terrazza e, incuriosita dalla profetica voce di Jokanaan, ordina alle guardie di infrangere gli ordini di Erode e di liberare l'uomo dalla cisterna.\nScena terza. Jokanaan, liberato dalla sua prigione, condanna fermamente i peccati di Erode e di Erodiade. Salom\u00e8 lo osserva e il profeta, quando se ne accorge, scaccia la giovane, che \u00e8 sempre pi\u00f9 attratta da lui e che vorrebbe baciarlo. Narraboth, sentendosi tradito da Salom\u00e8, si pugnala. Jokanaan maledice la giovane e fa ritorno nella cisterna.\nScena quarta. Escono sulla terrazza Erode ed Erodiade. Erodiade \u00e8 turbata dalla presenza del profeta e accusa il marito di esserne spaventato. Frattanto gli Ebrei e i Nazareni disquisiscono sull'identit\u00e0 del profeta, ritenuto da alcuni il Messia, da altri il profeta Elia. Erode, indifferente, chiede a Salom\u00e8 di danzare per lui promettendo di darle qualsiasi cosa desideri. Dopo aver danzato la \"Danza dei sette veli\", la giovane chiede di ricevere su un piatto d'argento la testa mozzata di Jokanaan. Erode tenta invano di dissuaderla e alla fine deve esaudire la richiesta della figliastra. Ricevuta la testa, Salom\u00e8 ne bacia la bocca coperta di sangue. Erode, sdegnato, ordina ai soldati di ucciderla.\nOrganico orchestrale.\nL'imponente organico orchestrale prescrive:"}
{"id": "893378", "revid": "287204", "url": "https://it.wikipedia.org/wiki?curid=893378", "title": "327 (disambigua)", "text": ""}
{"id": "893386", "revid": "62748", "url": "https://it.wikipedia.org/wiki?curid=893386", "title": "Palazzo delle Tuler\u00edes", "text": ""}
{"id": "893390", "revid": "287204", "url": "https://it.wikipedia.org/wiki?curid=893390", "title": "330 (disambigua)", "text": ""}
{"id": "893409", "revid": "767487", "url": "https://it.wikipedia.org/wiki?curid=893409", "title": "Mario Vaghi", "text": "\u00c8 stato sindaco della sua citt\u00e0 natale per 14 anni.\nDeputato nella V e VI Legislatura, ha ricoperto la carica di segretario della Commissione Difesa.\nIn occasione del 30\u00ba anniversario della sua scomparsa, \u00e8 stato pubblicato un libro in sua memoria: \"Mario Vaghi, sindaco di Cesano Maderno e onorevole della Brianza\", a cura di Vania Crippa, con prefazione di Giulio Andreotti e contributi, tra gli altri, di Carlo Sangalli, Gianni Mura, Renzo Martinelli e Luigi Losa."}
{"id": "893411", "revid": "74801", "url": "https://it.wikipedia.org/wiki?curid=893411", "title": "Giancarlo Alessandrini", "text": "Biografia.\nDopo aver conseguito il diploma all'Istituto d'Arte di Ancona, entra nel 1972, su consiglio del disegnatore Silvano Marinelli, nella redazione del \"Corriere dei Ragazzi\" per il quale pubblica serie da lui disegnate come \"Uomini contro\", \"Fumetto verit\u00e0\", \"Anni 2000\" e \"Lord Shark\" su sceneggiature di vari autori. Il primo racconto pubblicato appartiene alla serie \"Dal nostro inviato nel Tempo\" su testi di Mino Milani. La collaborazione con lo studio di Alberto Giolitti lo porta a realizzare storie per il mercato inglese, edite dalla Fleetway.\nSu testi di Castelli e Gomboli illustra la breve serie di 8 episodi, \"Eva Kant\", pubblicata sull'edizione italiana di \"Cosmopolitan\" nel 1976, successivamente raccolta in un volume intitolato \"Eva Kant - Lontano da Diabolik\", edito da Arnoldo Mondadori Editore. Inizia a collaborare con la Sergio Bonelli Editore nel 1977 disegnando sei episodi della serie \"Ken Parker\" e uno della collana \"Un uomo, un'avventura dal titolo\" \"L'uomo di Chicago.\" PEr un breve periodo collabora con la Mondadori, nel 1978, alla testata \"SuperGulp!\", per la quale disegna anche la serie \"Allan Quatermain\" (una versione embrionale del futuro \"Martin Myst\u00e8re\"), scritta da Castelli, e quella di \"Steve Vandam\", scritta da Tiziano Sclavi. Nel 1980, entra a far parte anche dello staff de \"Il Giornalino\", dove rester\u00e0 fino al 1983 realizzando fra le varie cose, la serie \"Rosco &amp; Sonny\", scritta da Claudio Nizzi, alcuni episodi della serie \"Ai confini dell'avventura\" tratta dai documentari di Folco Quilici e scritta da Sanmauro, e \"Storie di tutti i tempi\", scritta da Renata Gelardini.\nIl sodalizio con Castelli porta alla nascita, nel 1982, di \"Martin Myst\u00e8re\", personaggio del quale \u00e8 il creatore grafico, disegnatore principale per lungo tempo e autore di tutte le copertine. Con Roberto Dal Pr\u00e0 realizza nel 1990, per la rivista Torpedo della ACME, \"L'Uomo di Mosca\", che verr\u00e0 poi pubblicato anche in Francia; sempre per la ACME realizza alcune storie brevi pubblicate sulle riviste \"Splatter\" e \"Mostri.\"\nDal 1991 su \"L'Eternauta\" vengono pubblicate le storie del detective \"Anastasia Brown\" sempre su testi di Dal Pra, oltre a un episodio della serie \"Zona X presenta\", scritto da Antonio Serra e, nel 1992, vince lo \"Yellow Kid\" come miglior disegnatore italiano. Pubblica anche su \"Comic Art\" come autore completo realizzando due brevi racconti della serie \"Fatti e misfatti a Planet Arium.\"\nNel 1993 pubblica in Francia una serie su Indiana Jones edita da Bagheera e diventa il copertinista della serie Zona X, per la quale disegna anche due episodi nel 1996 e nel 1998.\"\"\nnel 2004 realizza il tredicesimo \"Dylan Dog Gigante\" e, nel 2006, il ventesimo \"Texone\" (albo speciale di formato gigante pubblicato con cadenza annuale e dedicato al personaggio \"Tex\").\nNel 2013 disegna il suo primo \"Dylan Dog\" nella serie regolare, il n. 324 \"L'odio non muore mai\", su soggetto e sceneggiatura di Luigi Mignacco.\nPer il mercato francese ha realizzato anche la serie di ambientazione fantasy \"Outremer\", su testi di Vincenzo Beretta pubblicata poi anche in Italia da Alessandro Editore.\"\"\nStile.\nDal punto di vista stilistico, \u00e8 soprattutto nel corso del suo lavoro su Martin Myst\u00e8re che Alessandrini ha potuto curare l'evoluzione del proprio tratto: dagli anni settanta alla seconda met\u00e0 degli ottanta questo era caratterizzato dall'uso di un forte tratteggio e dall'impiego massiccio del nero. In seguito l'autore si \u00e8 avvicinato allo stile di disegno tipico della cosiddetta linea chiara di origine franco-belga, adottando come modello il lavoro del disegnatore francese Moebius. Queste influenze sono particolarmente evidenti nei racconti spiccatamente fantasy illustrati per la miniserie \"Magic Patrol\" (apparsi su \"Zona X\" per i testi di Vincenzo Beretta)."}
{"id": "893412", "revid": "1684799", "url": "https://it.wikipedia.org/wiki?curid=893412", "title": "333 (disambigua)", "text": ""}
{"id": "893414", "revid": "287204", "url": "https://it.wikipedia.org/wiki?curid=893414", "title": "334 (disambigua)", "text": ""}
{"id": "893415", "revid": "123863795", "url": "https://it.wikipedia.org/wiki?curid=893415", "title": "Tom Hulce", "text": "Carriera.\nEsordisce al cinema nel 1977 con il film \"September 30, 1955\". Successivamente partecipa al pi\u00f9 popolare \"Animal House\" nel ruolo di Larry \"Pinto\" Kroger, al fianco di John Belushi. Nel 1984 ottiene il ruolo di Wolfgang Amadeus Mozart nel film diretto da Milo\u0161 Forman \"Amadeus\", battendo colleghi come Mel Gibson, Kenneth Branagh, Mark Hamill e Tim Curry (questi ultimi due interpretarono il personaggio solo a Broadway). Per questa parte ha vinto il premio David di Donatello 1985 come miglior attore straniero ed \u00e8 stato candidato al Premio Oscar nel 1985 come miglior attore protagonista, senza per\u00f2 vincere la statuetta poich\u00e9 battuto dal collega F. Murray Abraham, interprete di Antonio Salieri nello stesso film.\nHa inoltre partecipato ai film \"Echo Park\" (1986) di Robert Dornhelm, \"Slamdance - Il delitto di mezzanotte\" (1987) di Wayne Wang, \"Nick e Gino\" (1988) di Robert M. Young (ottenendo la candidatura al Golden Globe nel 1989 come miglior attore drammatico), \"Shadowman\" (1988) di Piotr Andrejew, \"Parenti, amici e tanti guai\" (1989) di Ron Howard, \"Il proiezionista\" (1991) di Andrei Konchalovsky, \"Fearless - Senza paura\" (1993) di Peter Weir, \"Frankenstein di Mary Shelley\" (1994) di Kenneth Branagh e \"Il gobbo di Notre Dame\" (1996) di Gary Trousdale e Kirk Wise, dove presta la voce al protagonista Quasimodo. Successivamente ha avuto piccoli ruoli in \"Vero come la finzione\" (2006) di Marc Forster e \"Jumper - Senza confini\" (2008) di Doug Liman. \u00c8 apparso anche nel film televisivo \"Murder in Mississippi\" del 1990.\nHa prodotto l'adattamento cinematografico del libro \"Una casa alla fine del mondo\" scritto da Michael Cunningham. Il film ha avuto come interpreti Colin Farrell, Robin Wright Penn e Sissy Spacek, ed \u00e8 stato diretto dal regista Michael Mayer, che in seguito ha lavorato a \"Spring Awakening\", progetto teatrale vincitore di un Tony Award scritto e prodotto dallo stesso Hulce. A Broadway Hulce ha recitato in spettacoli come \"A Memory of Two Mondays\", scritto da Arthur Miller, \"Equus\", scritto da Peter Shaffer (autore di \"Amadeus\"), \"A Few Good Men\", scritto da Aaron Sorkin e da cui \u00e8 stato tratto il film \"Codice d'onore\" (1992) con Tom Cruise, \"The Normal Heart\", presentato al Teatro del West End di Londra, e infine \"Amleto\", recitato al Royal Shakespeare Theatre. Grazie alla sua interpretazione di \"A Few Good Men\" Hulce \u00e8 stato candidato al Tony Award nel 1990.\nDoppiatori italiani.\nDa doppiatore \u00e8 sostituito da:"}
{"id": "893416", "revid": "287204", "url": "https://it.wikipedia.org/wiki?curid=893416", "title": "337 (disambigua)", "text": ""}
{"id": "893418", "revid": "287204", "url": "https://it.wikipedia.org/wiki?curid=893418", "title": "340 (disambigua)", "text": ""}
{"id": "893419", "revid": "767487", "url": "https://it.wikipedia.org/wiki?curid=893419", "title": "Alessio Lega", "text": "\"Artista che disdegna i palchi troppo illuminati, si \u00e8 creato una solida fama tutta fondata sulla coerenza stilistica e di contenuti, e su un talento che nessuno oserebbe discutere.\" (Valerio Evangelisti) \n\"\u201cUno come Alessio Lega, per esempio, io lo considero un genio.\u201d\" (Sergio S. Sacchi, direttore del Club Tenco)\nBiografia.\nHa iniziato a cantare e scrivere canzoni nel 1985, esordisce in pubblico nel corso di una festa politica della sinistra alla Villa Comunale di Lecce nel 1988. Negli anni Novanta per lui la musica \u00e8 un\u2019attivit\u00e0 laterale e si dedica ai fumetti. Si trasferisce a Milano, per frequentare la Scuola del Fumetto, per vivere fa vari lavori (facchino, aiuto-cuoco, ecc.) e dal 1997 al 2009 lavora come impiegato (\u201cimpiegatuccio kafkiano\u201d, dice in molte interviste) in una grande azienda televisiva a Milano, dov\u2019\u00e8 sindacalmente molto attivo.\nIl 25 dicembre 1997 tiene il primo concerto pubblico a Milano e da allora la sua attivit\u00e0 concertistica, fino a quel momento sporadica, si comincia ad ampliare dai centri sociali alle feste di piazza, biblioteche e circoli culturali. Dopo aver militato in diverse organizzazioni della sinistra comunista (FGCI a 14 anni, poi DP), dal 1995 diventa un Anarchico militante, collettivista e malatestiano, partecipando non solo a iniziative politiche ma alla stampa di movimento (dal 2002 \u00e8 un collaboratore fisso di A Rivista Anarchica).\nLega compone canzoni esistenziali, \"politiche\" e d'amore e si dedica parallelamente ad adattare in traduzione italiana le canzoni degli autori francofoni (Brel, Brassens, Ferr\u00e9 e moltissimi altri). Il suo repertorio \u00e8 inoltre arricchito da canzoni popolari e interpretazioni di autori italiani del passato.\nI suoi concerti alternano e mescolano tutti questi repertori. Dopo oltre un lustro di attivit\u00e0 concertistica sempre pi\u00f9 apprezzata e forte di un repertorio di decine di canzoni originali, Alessio Lega esordisce in Cd nel 2004 con Resistenza e Amore, vincendo la Targa Tenco.\nL'attivit\u00e0 discografica.\nNegli anni novanta Alessio Lega ha prodotto due demo con registrazioni casalinghe non professionali, accompagnandosi da solo con la chitarra (come nei concerti), alcune di quelle canzoni restano reperibili su web e tuttora fra le pi\u00f9 apprezzate del suo repertorio (La tomba di Bakunin, Avventure di carta, Soledad hermana).\nNel 2002 esce Dall\u2019ultima galleria, il suo primo singolo (allegato al libro Piccolo Dizionario degli Orrori); si tratta di una canzone (tuttora fra le sue pi\u00f9 famose) relativa ai fatti di Genova del 2001, dove Alessio era presente.\nNel 2002 avvia una collaborazione col musicista veronese Federico \u201cRocco\u201d Marchi (che rimarr\u00e0 da allora il suo pi\u00f9 storico collaboratore e il produttore artistico di tutti i suoi dischi) a sua volta membro del gruppo dell\u2019indie italiano Mariposa. Con i Mariposa incide Resistenza e amore, che viene premiato e presentato al Premio Tenco 2004.\nFedele ai suoi principi libertari Lega offre questo disco, e tutte le sue canzoni liberamente fruibili e scaricabili su web.\nNel 2006 esce il suo secondo disco: Sotto il pav\u00e9 la spiaggia che contiene versioni italiane inedite di cinque cantautori francesi, Brassens, Brel, L\u00e9o Ferr\u00e9, Leprest e Renaud. Agli arrangiamenti del disco, come alle tourn\u00e9e di quegli anni collabora una costola dei Mariposa: i Mokacyclope. Il disco entra nella cinquina del Tenco.\nNel 2007 esce l\u2019album dal vivo Zollette, dal titolo del brano dedicato al giornalista Enzo Baldoni ucciso in Iraq nel 2004. Registrato il 10 marzo 2006 all'Auditorium \u201cPeppino Impastato\u201d di Ponteranica con i Mokacyclope, \u00e8 prodotto da Altromercato per il circuito delle botteghe equosolidali.\nNel 2008 esce l\u2019Ep E ti chiamaron matta (co-firmato da Rocco Marchi). Si tratta della reincisione (con nuovi arrangiamenti) di un disco del 1971 di Gianni Nebbiosi per i Dischi del Sole. Sono 6 canzoni di denuncia sulla realt\u00e0 dei manicomi negli anni che precedono la Legge Basaglia.\nNon casualmente esce nel trentesimo anniversario di quella legge e d\u00e0 luogo a una tourn\u00e9e negli ex-manicomi italiani. Il disco sar\u00e0 ristampato nel quarantesimo anniversario della legge (2018) con un ampio booklet arricchito dalla testimonianza dello scrittore-psicoterapeuta Piero Cipriano e di una nuova lunga ballata inedita cantata con Ascanio Celestini, sul caso di Franco Mastrogiovanni, morto durante un TSO.\nNel 2008 esce anche il libro Canta che non ti passa - basato sugli articoli della rubrica musicale \u201cE compagnia cantante\u201d su A Rivista Anarchica - al quale \u00e8 allegato l\u2019album Compagnia cantante arrangiato dal contrabbassista Roberto Bartoli, che contiene le versioni cantate di canzoni francofone, ispaniche e slave. Anche questo disco \u00e8 preso in esame dal Tenco fra i cinque migliori dell\u2019anno.\nNel marzo del 2013 esce il Cd Mala Testa (anche in versione vinile), si tratta del secondo disco di inediti. Alessio Lega lo considera il suo capolavoro, dal momento che precisa la sua direzione artistica: non pi\u00f9 canzone d\u2019autore, ma \"canto di un cantastorie contemporaneo, narrazione in musica di vicende reali\".\nNel 2014 \u00e8 fra i promotori (con Franco Fabbri) e interpreti del riallestimento dello storico spettacolo del 1964 Bella Ciao del Nuovo Canzoniere.\nSotto la direzione di Riccardo Tesi e con le voci di Ginevra di Marco, Lucilla Galeazzi ed Elena Ledda questa fortunata rilettura gira il mondo e nel 2015 d\u00e0 origine a un disco.\nNel 2015 esce il Cd AlbumConcerto, registrata dal vivo con i Malfattori, gruppo estemporaneo che sposta le sonorit\u00e0 verso il folk-rock: il disco contiene solo brani inediti, 9 nuove canzoni e 7 riletture di brani popolari e d\u2019autore. Fra questi Maria tabacchina che \u00e8 inserita nella colonna sonora del film Viva la sposa.\nNel 2017 esce Mare Nero, un nuovo Cd di inediti, pi\u00f9 vario ed eterogeneo nel suono del precedente Mala Testa, ha un buon riscontro di critica (la canzone Ambaradan, dedicata alle stragi del colonialismo italiano, \u00e8 nella cinquina dei migliori brani per il Premio Tenco), ma l\u2019autore si dichiara complessivamente \"insoddisfatto dal disco\".\nNell\u2019ottobre del 2018 viene presentato in anteprima al Premio Tenco una delle opere pi\u00f9 ambiziose e di lunga gestazione di Alessio Lega: Nella Corte dell'Arbat - Le canzoni di Bulat Okud\u017eava. Si tratta di una raccolta di canzoni di uno dei pi\u00f9 grandi poeti-cantautori russi tradotte da Alessio (con l'ausilio della slavista Giulia De Florio) e interpretate in italiano. Il disco uscito ufficialmente nel marzo dell\u2019anno seguente gli \u00e8 valso la Targa Tenco 2019 come Miglior Interprete.\nSempre nel 2018 partecipa all'album \"Powerillusi &amp; Friends\" dei Powerillusi, eseguendo il brano \"La voglia di non lavorare\" (con l'accompagnamento di Rocco Rosignoli al mandolino e Guido Baldoni alla fisarmonica).\nNel 2019 incide in duo con Guido Baldoni Banditi, ribelli, principesse, uomini, dei e viaggiatori, un Cd di riletture per voce e fisarmonica delle canzoni di Fabrizio de Andr\u00e9, destinato alla vendita nei concerti.\nAlla fine dello stesso anno esce anche l'Ep vinile in edizione non venale firmata e numerata Canzone della mia vita, 5 nuove versioni di Bulat Okud\u017eava e un brano inedito a lui dedicato.\nGli spettacoli e i collaboratori.\nAlessio Lega ha un gruppo di collaboratori fissi: musicisti, attori, scrittori, intellettuali vari, coi quali ha dato vita a numerosi spettacoli teatrali e musicali e varie operazioni editoriali.\nI gi\u00e0 citati Rocco Marchi e Mariposa (Enrico Gabrielli, Gianluca Giusti, Michele Orvieti, Enzo Cimino), i Mokacyclope (una costola dei Mariposa con il batterista Mimmo Mellace) e la contrabbassista Francesca Baccolini. Con Rocco Marchi produce i recital E ti chiamaron matta, Il circo delle pulci nell\u2019orecchio, Leggera, galera, bufera (sul mondo picaresco della marginalit\u00e0 sociale).\nGuido Baldoni, fisarmonicista, pianista, tastierista, attore e cantante, dal 2009 diventa il suo pi\u00f9 assiduo collaboratore, partecipando a tutte le sue incisioni e ai principali spettacoli.\nI progetti live pi\u00f9 ambiziosi e replicati sono 100 anni di canzone d'autore e Vinili: in entrambi i casi, Alessio Lega (voce e chitarra) e Guido Baldoni (fisarmonica e voce) ripercorrono la storia della musica italiana d'autore attraverso una serie di cinque concerti e pi\u00f9 di cento canzoni storiche.\nFra gli spettacoli di Alessio Lega ce ne sono alcuni dedicati a importanti personalit\u00e0 della cultura italiana: Dove si andr\u00e0: le canzoni di Franco Fortini. Altri recenti spettacoli sono dedicati a Ivan Della Mea, Paolo Ciarchi, ai poeti russi (Gran Cabaret Sovietico).\nDal 2012 con Ascanio Celestini porta in scena spettacoli di monologhi e canzoni improntati a vari temi: E ci chiamaron matti (sulla repressione mentale), La costruzione (sul lavoro), Migranti santi presunti latitanti (sull\u2019emigrazione).\nDal 2002 ha partecipato a tutte le edizioni di Piazza Carlo Giuliani, l\u2019incontro musicale del 20 luglio in Piazza Alimonda a Genova.\nConsiderato il pi\u00f9 attivo cantore sociale della sua generazione, dal 2005 ha intensificato i rapporti con l\u2019Istituto Ernesto de Martino, partecipando a tutti i principali spettacoli del Nuovo Canzoniere Italiano, esibendosi con i pi\u00f9 importanti cantori popolari: Fausto Amodei, Ivan Della Mea, Paolo Ciarchi, Paolo Pietrangeli, Giovanna Marini, Gualtiero Bertelli, ecc.\nScrittore e pubblicista.\nAlessio Lega ha scritto alcuni libri e molti articoli, principalmente ma non solo di argomento musicale.\nNel 2008 \u00e8 uscito Canta che non ti passa con Cd allegato (Stampa Alternativa).\nNel 2012 ha pubblicato Incrocio di Sguardi, un libro-conversazione con Ascanio Celestini per l\u2019editore libertario Eleuthera.\nNel 2015 \u00e8 uscita in edizione non venale (120 copie) la raccolta di poesie Carta Canta per Sartoria Utopia.\nDel 2015 \u00e8 anche la biografia Bakunin, il demone della rivolta (Eleuthera).\nNel maggio 2019 \u00e8 uscita per Agenzia X la prima biografia di Ivan Della Mea, scritta da Alessio Lega in occasione del decennale della morte del cantastorie milanese. Si intitola: La nave dei folli, vita e canti di Ivan Della Mea.\nHa avuto una rubrica fissa su A/Rivista Anarchica in cui ha trattato di musica.\nHa scritto e scrive per: la rivista musicale Musica leggera (diretta da Maurizio Becker), Vinile (diretta da Michele Neri).\nConcerti esteri e festival ricorrenti.\nIl 29 giugno 2013 partecipa al concerto per l'indipendenza della Catalunya Concert per la Llibertat, cantando la canzone di Llu\u00eds Llach Abril 74."}
{"id": "893420", "revid": "68105", "url": "https://it.wikipedia.org/wiki?curid=893420", "title": "Xolox", "text": ""}
{"id": "893429", "revid": "124749754", "url": "https://it.wikipedia.org/wiki?curid=893429", "title": "Mudugh", "text": "Mudugh (in Somalo \"Mudug\"; in arabo \u0645\u062f\u0642 \"Muduq\") \u00e8 una regione della Somalia (72.933\u00a0km\u00b2 e 900.000 abitanti) con capoluogo Gallacaio.\nLe province (\"degmo\") settentrionali costituiscono una delle 3 regioni (\"gobol\") dello Stato federale del Puntland.\nLe province (\"degmo\") meridionali costituiscono una delle 2 regioni (\"gobol\") dello Stato federale del Galmudugh.\nProvince.\nIl Mudugh \u00e8 suddiviso nelle seguenti province:\nCitt\u00e0 principali.\nPer ordine alfabetico:"}
{"id": "893430", "revid": "122624730", "url": "https://it.wikipedia.org/wiki?curid=893430", "title": "Drew Seeley", "text": "Drew Seeley ha recitato in diversi spettacoli televisivi e film (tra cui \"Another Cinderella Story\" del 2008, con Selena Gomez), ma ha effettivamente raggiunto la notoriet\u00e0 per il suo ruolo nel tour \"\", dove ha interpretato Troy Bolton, poich\u00e9 Zac Efron era impegnato nelle riprese del film \"Hairspray - Grasso \u00e9 bello.\"\n\u00c8 stato poi impegnato nel ruolo del Principe Eric nel Musical Disney a Broadway \"The Little Mermaid (La sirenetta)\".\nSi \u00e8 sposato con Amy Paffrath il 28 aprile 2013 in Key West, Fla.\nSeeley ha un figlio, una figlia di nome Ember Florence, nata a luglio 2019"}
{"id": "893437", "revid": "174925", "url": "https://it.wikipedia.org/wiki?curid=893437", "title": "Sfintere pilorico", "text": ""}
{"id": "893448", "revid": "104458", "url": "https://it.wikipedia.org/wiki?curid=893448", "title": "Palazzo Lanfranchi (Pisa)", "text": "Palazzo Lanfranchi si trova a Pisa sul Lungarno Galilei, angolo vicolo Da Scorno.\nL'edificio prende il nome dall'omonima famiglia, che vi abit\u00f2 fino al XIX secolo. Attualmente nel palazzo \u00e8 allestito il Museo della Grafica.\nStoria e descrizione.\nL'immobile venne abitato fino al 1899 dai Lanfranchi che si estinsero nei Rasponi dalle Teste, che lo alienarono al Comune nel 1952. \nL'edificio attuale \u00e8 frutto soprattutto della ristrutturazione avvenuta nel 1535-1539 di quattro nuclei edilizi di origine medievale (dal XIII secolo in poi). Il palazzo possiede ancora sul retro una torre medievale in pietra verrucana e laterizi. \nIl portale principale, affacciato verso l'Arno, si trova in posizione asimmetrica verso sinistra, ed \u00e8 circondato da conci in pietra e sormontato da un terrazzo. Ai vari piani si dispongono eleganti finestre a distanze regolari con timpani triangolari o semicircolari al pian terreno e al primo piano, con cornici in pietra al secondo piano. Completano la decorazione due cornici marcapiano, i profili in pietra e lo stemma sopra al portale del balcone.\nTra le tracce degli edifici anteriori, restano le superfici di tre pilastri in verrucano al pian terreno, che dovevano sostenere gli archi sui quali venivano appoggiate le volte dei soffitti; sulla via dei Lanfranchi inoltre \u00e8 visibile una parete non intonacata che rivela la presenza di strutture architettoniche medievali, quali archi ribassati, finestre tamponate e buche pontaie.\nMuseo della Grafica.\nNelle sale del palazzo, per volont\u00e0 del Comune di Pisa e dell'Universit\u00e0 di Pisa, \u00e8 oggi allestito il Museo della Grafica. Esso ospita le collezioni universitarie del Gabinetto Disegni e Stampe del Dipartimento di Storia delle Arti, collezione di grafica contemporanea iniziata nel 1958 da Carlo Ludovico Ragghianti.\nImportanti nuclei della collezione sono le donazioni di Sebastiano Timpanaro, composta da oltre mille pezzi e che fa della sezione otto-novecentesca il suo punto forte, e la donazione Argan, composta da circa 600 pezzi della seconda met\u00e0 del '900.\nMolte, infine, le donazioni di vari artisti tra cui Giuseppe Capogrossi, Mario Chiattone, Fabrizio Clerici, Emilio Greco, Ennio Morlotti, Bruno Munari, Achille Perilli, Arnaldo e Gi\u00f2 Pomodoro, Pablo Picasso, Aligi Sassu, Vittorio Tavernari, Ernesto Treccani, Emilio Vedova, Alberto Ziveri.\nNell'ottobre del 2000 il palazzo dedic\u00f2 una mostra ad Antonio Arosio e il quadro culturale, storico e artistico nel quale fu attivo, proponendo anche scritti dell'artista stesso."}
{"id": "893450", "revid": "6923", "url": "https://it.wikipedia.org/wiki?curid=893450", "title": "R\u00edo Grande (Porto Rico)", "text": "R\u00edo Grande \u00e8 una citt\u00e0 di Porto Rico situata sulla costa nord-orientale dell'isola. L'area comunale confina a est con Luquillo, a sud con Ceiba, Nag\u00fcabo e Las Piedras e a ovest con Can\u00f3vanas e Lo\u00edza. \u00c8 bagnata a nord dalle acque dell'oceano Atlantico. Il comune, che fu fondato nel 1840, oggi conta una popolazione di oltre 50.000 abitanti ed \u00e8 suddiviso in 9 circoscrizioni (\"barrios\")."}
{"id": "893461", "revid": "767487", "url": "https://it.wikipedia.org/wiki?curid=893461", "title": "Live (gruppo musicale)", "text": "I Live (/la\u026av/, spesso scritto anche L\u012aVE oppure +L\u012aVE+) sono un gruppo alternative rock statunitense formatosi a fine anni ottanta a York nella Pennsylvania, da Ed Kowalczyk (voce, chitarra), Chad Taylor (chitarra, cori), Patrick Dahlheimer (basso) e Chad Gracey (batteria).\nCon i loro testi molto idealistici e spirituali, che in pi\u00f9 occasioni li hanno portati al paragone con gli U2, possono vantare quattro dischi di platino (\"Mental Jewelry\", \"Throwing Copper\", \"Secret Samadhi\" e \"The Distance to Here\"), pi\u00f9 vari singoli nei primi posti delle classifiche. In totale, ad oggi, hanno venduto quasi 18 milioni di dischi.\nI Live hanno raggiunto il successo mondiale con l'album del 1994 \"Throwing Copper\", che ha venduto otto milioni di copie negli Stati Uniti. La band ha avuto una serie di hit singles a met\u00e0 degli anni '90 tra cui \"Lightning Crashes\", che \u00e8 rimasta in cima alla classifica Billboard Hot Mainstream Rock Tracks per 10 settimane consecutive e la classifica Modern Rock Tracks (ora Alternative Songs) per nove settimane dal 25 febbraio al 22 aprile 1995.\nNel 2009 la band annuncia una pausa di due anni, che diventer\u00e0 presto una rottura netta con Kowalczyk, che lascia la band (\"\"). Successivamente, i Live hanno continuato con il cantante Chris Shinn e pubblicato l'album The Turn nell'ottobre 2014.\nKowalczyk si \u00e8 riunito alla band nel dicembre 2016.\nStoria.\nGli inizi, \"The Death of a Dictionary\" and \"Mental Jewelry\": 1984\u20131992.\nI Live nascono nei primi anni '80 sotto il nome di \"First Aid\", come un trio di Taylor, Dahlheimer e Gracey. Kowalczyk si un\u00ec nel 1984, quando il gruppo (ancora \"Action Front\") perse un talent show. Passarono attraverso diversi nomi, tra cui \"Action Front\", \"Body Odor Boys\", \"Paisley Brues\" e \"Club Fungus\", prima di stabilirsi con \"Public Affection\" nel gennaio 1987. Gracey diede alla band il nome \"Public Affection\" basandosi su un commento della sua ragazza in quel momento. Diplomatisi nel 1989, i ragazzi della band registrarono una cassetta autoprodotta di canzoni originali, \"The Death of a Dictionary\". Nel 1990 pubblicarono un EP demo prodotto da Jay Healy, intitolato \"Divided Mind, Divided Planet\", attraverso una mailing list chiamata \"Black Cofee\". La band suon\u00f2 regolarmente concerti al CBGB di New York City, che li aiut\u00f2 a ottenere un contratto con la Radioactive Records nel 1991. Nel giugno dello stesso anno, la band cambi\u00f2 il suo nome in Live.\nCon il nuovo nome Live, la band entr\u00f2 in studio con il produttore Jerry Harrison (dei Talking Heads) e registr\u00f2 l'EP Four Songs. Il singolo \"Operation Spirit (The Tyranny of Tradition)\" arriv\u00f2 al n. 9 nella classifica Modern Rock ed fu seguito dall'album di debutto, \"Mental Jewelry\" del 1991, sempre prodotto da Harrison.\n\"Throwing Copper\" e il successo mainstream: 1993\u20131996.\nDopo le apparizioni nel tour di MTV 120 Minutes, a Woodstock '94 e nel tour Womad di Peter Gabriel, il secondo album dei Live, \"Throwing Copper\", raggiunse il punto pi\u00f9 alto di successo. L'album comprendeva i singoli \"I Alone\", \"All Over You\", e i singoli arrivati al n.1 degli US Modern Rock, \"Selling the Drama\" e \"Lightning Crashes\". \"Lightning Crashes\" \u00e8 rimasto in cima alla classifica Billboard Hot Mainstream Rock Tracks per dieci settimane consecutive. La band suon\u00f2 al Saturday Night Live della NBC, proponendo \"I Alone\" e \"Selling the Drama\" e apparve per la prima volta nel Regno Unito su The Word.\nIl successo dei singoli port\u00f2 infine \"Throwing Copper\" alla posizione n.1 nella classifica degli album di Billboard 200 il 6 maggio 1995, nella sua 52 \u00b0 settimana di presenza in classifica. Si tratta del terzo lasso di tempo pi\u00f9 lungo tra la prima apparizione in classifica ed il raggiungimento della prima posizione, dietro l'omonimo album dei Fleetwood Mac del 1976 (58 settimane) e Forever Your Girl di Paula Abdul del 1989 (64 settimane). \u00c8 l'album pi\u00f9 venduto dei Live, che ha venduto otto milioni di copie solo negli Stati Uniti. Nel 1995 la band \u00e8 apparsa su MTV Unplugged. Il loro set includeva una cover di \"Supernatural\" di Vic Chesnutt.\n\"Secret Samadhi\" e \"The Distance to Here\": 1997\u20132000.\nIl successo di \"Throwing Copper\" fece s\u00ec che nel 1997 \"Secret Samadhi\" (coprodotto dalla band e Jay Healy) debuttasse al primo posto nella classifica degli album statunitensi. Prese il nome dal Samadhi, uno stato di meditazione ind\u00f9. L'album conteneva quattro singoli di successo, ma non riusc\u00ec a eguagliare il successo del suo predecessore, con vendite che arrivarono a due milioni. In una nuova partecipazione a \"Saturday Night Live, l\"a band esegu\u00ec \"Lakini's Juice\" e \"Heropsychodreamer\".\nJerry Harrison torn\u00f2 come co-produttore per \"The Distance to Here\" del 1999, che \u00e8 entrato nella classifica degli album statunitensi al n.4 ed era caratterizzato dal singolo \"The Dolphin's Cry\". Nel 2000, i Live intrapresero un tour con i Counting Crows. In quel tour, il cantante solista dei Counting Crows, Adam Duritz, si un\u00ec spesso ai Live per l'esibizione di \"The Dolphin's Cry\", mentre Kowalczyk cant\u00f2 un versetto di \"Hanginaround\" con i Counting Crows.\n\"V\", \"Birds of Pray\" e \"Awake: The Best of Live\": 2001\u20132004.\nIl 18 settembre 2001, lo sperimentale \"V\" (che originariamente si chiamava \"Ecstatic Fanatic\") \u00e8 stata rilasciata, con recensioni contrastanti. Il primo singolo era \"Simple Creed\", che conteneva un rap di Tricky, ma gli eventi dell'11 settembre, verificatisi una settimana prima del rilascio di \"V\", fecero s\u00ec che la malinconica \"Overcome\" ricevesse numerosi passaggi radiofonici, divenendo punto di forza dell'album. \"V\" ha raggiunto il n.22 negli Stati Uniti. Sempre nel 2001, i Live contribuirono con una versione live di \"I Alone\" all'album di beneficenza Live in the X Lounge. \"Overcome\" \u00e8 stato utilizzato durante il finale della seconda stagione di The Shield.\nNel maggio 2003 la band pubblic\u00f2 \"Birds of Pray\", prodotto da Jim Wirt, che raggiunse il n.28 nella classifica degli album USA, lanciato dall'inaspettato successo del singolo \"Heaven\", primo singolo di successo Hot 100 degli Stati Uniti dai tempi di \"The Dolphin's Cry\". Nel novembre 2004, i Live pubblicarono una raccolta di grandi successi, \"\". \"Awake\" conteneva \"We Deal in Dreams\", una canzone inedita delle sessioni di \"Throwing Copper\", una cover di \"I Walk the Line\" di Johnny Cash e una nuova versione della loro canzone \"Run Away\" con Shelby Lynne che condivide la voce principale con Kowalczyk. Una versione deluxe dell'album includeva un DVD con 22 video musicali e un'intervista con Kowalczyk.\n\"Songs from Black Mountain\", \"Radiant Sea\" and live DVD: 2005\u20132008.\nNel 2005, i Live firmarono con l'etichetta Epic di Sony BMG Music Entertainment, pubblicando successivamente l'album \"Songs from Black Mountain\" nel giugno 2006. L'album raggiunse il n.52 nella classifica degli album di Billboard 200 e il n.3 nella classifica degli album di \"Billboard Independent\". Il primo singolo era \"The River\".\nNella quinta stagione di American Idol, il finalista Chris Daughtry \u00e8 stato accusato di eseguire la versione dei Live della canzone di Johnny Cash \"I Walk the Line\" e di rivendicarla come sua interpretazione personale. Una settimana dopo Daughtry ammise che fosse tutto vero e conferm\u00f2 che i Live erano una delle sue band preferite. Nel maggio 2006, i Live parteciparono a The Howard Stern Show per affrontare questo problema. Il 2 agosto 2008 Daughtry e i Live suoneranno insieme \"I Walk the Line\" insieme al Toms River Fest di Toms River, nel New Jersey.\nIl 14 settembre 2007 la band pubblic\u00f2 \"\", il loro primo album dal 1989 con la propria etichetta Action Front Records. Le nuove canzoni erano \"Beautiful Invisible\" e \"Radiant Sea\". Registrarono poi il loro primo DVD in Olanda, durante i due spettacoli al Paradiso il 30 giugno e il 1 luglio 2008. \"Live at the Paradiso - Amsterdam\" venne pubblicato l'11 novembre 2008 su DVD e CD. Sempre nel 2008, la band inizi\u00f2 un tour negli Stati Uniti che comprendeva anche Blues Traveller e Collective Soul.\nLa canzone inedita dal vivo \"Hold Me Up\" \u00e8 presente nel film di Kevin Smith del 2008 Zack e Miri Make a Porno. Smith ha detto: A dispetto dell'approvazione di Smith, la canzone non appare nella colonna sonora del film.\nL'abbandono di Kowalczyk e The Gracious Few.\nDopo un concerto nel luglio 2009, i Live annunciarono che la band avrebbe avuto una pausa di due anni per lavorare su altri progetti. Kowalczyk registr\u00f2 il suo album solista Alive e gli altri membri della band formarono un gruppo con Kevin Martin e Sean Hennessy dei Candlebox chiamato The Gracious Few. La band registr\u00f2 anche un omonimo album di debutto in California, pubblicato nel settembre 2010. Il 30 novembre 2009, Taylor rivel\u00f2 che la \"pausa\" sarebbe potuta diventare una separazione permanente.\nIl periodo Chris Shinn e \"The Turn\": 2012\u20132016.\nNel 2011 Taylor annunci\u00f2 che lui, Dahlheimer e Gracey avrebbero riavviato la band senza Kowalczyk. per poi tornanare sulle scene nel 2012, a quasi tre anni dalla annunciata pausa, con Chris Shinn, ex Unified Theory, come nuovo cantante.\nLa nuova formazione si esib\u00ec davanti a un pubblico invitato allo Strand-Capitol Performing Arts Center di York. La band si esib\u00ec con i nuovi membri Sean Hennesy sulla chitarra ritmica e Alexander Lefever alle tastiere. Nel luglio 2012, i Live avviarono un procedimento legale contro Kowalczyk per l'uso improprio del nome della band mentre promuoveva le sue esibizioni dal vivo. Il primo grande tour di Live con Shinn fu all'interno del Summerland Tour 2013, che vide 35 spettacoli in tutti gli Stati Uniti. Altre band presenti erano Everclear, Filter e Sponge.\nIl primo album dei Live con Shinn, \"The Turn\", \u00e8 stato pubblicato il 28 ottobre 2014. Il primo singolo dell'album, \"The Way Around Is Through\", \u00e8 stato caricato su YouTube il 10 settembre 2014 e rilasciato ufficialmente il 16 settembre.\nIl ritorno di Kowalczyk: 2016\u2013oggi.\nIl 24 ottobre 2016 Chad Taylor e Ed Kowalczyk, insieme alla cantante Zoe LaBelle, hanno preso parte a un'intervista per WVYC Radio. Sebbene la ragione principale per l'intervista fosse quella di promuovere la nuova musica di LaBelle su cui Taylor aveva lavorato, fu o la prima volta che i due ex compagni di band apparvero pubblicamente insieme dal 2009. Rifacendosi alla speculazione su una possibile reunion, la pagina Facebook dei Live torn\u00f2 online il 16 novembre 2016, con una prima immagine della formazione originale della band e un nuovo logo. Lo stesso giorno, la pagina Facebook di Ed Kowalczyk venne aggiornata con una nuova immagine del profilo e una foto di copertina che mostravano lo stesso logo dalla pagina della band.\nNonostante i cambiamenti su Facebook, il sito web della band \u00e8 rimasto nero fino al 9 dicembre, quando \u00e8 stato pubblicato un conto alla rovescia che suggeriva la pubblicazione di nuove informazioni per il 12 dicembre. Pi\u00f9 tardi quel giorno, le pagine di Twitter e Facebook dei Live hanno annunciato che la formazione originale della band si era riunita, indicando le date del tour nel 2017."}
{"id": "893462", "revid": "254059", "url": "https://it.wikipedia.org/wiki?curid=893462", "title": "Palazzo del Torto", "text": "Palazzo del Torto (dal nome della famiglia che vi abit\u00f2) si trova a Pisa tra via Ceci e piazza Crocifisso, poco distante dalla chiesa di San Martino.\nIl palazzo attuale \u00e8 frutto di una ristrutturazione tardo cinquecentesca, ma sono ancora visibili le tracce dell'originaria struttura medievale: i pilastri in pietra (medievali) e la decorazione in cotto (XV secolo).\nIn particolare l'arco sulla destra della facciata su via Ceci presenta la ghiera leggermente sporgente con il profilo dell'estradosso decorato da motivi calligrafici e una serie di dentelli. Accanto si apre il robusto portale rinascimentale con una cornice a bugnato in pietra. Al primo piano si apre una fila di finestre circondate da fantasiose cornici manieriste, mentre al secondo piano, lungo una cornice marcapiano, si allineano monofore circondate da cornici in bugnato. Le finestrelle dell'ultimo piano sono solo riquadrate in grigio. "}
{"id": "893469", "revid": "1684799", "url": "https://it.wikipedia.org/wiki?curid=893469", "title": "Visitors", "text": "Visitors o The Visitors (\"I visitatori\" in inglese) pu\u00f2 riferirsi a"}
{"id": "893473", "revid": "1305772", "url": "https://it.wikipedia.org/wiki?curid=893473", "title": "Alley Cat", "text": "Alley Cat \u00e8 un videogioco sviluppato da Bill Williams di Synapse Software, pubblicato inizialmente per Atari 800 nel 1983 e successivamente per il PC nel 1984, nel quale il giocatore controlla un gatto randagio il cui scopo \u00e8 l'esecuzione di alcune attivit\u00e0 dentro case di estranei. Bill Williams svilupp\u00f2 sia la versione Atari sia la conversione PC, ma a differenza degli altri suoi giochi non \u00e8 autore del design originale: part\u00ec da un'idea che era gi\u00e0 in sviluppo alla Synapse. Una conversione usc\u00ec anche per il computer giapponese NEC PC-8801.\nModalit\u00e0 di gioco.\nIl gatto deve muoversi in un vicolo (\"alley\" in inglese) e saltare prima su dei bidoni della spazzatura, poi su una staccionata, poi su dei fili per stendere i panni, schivando i topi che vi camminano sopra e cercano di farlo cadere, e infine entrare nelle finestre. Cadere da qualunque altezza \u00e8 innocuo, ma si perde una vita se si viene colpiti dagli oggetti che vengono lanciati dalle finestre o acchiappati dal cane feroce che di tanto in tanto attraversa il vicolo.\nSe riesce a entrare in una finestra, il gatto si ritrova in una stanza a caso tra 5 possibili, dove pu\u00f2 saltare sopra al mobilio, e deve completare una certa \"missione\". Le 5 possibili missioni sono:\nIn ogni stanza pu\u00f2 passare anche un cane come quello nel vicolo ed \u00e8 sempre presente una ramazza animata. La ramazza pu\u00f2 dare delle botte al gatto e farlo volare in aria, cercando di ributtarlo fuori dalla finestra, nel qual caso si torna alla schermata del vicolo. Il gatto per\u00f2, camminando sul pavimento, lascia delle orme che la ramazza \u00e8 costretta a pulire e in questo modo pu\u00f2 tenerla impegnata per un po'.\nCompletata una missione il gatto si ritrova ancora nel vicolo e deve nuovamente entrare in una finestra, ma stavolta lo aspetta una schermata speciale; deve saltare numerosi piani fatti di cuoricini per raggiungere finalmente l'obiettivo finale, una gattina in amore. Deve per\u00f2 evitare delle frecce di Cupido e altre gatte che cercano di farlo cadere. \u00c8 possibile utilizzare il/i regalo/i per tenere a bada le gattine pi\u00f9 insistenti. Le frecce trasformano anche i cuoricini normali in cuoricini infranti (su cui non si pu\u00f2 camminare) e viceversa.\nAl termine si ricomincia da capo con le missioni al livello di difficolt\u00e0 successivo, se si \u00e8 raggiunta la gatta, o dallo stesso livello, se si ha fallito. La difficolt\u00e0 viene incrementata, ad esempio, aumentando la frequenza con cui compare il cane e diminuendo il numero di bidoni su cui rifugiarsi.\nDati tecnici.\nLa versione per PC fu progettata per funzionare come PC booter, ma \u00e8 molto diffusa una conversione non ufficiale per MS-DOS sotto forma di un singolo eseguibile COM di soli . Il gioco funziona alla risoluzione grafica di 320\u00d7200 pixel, \u00e8 caratterizzato dalla grafica a quattro colori CGA (i colori pi\u00f9 comuni che sono contemporaneamente sullo schermo sono nero, bianco, ciano e magenta oppure nero, rosso, giallo e verde) e suoni e musica dal PC speaker della scheda madre."}
{"id": "893475", "revid": "7077", "url": "https://it.wikipedia.org/wiki?curid=893475", "title": "Pericolose alleanze (I Visitors)", "text": ""}
{"id": "893476", "revid": "695564", "url": "https://it.wikipedia.org/wiki?curid=893476", "title": "Pull Harder on the Strings of Your Martyr", "text": "Pull Harder on the Strings of your Martyr \u00e8 un singolo del gruppo musicale statunitense Trivium, estratto dal loro secondo album \"Ascendancy\".\nTema centrale del brano \u00e8 l'assassinio di un dittatore commesso da un martire."}
{"id": "893481", "revid": "125460993", "url": "https://it.wikipedia.org/wiki?curid=893481", "title": "Bagoas (Alessandro Magno)", "text": "Biografia.\nEunuco, dapprima fanciullo favorito (Catamita, ovvero \"compagno intimo\") del re persiano Dario, riusc\u00ec a sfuggire al satrapo Besso e ai congiurati quando questi uccisero a tradimento il \"Grande Re\". Un signore dell'ex-corte persiana, Nabarzane, lo accolse nel proprio campo, mentre l'eunuco tentava di raggiungere i superstiti persiani, e gli sugger\u00ec di entrare al servizio di Alessandro.\nDiverse furono le difficolt\u00e0 che il giovane incontr\u00f2 nel prestare servizio ad Alessandro: l'incomprensione linguistica, la differenza di etichetta tra i costumi macedoni e quelli persiani e la ritrosia del giovane re. Infine, Bagoa riusc\u00ec a vincere il cuore del re (diventando suo \"eromenos\", amante), il quale non lo abbandon\u00f2 nemmeno quando spos\u00f2 Rossane, la figlia di Ossiarte, capo della Sogdiana (327 a.C.).\nAlla morte di Alessandro nel 323 a.C., Bagoa non aveva pi\u00f9 nessuno: la sua famiglia era stata sterminata gi\u00e0 ai tempi di re Artaserse. Tolomeo, uno dei pi\u00f9 fedeli generali di Alessandro, lo accolse nella sua corte in Egitto e presso di lui Bagoa pot\u00e9 raccogliere le proprie memorie e aiutarlo nel redigere una \"Storia di Alessandro\" il pi\u00f9 fedele possibile alla veridicit\u00e0 storica. Mor\u00ec in Egitto, in data imprecisata.\nBagoa nella cultura di massa.\nIl personaggio storico di Bagoa ha ispirato varie opere:"}
{"id": "893482", "revid": "7077", "url": "https://it.wikipedia.org/wiki?curid=893482", "title": "La fabbrica (I Visitors)", "text": ""}
{"id": "893483", "revid": "122490318", "url": "https://it.wikipedia.org/wiki?curid=893483", "title": "Crna ruka", "text": "La Mano Nera (in serbo \"\u0426\u0440\u043d\u0430 \u0440\u0443\u043a\u0430/Crna Ruka\"), ufficialmente Unificazione o Morte (in serbo \"\u0423\u0458\u0435\u0434\u0438\u045a\u0435\u045a\u0435 \u0438\u043b\u0438 \u0441\u043c\u0440\u0442/Ujedinjenje ili smrt\"), fu una societ\u00e0 segreta fondata in Serbia nel maggio del 1911 come parte del pi\u00f9 ampio movimento nazionalista pan-slavo, che aveva come obiettivo quello di unire sotto lo stesso Stato tutti i territori con popolazioni serbe (ovvero la Bosnia ed Erzegovina, annessa dall'Austria-Ungheria nell'ottobre 1908). La societ\u00e0 fu complice della Giovane Bosnia nell'attentato di Saraievo del 28 giugno 1914, in cui vennero uccisi per mano di Gavrilo Princip l'Arciduca d'Austria Francesco Ferdinando e sua moglie Sofia, considerato l'evento scatenante della prima guerra mondiale.\nOrigine.\nLa Mano Nera venne fondata dai primi membri come una societ\u00e0 semiclandestina battezzata Narodna Odbrana (Difesa del popolo) che aveva lo scopo di dedicarsi al compimento del Panslavismo e con forti componenti nazionalistiche, scopi da ottenere tramite azioni terroristiche e l'assassinio. Lo scopo del gruppo era reclutare e addestrare partigiani per provocare lo scoppio del conflitto tra la Serbia e l'Austria. In nome della loro propaganda anti-austriaca essi organizzarono una rete di spie e di sabotatori per operare all'interno delle province dell'Impero Austro Ungarico. Gruppi satellite vennero formati in Slovenia, Bosnia, Erzegovina ed Austria. Nel 1909, l'Austria fece pressioni sul governo serbo affinch\u00e9 ponesse termine alle insurrezioni anti-Austriache. A quel tempo la Russia era priva di forza militare sufficiente ad affiancare la Serbia in caso di guerra, cos\u00ec l'organizzazione segreta fu costretta ad interrompere la sua attivit\u00e0. Da allora in poi, Narodna Odbrana cerc\u00f2 di mascherare le proprie attivit\u00e0 dietro la facciata di una organizzazione culturale concentrandosi nell'educazione e la propaganda all'interno della Serbia.\nNel 1911, le differenze tra i due principali gruppi del movimento\u2014i leader politici del Partito Radicale e i militari\u2014iniziarono ad emergere in tutto il loro potenziale. I primi privilegiavano un approccio pi\u00f9 passivo per il conseguimento del loro obiettivo, e per questo predicavano la via delle trattative pacifiche con l'Austria e la concentrazione del potere militare della Serbia per un futuro conflitto, ma gran parte degli esponenti militari divennero impazienti ed intolleranti di questa politica moderata. In conseguenza di ci\u00f2 i membri pi\u00f9 zelanti dell'organizzazione iniziarono a dare vita ad una nuova organizzazione segreta battezzandola Mano Nera.\nIdeologia.\nIl nuovo gruppo annoverava una vasta gamma di ideologie, dagli ufficiali militari favorevoli alla cospirazione fino agli studenti idealisti tendenti ad ideali repubblicani, a dispetto dell'ideologia fortemente nazionalistica del movimento vicina ai circoli fedeli alla corona (il leader del movimento, il Colonnello Dragutin Dimitrijevi\u0107 detto \"Apis\", era stato un responsabile diretto nel colpo di Stato del giugno del 1903 che aveva portato al potere il re Petar Kara\u0111or\u0111evi\u0107).\nIl gruppo venne accusato di Nichilismo dal governo austro-ungarico e dalla stampa e affiancato ad altri gruppi eversivi come la russa Narodnaja Volja, che, come la Mano Nera faceva uso dell'omicidio per ottenere i propri fini anti-imperialistici.\nImpatto.\nAppena prima della I guerra mondiale, la Mano Nera forn\u00ec armi e assistenza al gruppo \"Giovane Bosnia\", per il suo piano di assassinare l'arciduca austriaco Francesco Ferdinando mentre era in visita a Sarajevo. Solo tre degli assassini fecero un vero tentativo - e uno solo, il diciannovenne Gavrilo Princip - riusc\u00ec ad ucciderlo. Gli austriaci inviarono quindi un ultimatum alla Serbia, che si ritiene fu scritto deliberatamente in modo da essere inaccettabile. Il governo austriaco scelse di considerare ci\u00f2 come un rifiuto dell'ultimatum e dichiar\u00f2 guerra, col sostegno della Germania. La Russia inizi\u00f2 a mobilitarsi per supportare la Serbia nel conflitto. I piani di guerra tedeschi prevedevano due fronti bellici, uno contro la Francia e uno contro la Russia. Rendendosi conto che i russi avrebbero impiegato pi\u00f9 tempo a mobilitarsi, la Germania mosse anzitutto una invasione nei confronti della Francia passando attraverso il Belgio, dando cos\u00ec effettivamente il via alla prima guerra mondiale. I tre assassini vennero in seguito imprigionati e uno di essi venne impiccato per la sua partecipazione.\nDeclino.\nNel maggio 1917 Dimitrijevi\u0107 venne processato con l'accusa di aver complottato contro il governo reale, e venne quindi esiliato a Salonicco (Grecia), a seguito dell'occupazione della Serbia da parte delle forze austro-ungariche, tedesche e bulgare, alla fine del 1915. La sua successiva esecuzione segnal\u00f2 l'eclissarsi della Mano Nera rispetto alla monarchica Mano Bianca, che avrebbe dominato il panorama politico dei capi militari nel Regno di Jugoslavia."}
{"id": "893488", "revid": "1418004", "url": "https://it.wikipedia.org/wiki?curid=893488", "title": "Ewa Lipska", "text": "Biografia.\nDebutta come poetessa nel 1961, pubblicando sul quotidiano Gazeta Krakowska le poesie \"Krakowska noc\", \"Smutek\" e \"Van Gogh\". Si diploma all'Accademia di Belle Arti di Cracovia. Dal 1970 al 1980 lavora presso la prestigiosa casa editrice Wydawnictwo Literackie, negli anni ottanta collabora con la rivista letteraria Pismo. In questi anni viaggia, grazie a borse di studio ministeriali: tra il 1975 e il 1976 visita gli Stati Uniti, dove partecipa all'International Writing Program dell'universit\u00e0 dell'Iowa; nel 1983 trascorre sei mesi a Berlino Ovest grazie ad un'altra borsa di studio del programma ministeriale DAAD (das K\u00fcnstlerprogramm des Deutschen Akademischen Austauschdienstes ). Dal 1990 collabora con la redazione di Dekada Literacka. Dal 1991 al 1994 ricopre l'incarico di vicedirettore dell'Istituto polacco di Vienna e dal 1994 ne diventa la direttrice. Nel 1997 ritorna a Cracovia e attualmente si divide tra le due citt\u00e0.\nOpere.\nNel corso degli anni sono state inoltre pubblicate alcune antologie, contenenti nuove liriche, come ad esempio: \"Wakacje mizantropa\" (La vancanza del misantropo) (1993), \"Godziny poza godzinami\" (Le ore oltre le ore) (1998) e \"Sekwens\" (Sequenza) (2003)."}
{"id": "893491", "revid": "695564", "url": "https://it.wikipedia.org/wiki?curid=893491", "title": "A Gunshot to the Head of Trepidation", "text": "A Gunshot to the Head of Trepidation \u00e8 un singolo del gruppo musicale statunitense Trivium, il secondo estratto dal loro secondo album in studio \"Ascendancy\"."}
{"id": "893492", "revid": "20090", "url": "https://it.wikipedia.org/wiki?curid=893492", "title": "Consiglio Antifascista di Liberazione Nazionale della Jugoslavia", "text": ""}
{"id": "893494", "revid": "729019", "url": "https://it.wikipedia.org/wiki?curid=893494", "title": "TEE Iris", "text": "Iris \u00e8 una relazione ferroviaria introdotta nel 1974 tra il Belgio e la Svizzera:"}
{"id": "893495", "revid": "326822", "url": "https://it.wikipedia.org/wiki?curid=893495", "title": "Centauromachia", "text": ""}
{"id": "893500", "revid": "7077", "url": "https://it.wikipedia.org/wiki?curid=893500", "title": "Padri e figli (I Visitors)", "text": ""}
{"id": "893502", "revid": "1573940", "url": "https://it.wikipedia.org/wiki?curid=893502", "title": "Casa Tizzoni", "text": "Casa Tizzoni \u00e8 un edificio medievale di Pisa, situato in via San Martino 21-27.\nLa costruzione originaria doveva risalire al XII o XIII secolo: di quell'epoca sono i pilastri e le mensole in pietra verrucana che ancora si possono vedere sulla facciata. Ai piani alti le strutture portanti invece che in pietra sono in mattoni, come gli archi ribassati che sostenevano i solai. L'arco pi\u00f9 a sinistra al pian terreno presenta anche una ghiera leggermente sporgente e lavorata.\nIl paramento conserva anche una scultura, frammento di un sarcofago romano del III secolo d.C., forse una musa, che la tradizione popolare ha identificato come la leggendaria eroina pisana Kinzica de' Sismondi."}
{"id": "893506", "revid": "106908", "url": "https://it.wikipedia.org/wiki?curid=893506", "title": "Stato dei Serbi, Croati e Sloveni", "text": ""}
{"id": "893516", "revid": "767487", "url": "https://it.wikipedia.org/wiki?curid=893516", "title": "Dying in Your Arms", "text": "Dying in Your Arms \u00e8 un singolo del gruppo musicale statunitense Trivium, il terzo estratto dal loro secondo album \"Ascendancy\", pubblicato nel 2005.\nVideo musicale.\nIl video ufficiale \u00e8 composto da vari spezzoni di scene dal vivo e nel backstage dei Trivium, durante il loro concerto al The Limelight a Belfast, in Irlanda."}
{"id": "893518", "revid": "3115", "url": "https://it.wikipedia.org/wiki?curid=893518", "title": "Caff\u00e8 Le Giubbe Rosse", "text": " \nIl caff\u00e8 Le Giubbe Rosse \u00e8 un esercizio storico di Firenze, situato in piazza della Repubblica 13-14/r. Fa parte dei Locali storici d'Italia.\nStoria.\nII locale fu fondato nel 1897 dai fratelli \"Reininghaus\", produttori di birra tedeschi. Secondo la moda viennese del tempo, i camerieri indossavano \"giubbe rosse\" tanto che i fiorentini, trovando difficolt\u00e0 nel pronunciare il nome straniero del caff\u00e8, preferivano dire: \"andiamo da quelli delle giubbe rosse\".\nAll'inizio il caff\u00e8 ospitava un circolo scacchistico dove, si narra, fossero passati diversi appassionati di scacchi: Vladimir I, Lenin, ed anche poeti ed intellettuali tra i quali Gordon Craig, Andr\u00e9 Gide, Medardo Rosso.\nDal 1913 divenne sede fissa dei futuristi fiorentini, trasformandosi in luogo di incontro per letterati e artisti italiani e stranieri. Tuttora ha le pareti interamente coperte da foto, disegni e memorie dei suoi celebri frequentatori. Fu teatro per esempio della rissa tra i futuristi milanesi di Marinetti e gli artisti fiorentini raccolti intorno alla rivista \"La Voce\", sulla quale Ardengo Soffici pubblic\u00f2 un articolo che attaccava i rivali futuristi.\nDopo la seconda guerra mondiale il locale sub\u00ec vari cambiamenti di gestione.\nIl 21 dicembre 2018 il Tribunale di Firenze dichiaro il fallimento della societ\u00e0 che gestisce il locale con conseguente rischio di chiusura dello storico caff\u00e8.\nIl 25 luglio 2019 alla quarta asta il locale viene acquistato dal gruppo Scudieri che ne intraprende la ristrutturazione."}
{"id": "893520", "revid": "36426", "url": "https://it.wikipedia.org/wiki?curid=893520", "title": "Caff\u00e8 delle Giubbe Rosse", "text": ""}
{"id": "893524", "revid": "1235538", "url": "https://it.wikipedia.org/wiki?curid=893524", "title": "UMIF", "text": ""}
{"id": "893529", "revid": "1702319", "url": "https://it.wikipedia.org/wiki?curid=893529", "title": "Matilde di Canossa", "text": "Matilde fu una potente feudataria ed ardente sostenitrice del papato nella lotta per le investiture; personaggio di assoluto primo piano in un'epoca in cui le donne erano considerate di rango inferiore, arriv\u00f2 a dominare tutti i territori italici a nord dello Stato Pontificio. Sotto il suo comando il Dominio dei Canossa raggiunse la massima estensione.\nNel 1076 entr\u00f2 in possesso di un vasto territorio che comprendeva la Lombardia, l'Emilia, la Romagna e \u2013 come duchessa / marchesa \u2013 la Toscana, e che aveva il suo centro a Canossa, nell'Appennino reggiano. \nFra il 6 e l'11 maggio 1111 fu reinfeudata dall'imperatore Enrico V, presso il Castello di Bianello, a Quattro Castella, oggi in provincia di Reggio Emilia.\nLa grancontessa (\"magna comitissa\") Matilde \u00e8 certamente una delle figure pi\u00f9 importanti e interessanti del Medioevo italiano: vissuta in un periodo di continue battaglie, di intrighi e scomuniche, seppe dimostrare una forza straordinaria, sopportando anche grandi dolori e umiliazioni e mostrando un'innata attitudine al comando. La sua fede nella Chiesa di quel tempo le valse l'ammirazione e il profondo amore di tutti i suoi sudditi.\nL'infanzia.\nMatilde nacque forse a Mantova nel 1046, terzogenita della potentissima famiglia feudale italiana dei Canossa, marchesi di Tuscia (gi\u00e0 Ducato di Tuscia), di origine longobarda. Il padre, Bonifacio di Canossa detto \"il Tiranno\", era l'unico erede della dinastia canossiana, discendente diretto di Adalberto Atto (o Attone), fondatore della casata degli Attoni. La madre, Beatrice di Lotaringia, apparteneva ad una delle pi\u00f9 nobili famiglie imperiali, strettamente imparentata con i duchi di Svevia, i duchi di Borgogna, gli Imperatori Enrico III ed Enrico IV, dei quali Matilde era rispettivamente nipote e cugina prima, nonch\u00e9 con il papa Stefano IX.\nEssendo figlia del signore della Tuscia, a Matilde spettava il titolo di marchesa e duchessa. La parola germanica \"Markgraf\" qualificava difatti i \"conti di confine\". Tuttavia la Tuscia era stata nell'Alto Medioevo una circoscrizione del Regno longobardo, come tale definita \"ducato\". Ecco perch\u00e9 a Matilde si attribuiscono sia il titolo di \"marchesa\" che quello di \"duchessa\".\nPoco si sa dell'infanzia di Matilde, sia perch\u00e9 le cronache del tempo preferirono occuparsi della fanciullezza dei due fratelli maggiori, Federico (legittimo erede di Bonifacio) e Beatrice, sia perch\u00e9 le fonti in nostro possesso si concentrano soprattutto sulle imprese compiute da adulta. Tuttavia, si pu\u00f2 affermare con certezza che il nome, come per i fratelli, le fu imposto dalla madre Beatrice che in questo modo intendeva affermare la propria superiorit\u00e0 nobiliare rispetto al marito, infatti il casato di Ardennes-Bar, a cui ella apparteneva, era senza dubbio di stirpe regia.\nMatilde crebbe tra i freddi laghi ed i nevosi boschi padani e, a differenza di molte nobildonne del suo tempo, trascorse molto tempo dedicandosi alla cultura letteraria. A tal proposito, Donizone afferma: \nTrascorse i primi anni della sua esistenza nell'agiatezza e serenit\u00e0 del castello di Canossa, teatro dei grandi banchetti e delle sontuose feste organizzate dal padre. Tuttavia a soli 6 anni, Matilde assistette a un evento che avrebbe cambiato radicalmente il corso della sua vita: il 6 maggio 1052, il padre Bonifacio fu ucciso a tradimento durante una battuta di caccia da uno dei suoi vassalli, che lo trapass\u00f2 alla gola con una freccia avvelenata. L'agonia del duca dur\u00f2 alcune ore; nella tarda serata dello stesso giorno egli spir\u00f2.\nLa madre, rimasta vedova con tre bambini piccoli, aveva difficolt\u00e0 a reggere il ruolo di Bonifacio. Nel 1053 Matilde e i suoi fratelli ottennero un privilegio di protezione personale dall'imperatore Enrico III, ma in quello stesso anno i due fratelli maggiori di Matilde morirono a causa di un \"maleficio\" (probabilmente un \"avvelenamento\" involontario).\nAlla morte di papa Leone IX, parente di entrambi i genitori di Matilde, venne eletto con l'appoggio imperiale papa Vittore II (1054). Papa Vittore II era ospitato ad Arezzo dai Canossiani, quando mor\u00ec nel 1057, lasciando come successore papa Stefano IX.\nVisto il crescente potere della Casa di Canossa e la scomparsa del loro alleato Leone IX, Enrico III prese in ostaggio Matilde, che aveva solo 10 anni, e sua madre e le port\u00f2 in Germania; ma dopo un anno anche Enrico III mor\u00ec e cos\u00ec Matilde ritorn\u00f2 in Italia. La madre Beatrice cerc\u00f2 una nuova protezione risposandosi con Goffredo il Barbuto, fratello di papa Stefano IX.\nGoffredo, figlio di Gozzellone, duca di Lotaringia, era un aristocratico dedito alle armi ed alle arti guerresche di indole belligerante. Fu lui a succedere a Bonifacio come signore della Tuscia. La famiglia dei Canossa, padrona dell'Italia centrale e della Lotaringia, imparentata con papi e influente sugli imperatori, era in quel momento la famiglia pi\u00f9 potente d'Europa.\nAnche il nuovo papa Benedetto X ebbe vita breve; mor\u00ec infatti, sempre alla corte dei Canossa, nel 1061. Dopo di lui vennero eletti due papi: l'imperatore scelse il vescovo di Parma Cadalo, che prese il nome di Onorio II, mentre la Chiesa elesse il vescovo di Lucca, nonch\u00e9 ecclesiastico dei Canossa, Anselmo da Baggio, che prese il nome di Alessandro II. Dopo varie vicissitudini si concord\u00f2 di tenere un nuovo concilio nel cuore dei domini canossiani, a Mantova. Papa Onorio II prefer\u00ec non partecipare per timore di perdere la vita e comunque Alessandro II dimostr\u00f2 la legalit\u00e0 della propria elezione; i Canossa, giudici dai quali dipendeva il \"Paparum Ducatus\", decisero quindi di assegnare il papato al loro candidato Alessandro II. Matilde si ritrov\u00f2 di nuovo alleata con un papa amico, con il quale stabil\u00ec inizialmente un rapporto di aiuto reciproco, che per\u00f2 si degrad\u00f2 successivamente per questioni personali. I due finirono per essere nemici.\nIl matrimonio con Goffredo il Gobbo.\nGoffredo il Barbuto, sposando Beatrice, era diventato signore della Tuscia. Una clausola del contratto di matrimonio stabil\u00ec che il figlio di Goffredo, Goffredo il Gobbo, avrebbe sposato la figlia di Beatrice, Matilde, per consolidare il suo potere e quello dei Canossa, e per non dover in seguito dividere i possedimenti delle rispettive casate, ma soprattutto per rinforzare i legami tra i Canossa e la Bassa Lorena che da sempre era la spina nel fianco dell'Impero e teatro di guerre di successione, data la posizione strategica. I due promessi sposi erano cugini per il ramo materno, da parte di Beatrice.\nLe nozze furono anticipate al 1069, allorch\u00e9 Goffredo il Barbuto si trov\u00f2 in punto di morte. Matilde alla fine dell'anno accorse al capezzale del patrigno (prima a Bouillon e poi a Verdun). Poco prima della sua morte Matilde e Goffredo il Gobbo si unirono in matrimonio. Il marito era un giovane onesto e coraggioso, ma afflitto da alcuni difetti fisici (tra gli altri gozzo e gobba), comunque Matilde, conscia dei doveri nobiliari per i quali era stata educata e con la persuasione della madre, seppur riluttante rest\u00f2 in Lotaringia coabitando col marito e ne rimase incinta. Tra la fine del 1070 e l'inizio del 1071 partor\u00ec una bambina che chiam\u00f2 Beatrice, per poter rinnovare il nome della madre (nome molto frequente in Lotaringia). Il parto per\u00f2 non fu facile e dopo pochi giorni la piccola Beatrice mor\u00ec, il 29 gennaio 1071. Il 29 agosto la madre di Matilde eresse il monastero di Frassinoro, nell'Appennino Modenese, com'era usanza tra i nobili, per \"la grazia dell'anima della defunta Beatrice mia nipote\".\nLa permanenza di Matilde in quella che era la Bassa Lotaringia fu breve quanto difficile e rischiosa. Matilde rischi\u00f2 la vita non solo per i postumi di un parto difficile, che nel Medioevo spesso si concludeva con la morte della madre, ma anche per l'ira del casato di Lotaringia che accus\u00f2 la Grandecontessa di portare il malocchio, in quanto non aveva dato un erede maschio al suo \"Signore\", compito principale, se non unico, per le mogli dell'epoca. Nel gennaio del 1072 fugg\u00ec appena le circostanze le offrirono la possibilit\u00e0, e rientr\u00f2 a Canossa, presso la madre.\nTra il 1073 ed il 1074 il marito Goffredo scese nella penisola italiana per riconquistare Matilde offrendole possedimenti e armate, ma la risposta della Grancontessa fu estremamente ferma e rigida. Sul suo atteggiamento si \u00e8 costruito il mito di una donna priva di debolezze.\nGoffredo il Gobbo nel 1076 cadde vittima di un'imboscata nelle sue terre nei pressi di Anversa. Lamberto di Hersfeld riporta che durante la notte, spinto da bisogni corporali, si rec\u00f2 al gabinetto e un sicario che stava in agguato gli conficc\u00f2 una spada tra le natiche lasciandogli l'arma piantata nella ferita. Sembrava dovesse sopravvivere, ma una settimana dopo, il 27 febbraio 1076, mor\u00ec, lasciando Matilde vedova. Molti commentatori dell'epoca l'accusarono di essersi macchiata personalmente del crimine; comunque come colpevole viene indicato pi\u00f9 verosimilmente il conte fiammingo Roberto I delle Fiandre. In ogni caso Matilde non vers\u00f2 al clero neppure un obolo per l'anima del marito ucciso, n\u00e9 fece recitare una messa o gli dedic\u00f2 un convento, com'era invece d'uso fare tra i nobili.\nQuarant'anni di regno.\nIl 18 aprile 1076 mor\u00ec Beatrice, e Matilde, che aveva gi\u00e0 regnato affiancata alla madre, divenne a 30 anni l'unica sovrana incontrastata di tutte le terre che vanno da Corneto (ora Tarquinia) al lago di Garda. Aveva inoltre titoli in Lorena. \nA parte la leggenda locale (della trota e dell'anello), un documento del 1124 attribuisce a Matilde la fondazione dell'Abbazia di Orval in Vallonia.\nL'umiliazione di Enrico IV.\nNel 1073 era salito al soglio pontificio Ildebrando di Soana, con il nome di Gregorio VII. Nello stesso anno il nuovo imperatore Enrico IV, dopo aver riorganizzato il territorio tedesco, si era rivolto verso i suoi possedimenti in Italia. Cominci\u00f2 tra i due personaggi un duro duello, che vide contrapposta l'autorit\u00e0 della Chiesa a quella dell'Impero (lotta per le investiture). Nel 1076 il papa decise di scomunicare l'imperatore che da questa iniziativa papale sub\u00ec un doppio danno, vedendosi estraniato dai riti religiosi e trovandosi con sudditi non pi\u00f9 sottomessi.\nMatilde si ritenne libera di agire secondo la sua completa volont\u00e0 e si schier\u00f2 con decisione al fianco di papa Gregorio VII, nonostante l'imperatore fosse suo secondo cugino. La scomunica indusse Enrico IV a venire a patti col papa. L'imperatore scese in Italia per parlare personalmente col pontefice. Gregorio VII lo ricevette nel gennaio 1077 mentre era ospite di Matilde nel castello di Canossa. In quell'occasione l'imperatore, per ottenere la revoca della scomunica da parte del papa, fu costretto ad attendere davanti al portale d'ingresso del castello per tre giorni e tre notti inginocchiato col capo cosparso di cenere.\nIl faccia a faccia si risolse con un compromesso (28 gennaio 1077): Gregorio revoc\u00f2 la scomunica a Enrico, ma non la dichiarazione di decadenza dal trono.\nNel 1079 Matilde don\u00f2 al papa tutti i suoi domini, in aperta sfida con l'imperatore, visti i diritti che il sovrano vantava su di essi, sia come signore feudale, sia come parente prossimo. Ma in due anni le sorti del confronto tra papato e impero si ribaltarono: nel 1080 Enrico IV convoc\u00f2 un Concilio a Bressanone in cui fece nominare un antipapa: Clemente III (Guiberto arcivescovo di Ravenna). L'anno seguente decise di scendere una seconda volta in Italia per ribadire la sua signoria sui suoi territori. Decret\u00f2 Matilde deposta e bandita dall'impero. Il 15 ottobre 1080 nei pressi di Volta Mantovana le milizie dei vescovi-conti (e dell'antipapa Guiberto da Ravenna), fedeli all'imperatore Enrico IV, sconfissero le truppe a difesa di papa Gregorio VII e comandate dalla contessa Matilde, rea di avere donato nel 1079 tutti i suoi beni alla Chiesa e interessata a cacciare da Ravenna l'antipapa Clemente III. Fu la prima, grave sconfitta militare di Matilde (battaglia di Volta Mantovana).\nMa la grancontessa non si diede per vinta e, mentre Gregorio VII era costretto all'esilio, Matilde resistette e il 2 luglio 1084 riusc\u00ec a sbaragliare inaspettatamente l'esercito imperiale nella famosa battaglia di Sorbara, presso Modena, grazie alla decisiva formazione di una coalizione favorevole al papato a cui aderirono i bolognesi contrapposti alla \"lega\" imperiale.\nIl matrimonio con Guelfo V.\nNel 1088 Matilde si trov\u00f2 a fronteggiare una nuova discesa dell'Imperatore Enrico IV e si prepar\u00f2 al peggio con un matrimonio politico, dato che l'attuale pontefice disgiungeva il potere vaticano da quello canossiano, com'era stato sino a questo momento, per ultimo fino a Gregorio VII. Matilde scelse il duca sedicenne Guelfo V (in tedesco \"Welf\"), erede del ducato di Baviera. Le nozze facevano parte di una rete di alleanze approvate dal nuovo papa, Urbano II, allo scopo di contrastare efficacemente Enrico IV.\nLa quarantatreenne Matilde scrisse una lettera al suo futuro sposo: \nLa Gran Contessa invi\u00f2 migliaia di armati al confine della Longobardia a prendere il duca, lo accolse con onori, organizz\u00f2 una festa nuziale di centoventi giorni molto sfarzosa. Cosma di Praga, autore del \"Chronicon Boemorum\", riporta che dopo il matrimonio, per due notti, il duca aveva rifiutato il letto nuziale e il terzo giorno Matilde si present\u00f2 nuda su una tavola preparata \"ad hoc\" su alcuni cavalletti dicendogli: \u00abtutto \u00e8 davanti a te e non v'\u00e8 luogo dove si possa celare maleficio\u00bb. Ma il duca rimase interdetto; Matilde, indignata, lo assal\u00ec a suon di ceffoni e sputandogli addosso lo cacci\u00f2 con queste parole: \u00abVattene di qua, mostro, non inquinare il regno nostro, pi\u00f9 vile sei di un verme, pi\u00f9 vile di un'alga marcia, se domani ti mostrerai, d'una mala morte morirai...\u00bb. Ovviamente non ebbero figli e ottennero l'annullamento nel 1095, dopo sei anni di matrimonio: si erano sposati nel 1089, quando lei aveva 43 anni e lui 17.\nSuccessivamente Matilde sobill\u00f2 i due figli dell'imperatore, Corrado di Lorena e Enrico e ne appoggi\u00f2 le rivolte contro il padre; si appoggi\u00f2 inoltre alla potente casata comitale dei Guidi in Toscana, per ostacolare un'altra dinastia, gli Alberti, fedeli all'impero.\nLa vittoria contro l'imperatore.\nDopo numerosi successi militari, tra cui quello sui Sassoni, l'imperatore Enrico si preparava nel 1090 alla sua terza discesa in terra italica, per infliggere una sconfitta definitiva alla Chiesa. L'itinerario fu quello solito, il Brennero e Verona, confine coi possedimenti di Matilde che iniziavano a partire dalle porte della citt\u00e0. La battaglia si accentr\u00f2 presso Mantova. Matilde si assicur\u00f2 la fedelt\u00e0 degli abitanti esentandoli da alcune tasse come il teloneo e il ripatico e con la promessa di essere integrati nello status di \"Cittadini Longobardi\" col diritto di caccia, pesca e taglialegna su entrambe le rive del fiume Tartaro.\nLa citt\u00e0 resistette fino al \"tradimento del gioved\u00ec santo\", nel quale i cittadini cambiarono fronte in cambio di alcuni ulteriori diritti concessi loro dall'assediante Enrico IV. Matilde si arrocc\u00f2 nel 1092 sull'Appennino reggiano attorno ai suoi castelli pi\u00f9 inespugnabili, in particolar modo a Carpineti, dove ascolt\u00f2 i consigli dell'eremita Giovanni che l'incitava a continuare la guerra contro l'imperatore. Sin da Adalberto Atto il potere dei Canossa si era basato su una rete di castelli, rocche e borghi fortificati situati nella Val d'Enza, che costituivano un complesso sistema poligonale di difesa che aveva sempre resistito ad ogni attacco portato sull'Appennino. Dopo alterne e sanguinose battaglie, il potente esercito imperiale venne preso in una morsa.\nNonostante l'esercito imperiale fosse temibilissimo, fu distrutto dalla vassalleria matildica dei piccoli feudatari e assegnatari dei borghi fortificati, che mantennero intatta la fedelt\u00e0 ai Canossa anche di fronte all'Impero. La conoscenza perfetta dei luoghi, la velocit\u00e0 delle informazioni e degli spostamenti, la presa delle posizioni strategiche in tutti i luoghi elevati della val d'Enza, avevano avuto la meglio sul potente imperatore. Pare che la stessa contessa avesse partecipato, con un manipolo di guerrieri scelti e fedeli, alla battaglia, galvanizzando gli alleati all'idea di combattere una guerra giusta. L'esercito imperiale fu preso a tenaglia nella vallata, ma la sconfitta totale fu pi\u00f9 di una guerra persa: Enrico IV si rese conto dell'impossibilit\u00e0 di penetrare quei luoghi asperrimi, ben diversi dalla Pianura Padana o della Sassonia: non si trovava pi\u00f9 di fronte ai confini tracciati dai fiumi dell'Europa centrale, ma a scoscesi sentieri, calanchi, luoghi impervi protetti da rocche turrite, da case-torri che svettavano verso il cielo, dalle quali gli abitanti scaricavano dardi di ogni genere su chiunque si avvicinasse: lance, frecce, forse anche olio bollente, giavellotti, massi, picche infocate. Con queste armi chi si trovava pi\u00f9 in alto aveva spesso la meglio.\nDopo la vittoria di Matilde, molte citt\u00e0 come Milano, Cremona, Lodi e Piacenza si schierarono con la Contessa canossiana per sottrarsi al controllo imperiale. Nel 1093 il figlio secondogenito dell'Imperatore, Corrado di Lorena, sostenuto dal papa, da Matilde e da una lega di citt\u00e0 lombarde, veniva incoronato Re d'Italia. Matilde liber\u00f2 e diede rifugio persino alla moglie dell'imperatore, Prassede, figlia del Re di Russia ed ex vedova del Marchese di Brandeburgo, che aveva denunciato al Concilio di Piacenza del 1095 \"le inaudite porcherie sessuali\" che aveva preteso Enrico da lei e per le quali veniva relegata in una specie di prigionia-alcova a Verona. Si accese dunque una lotta all'interno stesso della famiglia imperiale, che indebol\u00ec sempre pi\u00f9 Enrico IV.\nEnrico IV mor\u00ec ormai sconfitto nel 1106; alla deposizione e morte di Corrado di Lorena (1101), il figlio terzogenito del defunto imperatore e nuovo imperatore, Enrico V di Franconia, riprese a sua volta la lotta contro la Chiesa e l'Italia. Stavolta l'atteggiamento della Granduchessa nei confronti della casa imperiale dovette modificarsi e Matilde si conform\u00f2 ai voleri dell'imperatore. Nel 1111, sulla via del ritorno in Germania, Enrico V la incontr\u00f2 al Castello di Bianello, vicino a Reggio Emilia. Matilde gli conferm\u00f2 i feudi da lei messi in dubbio quando era vivo suo padre, chiudendo cos\u00ec una vertenza che era durata oltre vent'anni. \"In vice regis\" recita Donizone, e da qualcuno \u00e8 stato interpretato come se Enrico V avesse conferito alla Granduchessa un nuovo titolo: \"Viceregina d'Italia\" e \"Vicaria Imperiale\", ma \u00e8 negato dagli storici Carlo Guido Mor, Paolo Golinelli, Eugenio Riversi.\nLa morte.\nMatilde mor\u00ec di gotta nel 1115 a Bondeno di Roncore (oggi Bondanazzo di Reggiolo, una corte circondata fino al XIX secolo da fossati e incastellata). Era il 24 luglio, vigilia di San Giacomo, il santo cui Matilde negli ultimi mesi aveva fatto erigere una chiesa proprio davanti alla sua camera da letto, per poter assistere alle funzioni in quanto era ormai inferma. Venne sepolta in San Benedetto in Polirone (San Benedetto Po).\nNel 1632, per volere di papa Urbano VIII, la sua salma venne traslata a Roma in Castel Sant'Angelo; nel 1644 trov\u00f2 definitiva collocazione nella Basilica di San Pietro a Roma, unica donna insieme alla regina Cristina di Svezia, all'erede al trono di Cipro Carlotta di Lusignano e alla principessa polacca Maria Clementina Sobieska, consorte di Giacomo Francesco Edoardo Stuart. La sua tomba, scolpita dal Bernini, \u00e8 detta \"Onore e Gloria d'Italia\".\nNella cultura di massa.\nDopo la sua morte, attorno a Matilde venne a crearsi un alone di leggenda. Gli agiografi ecclesiastici ne mitizzarono il personaggio facendone una contessa semi-monaca dedita alla contemplazione e alla fede. Qualcuno invece sostiene che si sia trattato di un personaggio di forti passioni sia spirituali sia carnali ( come amante dei pontefici Gregorio VII e Urbano II). Si narra che, dopo la morte di papa Alessandro II, Matilde, che soffriva di un eczema, per curarsi si coricasse senza vesti sul tavolo dove era stato lavato il defunto pontefice. In realt\u00e0 nel Medioevo il culto delle reliquie (e la certezza riguardante i loro poteri miracolosi) era molto sentito. Si dice che Matilde conservasse tra le proprie reliquie anche un anello vescovile, che utilizzava per calmare i frequenti attacchi di epilessia.\nLo storico umanista Scipione Ammirato \u00abnel primo libro delle sue \"Istorie fiorentine\" dedicate al granduca Ferdinando I de' Medici e pubblicate da Filippo Giunti nel 1600, si era soffermato su Matilde per quelle vicende legate alla storia della citt\u00e0, assumendo come cesura di partenza l\u2019uccisione del padre Bonifacio avvenuta nel 1052. (...) Giunto all'anno della morte di Matilde, gravata dagli anni oltre che dal peso del principato \"gravissimo a chi sull'altrui spalle non l'abbandona\", Ammirato ripropone l'elogio di una donna sola, \"valorosa et buona\"\u00bb.\nDi lei Petrarca scrisse che \u00abconduceva con animo virile le guerre, imperiosa verso i suoi, ferocissima verso i nemici, molto liberale verso gli amici\u00bb. Ludovico Ariosto la menzion\u00f2 come \"la contessa gloriosa / saggia e casta\".\nDiscendenza.\nDal matrimonio con Goffredo il Gobbo, nel 1070 nacque Beatrice, che mor\u00ec dopo alcuni giorni. Matilde, nel tentativo di creare una dinastia in Toscana, adott\u00f2 Guido Guerra II detto \"succhiasangue\", duca di Toscana, ma anche questo tentativo fall\u00ec. Non avendo lasciato eredi diretti, di conseguenza il suo immenso patrimonio and\u00f2 disperso. Alcuni castelli rimasero in possesso di signori locali e \"Communi Militum\", cio\u00e8 cavalieri e mercenari; altri dei discendenti di Prangarda, sorella di Tedaldo, il nonno di Matilde (come forse le famiglie che diedero vita alle dinastie parmensi dei Baratti e degli Attoni (o Iattoni/Jattoni) di Antesica e di Beduzzo, effettive castellanze matildiche). Per quanto riguarda i feudi appartenuti alla contessa, alcuni possedimenti vennero addirittura dimenticati in un vuoto di potere, altri semplicemente incamerati nei possedimenti papali.\nLuoghi matildici.\nFondazione di chiese e altri edifici religiosi.\nFonti documentarie e tradizione popolare attribuiscono a Matilde la fondazione di diversi luoghi sacri, tra cui:\nValdarno aretino:\nValdarno fiorentino-pratese: \nCasentino:\nAppennino pistoiese:\nVal di Lima in Lucchesia: \nColline pisane:\nEdifici religiosi ritenuti beneficiari di interventi di Matilde.\nGarfagnana:\nFondazione di edifici a carattere prevalentemente non religioso.\nVal di Serchio:\nColline pisane:\nTuscia viterbese\nLuoghi visitati da Matilde.\nFonti documentarie e tradizione popolare attribuiscono la presenza di Matilde nelle seguenti localit\u00e0: "}
{"id": "893539", "revid": "254059", "url": "https://it.wikipedia.org/wiki?curid=893539", "title": "Contea di Baxter", "text": "La contea di Baxter, in inglese Baxter County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 38.386 abitanti. Il capoluogo di contea \u00e8 Mountain Home.\nGeografia fisica.\nLa contea di Baxter si trova nella parte settentrionale dell'Arkansas. L'U.S. Center Bureau certifica che l'estensione della contea \u00e8 di 1.520\u00a0km\u00b2, di cui 1.436\u00a0km\u00b2 composti da terra e i rimanenti 84\u00a0km\u00b2 composti di acqua.\nStoria.\nLa contea di Baxter fu costituita il 24 marzo 1873."}
{"id": "893544", "revid": "228587", "url": "https://it.wikipedia.org/wiki?curid=893544", "title": "Kaucana", "text": ""}
{"id": "893545", "revid": "29727", "url": "https://it.wikipedia.org/wiki?curid=893545", "title": "Tassobarbasso", "text": ""}
{"id": "893549", "revid": "110157", "url": "https://it.wikipedia.org/wiki?curid=893549", "title": "Regione dei Somali", "text": " \nLa regione dei Somali \u00e8 una regione dell'Etiopia sud-orientale, abitata in maggioranza da popolazioni somale.\nLa regione copre in larga parte il territorio tradizionale dell'Ogaden. Corrisponde in larga misura all'ex provincia di Haranghe e incorpora parte del territorio della ex provincia di Bale.\nConfina a ovest con la regione di Oromia, a nord-ovest con la regione di Afar, a nord ha un confine internazionale con Gibuti, a nord-est, est e sud ha un confine internazionale con la Somalia e a sud-ovest con il Kenya. Ha inoltre un confine con la citt\u00e0 di \nDire Daua.\nIl fiume principale della regione \u00e8 l'Uebi Scebeli che scorre dapprima verso sud e poi per un lungo tratto verso sud-est.\nGeografia antropica.\nSuddivisioni amministrative.\nLa regione di Somali \u00e8 suddivisa in 10 zone:\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 4.329.001 abitanti. Il maggiore gruppo etnico \u00e8 quello somali (96.2%). La pi\u00f9 grossa minoranza \u00e8 quella oromo (2.25%).\nAl censimento del 1994 la popolazione era costituita dal 98.7 % da musulmani, dallo 0.9 % da cristiani copti e dallo 0.3 % da seguaci di riti tradizionali."}
{"id": "893550", "revid": "76963", "url": "https://it.wikipedia.org/wiki?curid=893550", "title": "Mel Smith", "text": "Biografia.\nLa passione per il cinema e il teatro nasce durante gli anni in cui studia all'Universit\u00e0 di Oxford presso il New College. Va in tourn\u00e9e negli Stati Uniti con la Oxford/Cambridge Shakespeare Company. \nInizia a lavorare come regista di commedie televisive, attore teatrale e di cinema, sceneggiatore e regista di spot pubblicitari. L'esordio alla regia cinematografica \u00e8 nel 1989 con \"Due metri di allergia\", una brillante satira del teatro. Nel 1997 fa uscire nelle sale \"Mr. Bean - L'ultima catastrofe\", \u00e8 il suo pi\u00f9 grande successo e incassa pi\u00f9 di 100 milioni di dollari.\n\u00c8 morto nel 2013 all'et\u00e0 di 60 anni a seguito di un attacco cardiaco."}
{"id": "893564", "revid": "6789", "url": "https://it.wikipedia.org/wiki?curid=893564", "title": "Anastasio Ballestrero", "text": ""}
{"id": "893568", "revid": "798140", "url": "https://it.wikipedia.org/wiki?curid=893568", "title": "Paszkowski", "text": "Il Caff\u00e8 Paszkowski \u00e8 un locale storico di Firenze, situato in Piazza della Repubblica 31-35/r. Fa parte dei Locali storici d'Italia.\nStoria.\nFondato nel 1903 come birreria dall'omonima famiglia polacca, il locale assunse gi\u00e0 dopo poco tempo quelle caratteristiche di \"Caff\u00e8 Concerto\" che l'hanno fatto conoscere anche a livello internazionale, e presenta ancora oggi belle sale in stile primo Novecento. Tuttora vi si tengono serate musicali, anche se l'epoca d'oro della letteratura fiorentina \u00e8 tramontata. Nelle sale interne si svolgono meeting, convegni e sfilate di moda.\nIl caff\u00e8 fu punto di incontro di intellettuali fiorentini o di passaggio a Firenze, tra i quali diversi protagonisti della cultura italiana della prima met\u00e0 del XX secolo (basti pensare a Giovanni Papini, Giuseppe Prezzolini, Ardengo Soffici, Dino Campana, Gabriele D'Annunzio, e poi a Eugenio Montale, Vasco Pratolini, Gaetano Salvemini, Umberto Saba). Un suo celebre proprietario, Karol Paszkowski, fu console onorario di Polonia a Firenze, e suo figlio Stanislaw (italianizzato in Stanislao), i cui resti riposano nel Cimitero delle Porte Sante, spos\u00f2 la figlia di Giovanni Papini, Viola.\nNel 1991 \u00e8 stato dichiarato Monumento Nazionale."}
{"id": "893575", "revid": "122492971", "url": "https://it.wikipedia.org/wiki?curid=893575", "title": "Kelly-Ann Baptiste", "text": "Biografia.\nOriginaria di Scarborough, Kelly-Ann Baptiste studia a Trinidad e Tobago per trasferirsi poi negli Stati Uniti dove frequenta l'Universit\u00e0 statale della Louisiana; qui ottiene buoni risultati soprattutto nelle gare dai 55 m piani ai 200 m piani, giungendo spesso in finale.\nIl suo migliore risultato a livello giovanile \u00e8 la medaglia di bronzo ai Mondiali allievi del 2003 nei 200 metri. L'anno successivo partecipa ai Giochi olimpici di Atene nella staffetta 4\u00d7100 metri come quarta componente di una squadra composta anche da Ayanna Hutchinson, Wanda Hutson e Fana Ashby, ma la Hutchinson perde il testimone al primo cambio della batteria e la squadra di Trinidad e Tobago viene eliminata.\nL'anno dopo la Baptiste partecipa ai Mondiali di Helsinki, venendo eliminata nei quarti dei 100 metri piani. Stessa sorte le tocca nel 2008 ai Giochi olimpici di Pechino dove nei 100 m non supera i quarti di finale. Nel 2009 ai Mondiali di Berlino raggiunge le semifinali sia sui 100 che sui 200 metri piani, mancando di poco l'accesso alle finali.\nNel 2010 porta il suo limite personale sui 100 m a 10\"84. Ai Mondiali di Taegu 2011 vince la medaglia di bronzo nei 100 m con il tempo di 10\"98.\nDetiene il record nazionale di Trinidad e Tobago nei 100 m piani e nella staffetta 4\u00d7100 m."}
{"id": "893582", "revid": "1543377", "url": "https://it.wikipedia.org/wiki?curid=893582", "title": "Greg Valentine", "text": "Figlio d'arte (suo padre, Johnny Valentine, fu un nome molto noto nel panorama delle federazioni indipendenti) ha legato il suo nome alla celeberrima \"Figure Four Leglock\", con cui costringeva gli avversari alla resa. Tra i suoi compagni di tag team ricordiamo in particolare Ric Flair, Brutus Beefcake e The Honky Tonk Man. \u00c8 entrato a far parte della WWE Hall of Fame nel marzo del 2004.\nValentine \u00e8 un Cristiano Rinato.\nCarriera.\nInizi (1970-1976).\nInizialmente restio a prendere lo stesso ring name del padre, Wisniski lott\u00f2 con il nome di \"Baby Face Nelson\" per poi diventare Johnny Fargo, membro dei Fargo Brothers con Don Fargo tra il 1971 e il 1974. La coppia si sciolse nel 1974 e Wisniski and\u00f2 in Florida, dove inizi\u00f2 ad esibirsi come Johnny Valentine Jr., sperando di seguire le orme del padre. Pi\u00f9 tardi cambi\u00f2 il suo nome d'arte in Greg \"The Hammer\" Valentine, e veniva presentato come il fratello di Johnny Valentine, non il figlio, per paura di far sembrare il vecchio Valentine troppo anziano per essere un wrestler. Valentine rimase in Florida per un anno e lavor\u00f2 a Los Angeles e in Giappone con Antonio Inoki tra il 1975 e l'inizio del 1976.\nNational Wrestling Alliance (1976-1978).\nNell'agosto 1976, Valentine debutt\u00f2 nella Mid-Atlantic Championship Wrestling, federazione affiliata alla National Wrestling Alliance con sede in Carolina e in Virginia. Valentine fu assunto per rimpiazzare suo padre, che era stato costretto al ritiro essendo rimasto paralizzato dopo un incidente aereo nel 1975.\nValentine form\u00f2 un tag team insieme a Ric Flair, e i due vinsero per due volte l'NWA World Tag Team Championships e l'NWA Mid-Atlantic Tag Team Championship. Quando la coppia si sciolse, Valentine rivinse ancora una volta l'NWA World Tag Team Championships nel 1978, questa volta in coppia con Baron Von Raschke.\nIn contemporanea, Valentine aveva un feud in corso con Chief Wahoo McDaniel con in palio il titolo NWA Mid-Atlantic Heavyweight Championship. L'11 giugno 1977 riusc\u00ec a sconfiggere Wahoo, rompendogli anche una gamba. Da bravo heel, Valentine inizi\u00f2 a sfoggiare una maglietta con la scritta \"I broke Wahoo's leg\" (Ho rotto la gamba a Wahoo) sul davanti, e sulla schiena \"No more Wahoo\" (niente pi\u00f9 Wahoo). Wahoo ritorn\u00f2 il 9 agosto 1977 e si riprese il titolo. Valentine riconquister\u00e0 la cintura ancora una volta, battendo Wahoo il 10 settembre seguente, per poi riperderla contro Ken Patera il 9 aprile 1978.\nWorld Wide Wrestling Federation (1978-1981).\nValentine inizi\u00f2 a lavorare per la World Wide Wrestling Federation nel novembre 1978. Guidato dal manager The Grand Wizard, interpretava la gimmick del lottatore cattivo a cui piaceva rompere le gambe agli avversari con la sua mossa finale Figure Four Leglock. Nel 1979, affront\u00f2 il campione mondiale WWF Bob Backlund e la contesa fin\u00ec in parit\u00e0 dopo 1 ora di combattimento incessante.\nNel 1981 Valentine ritorn\u00f2 nella WWWF, diventata nel frattempo World Wrestling Federation, continuando la sua rincorsa al titolo mondiale. Il 19 ottobre venne schienato da Backlund, ma ricevette la cintura dall'arbitro che era rimasto stordito durante il match. Il titolo venne reso vacante, e Backlund sconfisse Valentine nel rematch del 23 novembre. Questo passaggio di titolo tra Valentine e Backlund non viene riconosciuto ufficialmente dalla WWE.\nNational Wrestling Alliance (1979-1984).\nValentine fece ritorno alla NWA a fine 1979 e chiese a Flair di ricostituire il loro tag team. Flair, all'epoca un face, declin\u00f2 l'invito. Nel 1980 Valentine vinse nuovamente l'NWA World Tag Team Championship combattendo in coppia con Ray Stevens. Quattro giorni dopo la vittoria per\u00f2, il promoter David Crockett rifer\u00ec a Valentine e Stevens di essere in possesso di un filmato che provava le loro scorrettezze durante l'incontro, annullando la vittoria. Quando Crockett cerc\u00f2 di inviare il filmato a Bob Geigel (allora presidente NWA), Stevens e Valentine lo aggredirono e distrussero il film, eliminando le prove.\nSuccessivamente Valentine afferm\u00f2 di aver \"visto la luce\", e riform\u00f2 il team con Flair, che credeva Valentine diventato adesso uno dei \"buoni\". In un match di coppia contro Jimmy Snuka e The Iron Sheik, Valentine abbandon\u00f2 Flair, lasciandolo in balia degli avversari. Flair fu sconfitto, e Valentine, non pago, gli spacc\u00f2 il naso con un bastone. I due ex partner iniziarono un lungo feud con in palio il NWA United States Heavyweight Championship, e Valentine riusc\u00ec finalmente a sconfiggere Flair il 26 luglio. Greg detenne la cintura fino al 24 novembre, quando fu battuto da Flair. Valentine conquister\u00e0 la cintura di United States Champion altre due volte.\nIl prossimo avversario di Valentine fu Roddy Piper, e i due ebbero una serie di match molto violenti tra i quali il pi\u00f9 famoso \u00e8 un Dog Collar Match svoltosi a \"StarrCade\" nel 1983, dove Piper schien\u00f2 Valentine dopo averlo colpito numerose volte con la catena di ferro del collare.\nWorld Wrestling Federation (1984-1992).\nValentine arriv\u00f2 nella WWF nel 1984. Il suo manager del periodo fu dapprima Captain Lou Albano, e in seguito Jimmy Hart.\nIl 24 settembre 1984, Valentine sconfisse Tito Santana vincendo il titolo Intercontinentale. Poi ebbe un feud con Junkyard Dog, che affront\u00f2 in un match alla prima edizione di \"WrestleMania\". Valentine schien\u00f2 Junkyard Dog mettendo i piedi sulle corde, ma Santana arriv\u00f2 a bordo e inform\u00f2 l'arbitro della scorrettezza, che allora fece ricominciare l'incontro. Valentine se ne and\u00f2, perdendo cos\u00ec il match per count-out, mantenendo per\u00f2 la cintura. Il feud tra Santana e Valentine prosegu\u00ec fino a quando, il 6 luglio 1985, Tito riusc\u00ec a riconquistare il titolo Intercontinentale battendo Valentine in uno steel cage match. Valentine, infuriato per la sconfitta, distrusse la cintura, costringendo la WWF a crearne una nuova.\nGreg Valentine form\u00f2 quindi un tag team heel insieme a Brutus Beefcake, il Dream Team, con manager Johnny V. Il 24 agosto 1985, il Dream Team sconfisse gli U.S. Express (Barry Windham e Mike Rotunda) vincendo le cinture WWF World Tag Team Championship. Il duo detenne i titoli fino al 7 aprile 1986 quando furono sconfitti durante \"WrestleMania 2\" dai British Bulldogs. A \"WrestleMania III\", il Dream Team si sciolse perch\u00e9 Valentine trad\u00ec Beefcake abbandonandolo nel bel mezzo di un match.\nQualche tempo dopo, Valentine si tinse i capelli di nero e form\u00f2 un tag team con The Honky Tonk Man dal nome Rhythm and Blues e del quale era manager Jimmy Hart. I Rhythm and Blues si scontrarono con i Bushwhackers e l'Hart Foundation, ma vennero lentamente oscurati dai Legion Of Doom, che all'epoca dominavano la scena tag team in WWF.\nNel dicembre 1990, Valentine trad\u00ec Honky Tonk Man per diventare un \"face\". Il 19 gennaio 1991, Valentine partecip\u00f2 alla \"Royal Rumble\", dove resistette sul ring per circa quaranta minuti. In seguito era previsto un feud tra lui e l'ex partner Honky Tonk Man, ma Honky lasci\u00f2 la WWF prima che il feud potesse iniziare.\nWorld Championship Wrestling (1992).\nNel 1992, Valentine lasci\u00f2 la WWF e firm\u00f2 per la World Championship Wrestling. Qui diede vita a un tag team con Terry Taylor e il duo vinse anche i titoli WCW United States Tag Team Championship. Quando Taylor venne licenziato, lo status di Valentine all'interno della federazione fu molto ridimensionato, e Greg rassegn\u00f2 le proprie dimissioni a fine 1992.\nWorld Wrestling Federation (1993-1994).\nRiapparve in WWE alle \"Survivor Series '93\" indossando una maschera con l'identit\u00e0 di \"Blue Knight\" in un match ad eliminazione contro la famiglia Hart. Successivamente, ritorn\u00f2 ancora, questa volta come Greg Valentine, partecipando alla \"Royal Rumble\" del 1994.\nCircuito indipendente (1994-presente).\nDa allora in avanti, Valentine prese a combattere in varie federazioni minori facenti parte del circuito indipendente, a lottare in Giappone, e nella American Wrestling Federation.\nIl 29 gennaio 2005, durante l'evento \"WrestleReunion\", Valentine vinse una battle royal a 17 partecipanti diventando IWA Heavyweight Champion. Perse poi il titolo contro Tito Santana a \"WrestleReunion #2\" il 27 agosto dello stesso anno.\nA fine 2007, Greg Valentine \u00e8 apparso nella JCW (o Juggalo Championship Wrestling) riformando il vecchio tag team del Dream Team con Brutus Beefcake.\nIl 29 gennaio 2011 Valentine \u00e8 stato introdotto nella Legends Pro Wrestling \"Hall of Fame\" da Jack Blaze a Wheeling, WV durante l'annuale cerimonia svoltasi all'evento \"LPW Over The Edge\".\nWorld Wrestling Entertainment (2004, 2005, 2008).\nIl 13 marzo 2004, Valentine \u00e8 stato introdotto nella WWE Hall of Fame presentato dal suo ex manager Jimmy Hart. La sera seguente, durante \"WrestleMania XX\" al Madison Square Garden, Valentine ricevette grandi applausi quando la classe del 2004 venne presentata al pubblico. Poco tempo dopo l'introduzione nella Hall of Fame, Valentine dedic\u00f2 la placca dorata a suo padre Johnny Valentine. Il 3 ottobre 2005, Valentine ha fatto un'apparizione a WWE Homecoming, e il 23 ottobre \u00e8 stato sconfitto da Rob Conway (che allora utilizzava una gimmick simile a quella di Randy Orton in versione \"legend killer\") nel corso di una puntata di WWE Heat dopo che Eugene interferendo a suo favore nel match, gli caus\u00f2 la squalifica dando la vittoria a Conway.\nTitoli e riconoscimenti.\nNorthen States Wrestling Alliance\nAmerican Wrestling Association\nJim Crockett Promotions / World Championship Wrestling\nNational Wrestling Alliance\nProfessional Wrestling Hall of Fame\nPro Wrestling Illustrated\nWorld Wrestling Federation/Entertainment"}
{"id": "893585", "revid": "1748167", "url": "https://it.wikipedia.org/wiki?curid=893585", "title": "Val Raccolana", "text": "La Val Raccolana (\"Cjan\u00e2l di Racolane\" in friulano) \u00e8 una vallata delle Alpi Giulie italiane, posta nel comune di Chiusaforte (UD), lunga 13\u00a0km, con direzione ovest-est, stretta fra le pareti della catena del Cimone a nord e del Canin a sud, confinante a nord con la Val Dogna, a sud con la Val Resia, a est con la Valle del Rio Lago, ed attraversata dall'omonimo torrente che l'attraversa da est per poi gettarsi nel Fella all'altezza di Chiusaforte (Canal del Ferro).\nGeografia fisica.\nPrima dei tornanti per la Sella di Nevea si pu\u00f2 ammirare la cascata del Fontanon di Goriuda, raggiungibile in 10 minuti con un sentiero che inizia dalla strada principale. La strada della val Raccolana prosegue poi per Sella Nevea, noto centro di sport invernali.\nClima.\nCaratterizzata da lunghi inverni freddi e da un particolare microclima, poich\u00e9 la vallata intera, tranne i due borghi di Chiout Micheli e Patocco, rimane in ombra da ottobre a febbraio. Il Sole che rimane per questi mesi dietro alla catena del Canin, mandando in zona d'ombra la valle e per un breve periodo anche Sella Nevea. Il ritorno del sole a febbraio viene salutato con una tradizionale festa paesana, la festa degli gnocchi. Un tempo era usanza che venisse fatta proprio i giorni stessi della ricomparsa del sole, oggi invece si attende aprile, per permettere ai turisti di gustarsi gli gnocchi con il tiepido sole primaverile. \nGeografia antropica.\nScarsamente popolata (110 ab.), vi sorgono piccoli e sparuti villaggi ormai quasi disabitati: seguendo la \"Strada della Val Raccolana\" da ovest dopo aver attraversato l'abitato di \"Raccolana\" 374\u00a0m, si trovano, inerpicandosi per alcuni km su una strada alla propria sinistra, \u00a0 \"Chiout Michel\" 662\u00a0m e Patocco 770m, riprendendo la strada provinciale 76 poi troviamo sulla destra \"Pezzeit\" 512\u00a0m e Samedons 489, al centro della vallata \"Saletto\" 505\u00a0m, \"Chiout\" \"Cali\" 565\u00a0m, risalendo strada asfaltata sulla propria sinistra, dopo Saletto vi \u00e8 la localit\u00e0 Pociolar, nome che deriva dall'antico pozzo per l'acqua presente in loco \"Tamaroz\" 616\u00a0m invece alla propria destra, \"Piani di Qua\" 665\u00a0m, Piani di Sotto 600, \"Piani di L\u00e0\" 682\u00a0m, \"Pianatti\" 680\u00a0m, \"Stretti\" 766\u00a0m tutti serviti da stradine asfaltate. \nStoria.\nSubito dopo la fine della seconda guerra mondiale furono iniziati dalla \"Societ\u00e0 Idroelettrica Alto Friuli\" (S.I.A.F.) i lavori per realizzare un bacino idroelettrico nella valle.\nFu costruita una variante alla strada di fondovalle che, bench\u00e9 non completata, \u00e8 tuttora utilizzata per raggiungere Patocco e altre frazioni. La diga era prevista in corrispondenza del Ponte delle Lastre; il lago artificiale avrebbe sommerso i paesi di Pezzeit e di Saletto. A monte del Ponte delle Lastre fu costruita una briglia e una galleria di sorpasso (oggi utilizzate da un impianto idroelettrico ad acqua fluente), ma il progetto fu abbandonato ai primi anni cinquanta a causa della cattiva qualit\u00e0 della roccia rilevata dai sondaggi nella zona dove avrebbe dovuto sorgere la diga."}
{"id": "893587", "revid": "125110418", "url": "https://it.wikipedia.org/wiki?curid=893587", "title": "Cultura di Arzachena", "text": "La cultura di Arzachena (conosciuta anche come cultura dei circoli megalitici o \"facies\" gallurese o corso gallurese) \u00e8 stata una cultura megalitica sviluppatasi tra la fine del IV millennio a.C. e l'inizio del III millennio a.C. nella regione storica della Gallura, nella Sardegna settentrionale.\nQuesto aspetto culturale \u00e8 noto soprattutto per aver edificato importanti strutture megalitiche come quelle di Li Muri ad Arzachena.\nCultura principale.\nNumerosi ritrovamenti archeologici hanno accertato che la cultura di Ozieri si estese su tutta l'isola e che al suo interno sussistevano varie correnti culturali che si differenziavano lievemente tra di loro.\nUna di queste correnti fu ritenuta proprio quella corso-gallurese che si diffuse uniformemente su tutta la Gallura ed anche oltre le Bocche di Bonifacio.\nIl ponte corso.\nLa caratteristica struttura morfologica della Sardegna - in particolare la parte nord-est - costituita dalla catena montuosa del monte Limbara, forma una barriera fisica non indifferente, separando questa parte settentrionale dal resto dell'isola, mentre le ampie vallate del massiccio granitico, scendenti a nord, si aprono verso il mare in direzione della vicina Corsica, formando con questa quasi un \"unicum\", separato soltanto da un esile braccio di mare.\nQuesta vasta area, conosciuta come Gallura, insieme alla Corsica ha costituito - per la sua particolarit\u00e0 geografica - il punto di transizione e di incontro per i popoli che risalivano dal Mediterraneo orientale e quelli che si affacciavano sul continente tosco-ligure-provenzale (le isole dell'Arcipelago Toscano distano 30 kilometri circa).\nTutta la zona era abitata sin dai tempi pi\u00f9 remoti da popolazioni di pastori-guerrieri di etnia corsa, il cui nucleo principale si suppone stanziasse prevalentemente nelle Gallure.\nIpotesi sulla componente etnica.\nTale particolarit\u00e0 geografica ha avuto una sua importanza nel determinare la singolarit\u00e0 di questo aspetto culturale all'interno della cultura di Ozieri, e - secondo l'archeologo Giovanni Lilliu - testimonia la diversa origine delle varie popolazioni preistoriche sarde.\nSempre secondo lo studioso, queste differiscono tra loro sia nella costituzione sociale ma anche nella componente etnica: pi\u00f9 antiche e forse discendenti dalle popolazioni neolitiche sarde quelle appartenenti all'aspetto culturale dei circoli megalitici, pi\u00f9 moderne e di forte caratterizzazione cicladico-minoica quelle appartenenti al ramo principale - ossia a Cultura Ozieri.\nLe genti di appartenenti alla facies Arzachena, principalmente di origine guerriera e pastorale, erano organizzate in gruppi chiusi e di \u00e9lite, costituiti in una societ\u00e0 a sfondo aristocratico ed individualistico, con una netta distinzione dei clan nel contesto tribale.\nQuesta differenziazione si esplicita non tanto nelle abitazioni, quanto nella forma dei sepolcri e nei riti funebri. I gruppi aristocratici seppellirono i loro morti in monumenti megalitici a forma di circolo, con una camera centrale contenente un solo individuo, e questa singolare usanza fa ben comprendere come sia stato molto importante per queste genti definire chiaramente la superiorit\u00e0 del capo rispetto agli altri individui.\nI corredi funebri comprendevano oggetti finemente lavorati come coppette in steatite, lame in selce, piccole accette triangolari in pietra dura levigata e grani di collana di steatite verde a forma di piccole olive.\nSia l'architettura sepolcrale sia la cultura materiale delle genti di questo aspetto culturale trovano puntuali riscontri nell'area pirenaica (Catalogna, Linguadoca, Provenza) oltre che nella stessa Corsica.\nDifferenziazioni interne.\nSe le popolazioni della facies gallurese erano guidate da una forte aristocrazia pastorale e guerriera seguendo un rigido schema gerarchico, quelle appartenenti alla cultura principale di Ozieri si riunivano in villaggi organizzati in un ampio contesto tribale e sviluppati secondo un assetto urbanistico di tipo collettivo, facendo intuire agli studiosi una cultura tendenzialmente democratica. Tale tendenza appare nella disposizione dei sepolcri e nei riti funebri: cos\u00ec come le capanne sono raggruppate in villaggi, cos\u00ec le tombe sono concentrate in piccole necropoli. I defunti venivano sepolti con il rito della deposizione collettiva in domus de janas, cio\u00e8 tutti insieme i membri della stessa famiglia e forse anche del clan, in netto contrasto con quanto avveniva invece tra le genti della facies gallurese.\nSecondo lo studioso Giovanni Lilliu, anche in epoca preistorica in Sardegna si delineavano gi\u00e0 abbastanza chiaramente le due anime complementari della societ\u00e0 isolana: i pastori guerrieri degli altopiani centrali e i guerrieri raccoglitori delle pianure. Anche se i dati antropologici sinora conosciuti non ne forniscono chiaramente la prova non sembrano prive di valore e di significato alcune differenziazioni comportamentali proprie dei galluresi e dei corsi moderni, rispetto alle altre popolazioni sarde.\nCaratteristiche proprie.\nPer tutto il tempo della sua durata, la caratterizzazione culturale gallurese non si \u00e8 omologata alle pi\u00f9 ricche espressioni della cultura di Ozieri, ma ha opposto una certa resistenza. Si suppone che questo sia avvenuto principalmente perch\u00e9 conteneva al suo interno una forte componente aristocratica che si oppose con tenacia alle novit\u00e0 proposte dalle altre correnti culturali, respingendole e riproponendo in continuazione sempre lo stesso modello culturale primordiale.\nIn pratica - secondo lo studioso Giovanni Lilliu - il modello gallurese si \u00e8 riprodotto in maniera sempre uguale dal III millennio a.C., attraverso il II millennio a.C. con la nascita della civilt\u00e0 nuragica (diffusasi anche in Corsica dove \u00e8 stata chiamata torreana), sino alla conquista romana (sopravvivendo ad essa) e fornendo agli archeologi un incredibile esempio di struttura culturale e sociologica congelata.\nIpotesi recenti su altre appartenenze culturali.\nNel passato le diverse interpretazioni degli studiosi sui ritrovamenti archeologici galluresi hanno sostenuto che i circoli megalitici e i menhir furono eretti da genti di cultura Ozieri, confermando la disparit\u00e0 culturale esistente al suo interno.\nRecenti studi hanno per\u00f2 dimostrate che le tipiche produzioni ceramiche come la coppa in steatite verde a Li Muri, sarebbero da accostare alla facies San Ciriaco inserita in un periodo di transizione tra la Cultura di Bonu Ighinu e la Cultura di Ozieri.\nI circoli megalitici.\nI monumenti pi\u00f9 significativi di quel periodo sono le cosiddette tombe a circoli, ossia quelle particolari strutture nelle quali i defunti erano sistemati all'interno di circoli litici concentrici.\nQuesto tipo di costruzione - molto particolare - \u00e8 costituita da pietre infisse verticalmente nel terreno seguendo la circonferenza di un cerchio e con al centro una cassetta in pietra di forma quadrangolare. Nel territorio di Arzachena, in una localit\u00e0 chiamata \"Li Muri\", si trova il complesso megalitico meglio conservato.\nSecondo lo studioso Giovanni Lilliu questo circolo funerario-rituale serviva per la scarnificazione dei cadaveri i quali venivano deposti nelle pietre scanalate che costituivano la circonferenza e lasciati al sole per un lungo periodo. Successivamente le ossa venivano raccolte e riposte nella cassetta al centro del circolo.\nEsempi di simili sepolture sono presenti anche all'isola d'Elba, nella necropoli delle Piane alla Sughera.\nSiti archeologici principali.\nFra i pi\u00f9 importanti siti archeologici pre-nuragici della Gallura sono da citare:\nSiti archeologici corsi.\nIn Corsica tra i monumenti megalitici di quel periodo vi \u00e8 il sito di Filitosa, riconosciuto di interesse mondiale dall'UNESCO.\nIntorno al 3300 a.C. vennero eretti i primi semplici menhir ma la loro forma cambi\u00f2 durante i secoli successivi trasformandosi prima in menhir antropomorfi e poi successivamente in statue-menhir, con i lineamenti del viso ben marcati e dotati di armi come spade e pugnali (innovazioni stilistiche forse dovute a influssi culturali esterni).\nTra i circoli megalitici si segnalano quelli di \"Ciutalaghia\", \"Monte Rotundu\" e \"Tivolaggiu\"."}
{"id": "893589", "revid": "287204", "url": "https://it.wikipedia.org/wiki?curid=893589", "title": "Moukazaru", "text": ""}
{"id": "893590", "revid": "767487", "url": "https://it.wikipedia.org/wiki?curid=893590", "title": "Heckelfono", "text": "Lo heckelfono (tedesco \"Heckelphon\") \u00e8 uno strumento musicale aerofono ad ancia doppia appartenente alla famiglia degli oboi. \nSuona un'ottava sotto all'oboe ordinario ed \u00e8 pressappoco un oboe tenore, ma differisce da quest'ultimo per timbro, forma ed estensione. Le partiture per questo strumento vanno scritte in chiave di violino un'ottava sopra i suoni reali.\nHa un timbro molto scuro e venne usato da Richard Strauss in \"Salom\u00e8\", \"Elektra\" e nella \"Alpensinfonie\".\nIn tempi pi\u00f9 recenti lo strumento venne utilizzato da Paul Hindemith e da Hans Werner Henze in alcune opere orchestrali. Hanno composto per heckelfono e orchestra Hans Mielenz (\"Concerto per heckelphon e orchestra\" op. 60, composto nel 1959) e Michael Denhoff (\"Tableaux sombres\" per heckelphon e orchestra op. 60, del 1990)."}
{"id": "893593", "revid": "124358435", "url": "https://it.wikipedia.org/wiki?curid=893593", "title": "Cassa di Risparmio di Asti", "text": "Banca di Asti (Cassa di Risparmio di Asti s.p.a.) \u00e8 un istituto di credito capogruppo del Gruppo Cassa di Risparmio di Asti, con sede ad Asti e 137 filiali insediate in tutto il nord Italia.\nIl Gruppo Cassa di Risparmio di Asti \u00e8 presente su tutto il territorio nazionale italiano, aggiungendo alle 236 filiali bancarie i 77 sportelli della societ\u00e0 di cessione del quinto (Pitagora S.p.A.). \nStoria.\nNata il 25 gennaio 1842 come ente di beneficenza con un capitale di 10.000 lire. L'attivit\u00e0 inizia, con il nome di Cassa di Risparmio e di Previdenze della provincia di Asti, mercoled\u00ec 3 gennaio 1844, dedicando quel giorno della settimana per i versamenti e il sabato ai prelievi.\nIl nome dell'istituto viene modificato con Regio decreto del 6 giugno 1867, diventando Cassa di Risparmio della provincia di Asti.\nTra la prima e la seconda guerra mondiale riesce ad acquisire la Banca Astese e per la prima volta la Cassa inizia ad assumere alle proprie dipendenze personale femminile.\n\u00c8 durante gli anni cinquanta che la Cassa apre nuove filiali, salite ad oltre 130, presenti nelle province di Asti, Alessandria, Cuneo, Torino, Milano e Monza e Brianza, Bergamo, Brescia, Verona, Genova, Padova e Treviso.\nNel 1992 in seguito alla Legge Amato fu fondata la societ\u00e0 per azioni il 13 luglio 1992.\nNel 2008 viene eseguito un aumento di capitale di 50 milioni di euro.\nNel 2015 viene eseguito un aumento di capitale di 50 milioni di euro.\nIl 28 dicembre 2012 Cassa di Risparmio di Asti acquista da Monte dei Paschi di Siena il 60,42% di Biverbanca, istituto che dispone di 122 filiali distribuite tra Piemonte, Lombardia e Valle d'Aosta, per 203 milioni di euro.\nNel 2015 viene eseguito un aumento di capitale di 200 milioni di euro.\nNel novembre 2018 il Gruppo Cassa di Risparmio di Asti ha raggiunto il 100% del capitale sociale di Biverbanca.\nIl 1\u00ba ottobre 2015 entra a far parte del gruppo bancario Pitagora SPA, un intermediario finanziario specializzato nei prestiti contro cessione del quinto dello stipendio (CQS).\nDal 2020 il Presidente del Consiglio di Amministrazione \u00e8 Giorgio Galvagno, ex deputato e ex sindaco di Asti.\nSotto la guida dell'Amministratore delegato Carlo Mario Demartini, il 7 novembre 2021 si consolida il processo di fusione con la Controllata Biver Banca.\nIl Gruppo Bancario.\nIl Gruppo Cassa di Risparmio di Asti \u00e8 un gruppo bancario italiano nato nel 2012 dopo che la proposta di 203 Milioni da parte di Banca di Asti viene accettata da Monte dei Paschi di Siena S.p.A. per l\u2019acquisto, da parte della banca astigiana, del 60,42% del capitale sociale di Biver Banca (Cassa di Risparmio di Biella e Vercelli S.p.A.). Il Consiglio di Amministrazione di Banca di Asti nella seduta del 26 giugno 2012 ha approvato l\u2019operazione, consolidando i colloqui con gli altri soci di Biver Banca : la Fondazione Cassa di Risparmio di Biella (33,44% del capitale sociale) e la Fondazione Cassa di Risparmio di Vercelli (6,14% del capitale sociale).\nLe filiali bancarie del Gruppo, a marzo 2018, sono presenti in 5 regioni del Nord Italia: Piemonte, Valle d'Aosta, Lombardia (che raggiunge quota 23 filiali per il Gruppo di cui 20 Banca di asti) e dal 2017 Liguria e Veneto.\nNel 2015 Banca di Asti comunica che Pitagora 1936 S.p.A. ha accettato la sua proposta per l\u2019acquisto di una partecipazione pari al 65% del capitale sociale di Pitagora S.p.A. detenuta da Pitagora 1936, societ\u00e0 holding facente capo per il 52% a Wise SGR per conto del fondo Wisequity II e per il 24% ciascuno a Banca Popolare di Milano e alla Bonino 1934 Srl di Massimo Sanson. Banca di Asti deteneva gi\u00e0 il 5% della Societ\u00e0 e pertanto ha raggiunto il 70% del capitale.Con tale operazione il Gruppo Cassa di Risparmio di Asti allarga propria area di business in un settore affine: Pitagora \u00e8 infatti un intermediario finanziario specializzato nei prestiti contro cessione del quinto dello stipendio (CQS), \u00e8 uno dei principali operatori del mercato. Il prezzo di acquisto della partecipazione previsto dall\u2019accordo \u00e8 pari a Euro 35,5 milioni.\nCon l'ingresso di Pitagora, il Gruppo Cassa di Risparmio di Asti \u00e8 presente su tutto il territorio nazionale italiano, aggiungendo alle 236 filiali bancarie i 77 sportelli della societ\u00e0 di cessione del quinto.\nIl 29 dicembre 2019 CR Asti acquista le quote restanti della controllata Biverbanca dalle fondazioni azioniste in cambio di azioni della stessa di nuova emissione.\nAzionariato.\nL'azionariato \u00e8 il seguente:"}
{"id": "893595", "revid": "287204", "url": "https://it.wikipedia.org/wiki?curid=893595", "title": "Goukazaru", "text": ""}
{"id": "893597", "revid": "36426", "url": "https://it.wikipedia.org/wiki?curid=893597", "title": "Geri Spina", "text": ""}
{"id": "893602", "revid": "281901", "url": "https://it.wikipedia.org/wiki?curid=893602", "title": "Osphronemus", "text": ""}
{"id": "893606", "revid": "453768", "url": "https://it.wikipedia.org/wiki?curid=893606", "title": "Val Dogna", "text": "La Val Dogna (\"Cjan\u00e2l di Dogne\" in friulano) \u00e8 una vallata delle Alpi Giulie, in territorio italiano (Friuli Venezia Giulia). Si trova in comune di Dogna (UD), \u00e8 lunga circa 15\u00a0km ed ha direzione ovest-est, ed \u00e8 attraversata da est dall'omonimo torrente. A nord \u00e8 delimitata dalla boscosa costiera J\u00f4f di Dogna-Due Pizzi, e a sud dalle aspre pareti della catena monte Cimone-J\u00f4f di Montasio. \nGeografia antropica.\nUna strada militare, assai panoramica, la percorre sul fianco nord, collegando con altre strade di collegamento le poche e ormai quasi del tutto disabitate frazioni sparse: Chiout Pupin (706 m), Chiout di Goliz (591 m), La poate (500 m), Roncheschin (465 m), Chiout di Puppe (470 m), Chiout di Gus (715 m), Chiout Tasot (922 m), Chiout Zucuin (808 m), Chiout (838 m), Blaudineit (698 m), Costasacchetto (895 m), Pleziche (820 m), Mincigos (965 m). "}
{"id": "893607", "revid": "1573940", "url": "https://it.wikipedia.org/wiki?curid=893607", "title": "Attacus atlas", "text": "L'atlante o farfalla cobra (Attacus atlas ()) \u00e8 una falena appartenente alla famiglia Saturniidae, diffusa nelle foreste tropicali dell'Asia, in particolare nelle Filippine, in Thailandia ed in Malaysia.\nDescrizione.\nCon i suoi 30\u00a0cm di apertura alare, \u00e8 una delle specie di insetto pi\u00f9 grandi del mondo e deve il suo nome al particolare disegno delle sue ali, che ricorda i colori dell'omonimo serpente.\nBiologia.\nL'adulto vive soltanto pochi giorni, durante i quali non si nutre ma sfrutta le riserve accumulate durante lo stadio larvale e si dedica soltanto all'accoppiamento, che pu\u00f2 durare un giorno intero.\nSuccessivamente la femmina depone fino a 200 uova, che si schiudono dopo circa 12 giorni. Dopo la schiusa, i piccoli bruchi iniziano a nutrirsi e continuano a crescere per un periodo di 90 giorni, dopodich\u00e9, raggiunte le massime dimensioni, iniziano la metamorfosi, racchiudendosi in un bozzolo di seta e usando generalmente una foglia come sostegno, per trasformarsi al suo interno in crisalide e infine fuoriuscirne dopo un mese come esemplare adulto.\n\u00c8 considerata una delle specie tropicali pi\u00f9 belle, ed \u00e8 relativamente semplice da allevare in cattivit\u00e0.\nI bozzoli di \"Attacus atlas\", formati da numerosi fili di seta, vengono utilizzati per ottenere un filato piuttosto resistente denominato \"seta Zagara\"."}
{"id": "893608", "revid": "287204", "url": "https://it.wikipedia.org/wiki?curid=893608", "title": "Consandolo", "text": ""}
{"id": "893609", "revid": "256896", "url": "https://it.wikipedia.org/wiki?curid=893609", "title": "Tribunale penale internazionale per l'ex Jugoslavia", "text": ""}
{"id": "893610", "revid": "768068", "url": "https://it.wikipedia.org/wiki?curid=893610", "title": "Belfagor o Il fantasma del Louvre", "text": "Belfagor o Il fantasma del Louvre (\"Belph\u00e9gor ou Le fant\u00f4me du Louvre\") \u00e8 una miniserie televisiva francese diretta da Claude Barma, trasmessa su ORTF in 4 puntate dal 6 al 27 marzo 1965.\nTrama.\nEpisodio 1 - \"Il fantasma del Louvre\".\nUn giorno al grande mercato delle pulci di Parigi alla porte de Clignancourt, lo studente universitario Andrea Bellegarde conosce un anziano antiquario che colleziona ritagli di giornale relativi a fatti inspiegabili segnalati in tutto il mondo. L'uomo sostiene l'esistenza di eventi incomprensibili alla scienza.\nDurante un controllo serale, una figura spettrale appare a Gautrais, uno dei custodi del Museo del Louvre; l'uomo viene accusato di essere un visionario, anche perch\u00e9 in passato aveva avuto problemi di alcolismo. Il mattino successivo per\u00f2 il capo dei custodi Sabourel viene rinvenuto assassinato in un'altra sala.\nA Parigi si diffonde la voce di un fantasma al Louvre; Andrea Bellegarde decide di nascondersi nel museo in modo da farsi chiudere dentro a fine orario di apertura, perch\u00e9 non crede in un fatto soprannaturale. Ma non \u00e8 solo: una ragazza da lui conosciuta per caso poco prima si fa chiudere insieme a lui. Nel cuore della notte il fantasma si manifesta, vestito di nero da capo a piedi, con una maschera di cuoio sul volto e preceduto da un misterioso bambino in calzoni corti; Bellegarde sta per avere la peggio, viene atterrato ai piedi della statua di un dio caldeo, Belfagor, ma improvvisamente saltano fuori da ogni angolo poliziotti in borghese.\nIl fantasma si dilegua inspiegabilmente nelle sale buie. Bellegarde viene soccorso e scopre che la ragazza \u00e8 Colette, figlia del commissario M\u00e9nardier appena intervenuto, che l'ha usato come esca. Andrea e Colette cominciano a frequentarsi, tra i due c'\u00e8 un'evidente simpatia che forse si trasformerebbe in qualcosa di pi\u00f9 se non si mettesse di mezzo un'altra donna: infatti Bellegarde viene fermato per strada da Luciana Borel, una bella donna che con la scusa di un autografo (il giovane \u00e8 diventato una celebrit\u00e0 per aver visto il fantasma) lo porta\na casa propria e tenta di sedurlo.\nIl commissario M\u00e9nardier riceve una telefonata: una voce maschile che si qualifica come Belfagor lo invita a recarsi a un indirizzo di periferia. Qui, in una ricca villa di campagna, viene accolto dall'anziana Lady Hodwin che sostiene di saperla lunga su Belfagor e lo invita a insabbiare le indagini perch\u00e9 troppo pericolose. M\u00e9nardier naturalmente rifiuta. Le indagini girano a vuoto. I custodi scoprono che alcune statue sono state spostate nelle sale del Louvre. Nel frattempo Colette subisce una misteriosa aggressione intimidatoria in un cinematografo.\nEpisodio 2 - \"Il segreto del Louvre\".\nM\u00e9nardier \u00e8 riuscito a sottrarre a Lady Hodwin un biglietto che riconosce appartenere a Luciana Borel, la donna misteriosa e sensuale che ha conquistato Andrea Bellegarde, con disappunto di Colette. La contatta ma anche lei \u00e8 evasiva, e gli consiglia a sua volta di evitare di indagare su Belfagor.\nLuciana Borel porta con s\u00e9 Andrea a casa di Williams, un amico cos\u00ec stretto da avere compromesso la sua precedente relazione sentimentale. Andrea fatica a entrare nell'ambiente e viene coinvolto nei discorsi solo quando si viene a sapere che ha visto di persona il fantasma del Louvre. La sera, all'uscita degli ospiti, Williams riceve in casa Lady Hodwin.\nCharel, ex fidanzato di Luciana che attribuisce la fine della loro relazione alla figura di Williams, si incontra con Colette per lamentarsi di essere stato sostituito da Andrea, ma durante il loro incontro la ragazza sparisce. M\u00e9nardier si allarma, ma per fortuna Colette viene quasi subito ritrovata in stato di incoscienza sulla Torre Eiffel, dove due individui hanno dimostrato che avrebbero potuto scaraventarla di sotto. Si tratta di un nuovo avvertimento per il commissario. Lady Hodwin si reca al commissariato per invitare di nuovo cordialmente M\u00e9nardier a desistere dalle indagini; siccome paventa che possa accadere qualcosa a sua figlia, il poliziotto decide di fermarla, ma una telefonata del consolato britannico lo costringe a rilasciarla.\nIl fantasma ricompare una notte nel museo, ma di nuovo si dilegua nel nulla. Il custode Gautrais per\u00f2 fa una scoperta sensazionale: il fondo di uno dei sarcofaghi esposti \u00e8 mobile, si abbassa come un elevatore. Gautrais avverte Andrea e i due si fanno chiudere per la notte nelle sale del museo, dove vedono la statua di Belfagor che brilla di luce propria; azionano il meccanismo di discesa nel sarcofago e penetrano nel Louvre sotterraneo, sepolto sotto l'attuale palazzo. Qui assistono di nascosto a una scena straordinaria: dopo essersi iniettato una soluzione in vena, Williams risveglia Belfagor, disteso su un lettino, e gli ordina di andare a cercare un tesoro nelle sale del museo. Andrea ipotizza che si tratti del mitico \u201cmetallo di Paracelso\u201d, prezioso e radioattivo insieme.\nContrariamente al parere di Gautrais, Andrea ritorna nei sotterranei e d\u00e0 appuntamento al custode al bar di fronte al museo dopo 3 giorni, per\u00f2 non si presenta.\nEpisodio 3 - \"I Rosa Croce\".\nQuando finalmente Andrea ricompare, \u00e8 fortemente impressionato da ci\u00f2 che ha visto. Non vuole per\u00f2 rivelare nulla al commissario M\u00e9nardier, il quale da alcuni indizi intuisce di avere a che fare con una banda che pretende di essere erede dei Rosacroce. Questo dettaglio ha un'influenza decisiva su Andrea, colpito dai risvolti pseudo-filosofici dell'organizzazione. M\u00e9nardier \u00e8 comunque deciso a usarlo come esca e fa pubblicare sui giornali un articolo in base al quale lo studente sarebbe pronto a rivelare ci\u00f2 che sa. La polizia si apposta fuori da casa sua, nella speranza di catturare il fantasma, ma Colette fa fallire l'agguato, preoccupata per la sicurezza del giovane che ama.\nLady Hodwin si barcamena tra la volont\u00e0 di proteggere Andrea e Colette, e l'intenzione di non rivelare nulla a proposito di Belfagor. Ma il gioco si fa pericoloso: Williams strangola l'anziana donna, che nel frattempo gli ha rivelato di essere sua madre. La prossima vittima sar\u00e0 Andrea.\nM\u00e9nardier riesce a arrivare fino al signor Hiquet, padre di Luciana Borel, un collezionista di antichit\u00e0, il quale gli consegna un documento storico dei Rosacroce che menziona un tesoro nascosto nel palazzo del Louvre. Il commissario ipotizza che tramite Luciana questo sia arrivato a Williams, il quale si \u00e8 messo in testa di recuperarlo. Solo dopo essere stato ripescato dalle acque della Senna, dove \u00e8 stato scaraventato per intimidirlo, e di fronte alla pergamena dei Rosacroce, Andrea conferma i sospetti del commissario. Il tesoro \u00e8 un metallo con propriet\u00e0 radioattive. Ma chi \u00e8 Belfagor?\nAndrea accusa Luciana, dalla quale tuttavia non riesce a staccarsi, di averlo ingannato. Lei conferma di aver parlato a Williams del segreto dei Rosacroce, ma non sa chi sia Belfagor: \u00e8 un individuo che agisce in stato di ipnosi profonda, sotto l'influenza di un farmaco di antica formulazione. Luciana inoltre ha una sorella gemella, St\u00e9phanie Hiquet, la quale ha lasciato che tutti la credessero morta in un incidente.\nA questo punto il fantasma se la prende con Luciana: una notte si introduce in casa sua e solo la presenza di Andrea lo fa fuggire. Tuttavia ha lasciato dietro di s\u00e9 il vestito, inconfondibile, che convince la polizia a trarre in arresto Luciana, della quale per\u00f2 non \u00e8 possibile ottenere il rilascio perch\u00e9 l'incarico delle indagini \u00e8 stato tolto a M\u00e9nardier.\nAndrea viene convocato dalla propria banca che lo invita a chiudere il conto corrente perch\u00e9 ogni giorno vengono versati via posta assegni di ingente importo, firmati da Williams. Alla ricerca dell'ufficio postale in cui vengono spediti, Andrea rinviene fortuitamente, presso uno sfasciacarrozze, la macchina per scrivere con cui viene compilato l'indirizzo della banca sulla busta, ma, dopo un inseguimento appassionante attraverso e all'interno dei rottami delle auto, viene catturato e rapito da tre individui. Legato ai respingenti di un vagone sui binari della ferrovia, rischier\u00e0 pi\u00f9 volte di essere schiacciato da altri vagoni che vengono spinti su quel terminale, ma riuscir\u00e0 infine a fermare quello che sta viaggiando proprio sui suoi binari, spingendo con un calcio un blocco metallico che frena il convoglio, prima di svenire per lo stress.\nEpisodio 4 - \"Appuntamento col fantasma\".\nAndrea \u00e8 di nuovo prigioniero. Colette, che l'ha seguito di nascosto, riesce a introdursi dalla finestra nella stanza dove \u00e8 legato. Mentre evadono seguendo il cornicione delle finestre, Andrea e Colette sono tenuti sotto tiro da Williams, ma Luciana lo costringe a non sparare. La donna lo segue poi in un castello fuori citt\u00e0 dov'\u00e8 stato costruito il mito di Belfagor. Vuole assolutamente conoscere l'identit\u00e0 del fantasma del Louvre, ma l'uomo le somministra un sonnifero. Sopraggiunge Andrea, armato, che si prefigge lo stesso scopo, ma Williams ha il sopravvento con l'aiuto di un complice.\nStanco dei misteri che circondano Luciana, Andrea decide di troncare con lei. Le comunica che sposer\u00e0 Colette. Luciana capisce quindi di essere innamorata, per la prima volta nella propria vita. Decisa a aiutare Andrea, pretende di sapere da Williams l'identit\u00e0 del fantasma. Williams le confessa di amarla a sua volta e la invita a partire con lui per recarsi all'estero, ma lei rifiuta.\nM\u00e9nardier (che ha finto di non essere pi\u00f9 incaricato delle indagini), Andrea e il custode Gautrais ricevono una comunicazione da Belfagor, che d\u00e0 loro appuntamento per la notte nella solita sala del Louvre. I tre si nascondono e scorgono il fantasma ai piedi della statua, ma un colpo di pistola sparato da una mano sconosciuta lo abbatte. Andrea toglie la maschera: nel costume di Belfagor c'\u00e8 St\u00e9phanie, la gemella di Luciana. Nessuno crede che Belfagor sia davvero lei: \u00e8 un tentativo di convincere la polizia a chiudere le indagini.\nSt\u00e9phanie non \u00e8 morta, ma il suo attentato accelera la conclusione finale. Luciana affronta Williams, il quale rivela che chi si nasconde sotto la maschera di Belfagor e agisce sotto incantesimo e sotto droga \u00e8 proprio lei, Luciana. La rivelazione la sconvolge. Williams e Luciana litigano in auto mentre lei guida, e vanno a sbattere fuori strada in una zona industriale apparentemente abbandonata. C'\u00e8 per\u00f2 un custode che, mentre i due discutono, chiama la polizia. Arrivano M\u00e9nardier e Andrea, e Williams gli spara. Nel frattempo Luciana \u00e8 salita in alto sui tralicci di metallo. Williams nella lotta coi gendarmi riesce ad impossessarsi del loro microfono, e istiga Luciana al suicidio. Andrea sale per avvicinarla e convincerla a desistere, ma alla fine lei si lancia nel vuoto. Alla lettura del testamento di Lady Hodwin, si scoprir\u00e0 che l'eccentrica donna ha lasciato a Colette e Andrea i suoi grammofoni, come regalo di nozze. L'ultima scena mostra il carretto di un rigattiere che mentre passa vicino pedalando annuncia la vendita di roba vecchia, e dopo una battuta con cui Andrea e Colette ricordano che tutto \u00e8 cominciato quando Andrea, affascinato dalla curiosit\u00e0 sui misteri del passato, ha seguito nel suo negozio un altro rigattiere, i due dichiarano l'avventura finita e si allontanano insieme ridendo, finalmente felici.\nEpisodi.\nTrasmissione originale ORTF del 1965:\nTrasmissione su Antenne 2 del 1978:\nProduzione.\nLa serie, interpretata dalla cantante Juliette Gr\u00e9co nel ruolo delle due gemelle Borel, si discosta molto dal romanzo scritto da Arthur Bern\u00e8de. Nel costume del fantasma recita invece il mimo Isaac Alvarez, che lo spettatore ha l'occasione di vedere brevemente in viso durante la scena della cena a casa Williams, perch\u00e9 appare anche come comparsa nel ruolo di un maggiordomo.\nRispetto al romanzo di Arthur Bern\u00e8de (il quale aveva collaborato alla sceneggiatura del film muto del 1927), l'ideatore Claude Barma \u00e8 intervenuto sul soggetto per aggiungere un tocco d'esotismo e per attualizzare la storia: per esempio, il tesoro nascosto nel Louvre non sono pi\u00f9 i gioielli dei re di Francia bens\u00ec il segreto dei Rosa Croce, che possiede anche propriet\u00e0 radioattive.\nGli interni ambientati nel museo non furono girati nelle sale del Louvre, bens\u00ec negli studi di posa di Saint-Maurice.\nDistribuzione.\nTrasmissione.\nLa miniserie \u00e8 stata trasmessa su ORTF in 4 puntate dal 6 al 27 marzo 1965. Visto lo straordinario successo, anche nella successiva messa in onda del 1968, la miniserie \u00e8 stata replicata nel 1978 su Antenne 2, divisa in 13 episodi. \nIn Italia la miniserie \u00e8 stata trasmessa dalla Rai in 6 puntate, dal 15 giugno al 21 luglio 1966, prima sul Secondo Canale, poi - gli ultimi due episodi - sul Programma Nazionale: la Rai infatti cambi\u00f2 \"eccezionalmente\" non solo il canale di trasmissione ma anche il giorno di programmazione (dal mercoled\u00ec delle prime quattro puntate al gioved\u00ec per quelle finali). La serie \u00e8 stata in seguito replicata diverse volte: in 4 puntate da 70 minuti e in 19 puntate ognuna da 15 minuti, sempre sulla Rai. \nNell'edizione italiana, inoltre, il nome della protagonista, nell'originale francese Laurence Borel, \u00e8 diventato Luciana, mentre Andr\u00e9 Bellegarde \u00e8 divenuto Andrea Bellegarde. \nHome video.\nLa versione commercializzata su DVD presenta i 4 episodi dell'edizione originale francese del 1965. Questa versione \u00e8 stata pubblicata in Italia da Yamato Video nel 2002 in 4 DVD con il titolo \"Belfagor - Il fantasma del Louvre\", unitamente al serial cinematografico \"Belfagor\" del 1927, in ulteriori 2 altri DVD.\nAccoglienza.\nL'audience della prima messa in onda nel 1965 in Francia \u00e8 risultata eccezionale: 10 milioni di telespettatori su 48 milioni di abitanti, il 40% dei quali possedeva un televisore."}
{"id": "893621", "revid": "4175", "url": "https://it.wikipedia.org/wiki?curid=893621", "title": "Dirk Kuyt", "text": ""}
{"id": "893625", "revid": "1543377", "url": "https://it.wikipedia.org/wiki?curid=893625", "title": "Ateneum", "text": "L'Ateneum Art Museum \u00e8 un museo di arti visive di Helsinki. Assieme al Museo Kiasma e al Sinebrychoff Art Museum, espone le opere conservate dalla Galleria Nazionale Finlandese. Si trova nel centro della capitale Helsinki, in Piazza Rautatientori di fronte alla stazione ferroviaria centrale. Custodisce la pi\u00f9 importante collezione d'arte classica in Finlandia. In precedenza l'edificio Ateneum ospitava anche l'Accademia finlandese di Belle Arti e Universit\u00e0 di Arte e Design di Helsinki, successivamente trasferitesi in altre sedi. L'edificio Ateneum \u00e8 di propriet\u00e0 del Senato finlandese (in finlandese \"Senaatti - kiinteist\u00f6t\").\nStoria.\nL'edificio Ateneum \u00e8 stato progettato da Theodor Hoijer e fu completato nel 1887.\nLa ristrutturazione venne iniziata a cavallo del 1984-1985, quando il Museo d'Arte Ateneum dovette trasferirsi in locali provvisori. L'edificio fu riaperto al pubblico nel maggio 1991 dopo sei anni di lavori di ristrutturazione. Nella primavera del 1998 \u00e8 stato aperto il Museo di Arte Contemporanea Kiasma dove \u00e8 stata trasferita parte della collezione artistica.\nDescrizione.\nLa facciata dell'Ateneum \u00e8 decorata con statue e rilievi che contengono una molteplicit\u00e0 di simboli. Sopra l'ingresso principale, al secondo piano, sono i busti di tre famosi artisti classici: l'architetto Bramante, il pittore Raffaello e lo scultore Fidia. Sopra i busti, al terzo piano, quattro cariatidi sostengono il frontone. Queste simboleggiano le quattro forme d'arte classica: architettura, pittura, scultura e musica. La facciata culmina in un insieme di sculture tra cui la Dea dell'Arte benedice i prodotti delle diverse forme d'arte. Tutte le statue sono dello scultore Carl Sj\u00f6strand. Tra le finestre del secondo piano ci sono diversi rilievi dello scultore Ville Vallgren che rappresentano artisti finlandesi ed internazionali.\nSotto il frontone \u00e8 scritta una frase latina: \"Concordia res parvae crescunt\", che fa riferimento alla lunga battaglia dei circoli artistici finlandesi, al fine di stabilire il museo.\nEsposizioni importanti.\nTra le mostre pi\u00f9 significative esposte al Museo d'Arte Ateneum della storia dei pi\u00f9 popolari vi \u00e8 quella su Picasso, che ha avuto luogo tra il 2009 e il 2010 a cavallo. Nei quattro mesi e mezzo la manifestazione ha attirato circa 315.000 visitatori. Il secondo maggior numero di visitatori, circa 305.000, si ha avuto in occasione della mostra Edelfelt, durata cinque mesi a cavallo tra il 2004 e il 2005."}
{"id": "893626", "revid": "287204", "url": "https://it.wikipedia.org/wiki?curid=893626", "title": "Pottaishi", "text": ""}
{"id": "893627", "revid": "287204", "url": "https://it.wikipedia.org/wiki?curid=893627", "title": "Videogiochi su PlayStation Network", "text": "Questa \u00e8 una lista di videogiochi di PlayStation 3 e PlayStation Portable che possono essere scaricati via download tramite PlayStation Network.\nLa lista contiene i giochi originali di PlayStation, PlayStation 2 e PlayStation 3."}
{"id": "893629", "revid": "2178963", "url": "https://it.wikipedia.org/wiki?curid=893629", "title": "Palazzo dello Strozzino", "text": "Il palazzo dello Strozzino \u00e8 un edificio storico del centro di Firenze, situato tra piazza Strozzi 2, via degli Anselmi 3r, 5r e 7r, via de' Sassetti 1 e piazza de' Davanzati. In parte demolito nell'Ottocento, vi venne realizzata un'opera comunque importante dell'architettura del primo Novecento, il teatro Odeon, tuttora esistente come sala cinematografica.\nStoria.\nLa maggior parte delle case intorno alla piazza e nel corso degli Strozzi, ora via Monalda, nei pressi della chiesa di Santa Maria degli Ughi, appartenevano alla famiglia Strozzi. Dopo il monumentale palazzo Strozzi, la residenza pi\u00f9 bella era il palazzo detto \"Lo Strozzino\", che tra l'altro era pi\u00f9 antico, e venne in seguito cos\u00ec chiamato per distinguerlo da quello pi\u00f9 famoso, situato di fronte, ed anche perch\u00e9 fu la residenza di rami secondari rispetto a quello principale di Filippo Strozzi il Vecchio.\nViene anche chiamato palazzo delle Tre Porte per via dei tre portali sulla facciata principale che ancora oggi si vedono. Il terreno apparteneva a Palla di Noferi Strozzi e dopo il suo esilio nel 1434 venne ceduto ai cugini Agnolo Strozzi e Carlo Strozzi, figli di Palla di Novello Strozzi.\nEssi fecero dare l'inizio ai lavori per la costruzione del palazzo verso il 1457, su case pi\u00f9 antiche degli Strozzi e sulla piazzetta chiamata \"Marmora\". Il disegno \u00e8 attribuito a Filippo Brunelleschi, ma vi dovettero intervenire pi\u00f9 architetti, tra i quali Michelozzo: a lui viene attribuita la facciata almeno nella parte inferiore, dove si riscontra un rustico bugnato in pietra forte irregolare. Non deve trarre in inganno la sporgenza digradante verso l'alto che ricorda palazzo Medici-Riccardi, in quanto frutto di interventi graduali nei secoli, l'ultimo dei quali risalente all'Ottocento. Non \u00e8 chiaro quando Michelozzo avrebbe lavorato al palazzo, se prima o dopo il grande palazzo per i Medici; in ogni caso questo palazzo sembra suggerire un linguaggio architettonico ancora in via di formazione, con l'assenza di elementi quali la \"panca di via\" e la distribuzione irregolare delle finestre al pian terreno.\nIl primo piano, come le bifore e le bozze pi\u00f9 lisce e regolari, \u00e8 invece attribuito a Giuliano da Maiano, che vi avrebbe lavorato attorno al 1456: il cambio di stile al di sotto della cornice marcapiano fa infatti pensare a un repentino cambio di progetto. La parte superiore ricorda anche le geometrie usate da Bernardo Rossellino su progetto di Leon Battista Alberti a palazzo Rucellai.\nAll'interno esisteva un cortile, probabilmente ascrivibile a Michelozzo, realizzato verso il 1460: esso era circondato da un elegante portico a colonne, poi distrutto per farne una sala di cinematografo, l'attuale Cinema Odeon.\nUna volta completo il palazzo era molto grande e occupava un intero isolato, con ben 121 stanze, sebbene fosse solo su due piani invece dei canonici tre. Con l'estinzione del ramo degli Strozzi proprietario della residenza durante l'Ottocento, il palazzo pass\u00f2 ai Sanminiatelli e ai Landi, per poi venire espropriato e passare di nuovo ad altri proprietari. In questo periodo venne realizzato anche il secondo piano, con il bugnato appena accennato per sottolineare il digradare della facciata verso l'alto come in altri famosi palazzi fiorentini, soprattutto guardando al vicino palazzo Strozzi.\nCon i lavori di sventramento per Firenze Capitale (dal 1865) l'area venne profondamente stravolta. Nell'ultimo decennio del secolo il palazzo venne parzialmente demolito per creare via dei Sassetti ed allargare via degli Anselmi.\nIl cinema Odeon.\nIl palazzo, ormai privo dei muri perimetrali su pi\u00f9 lati era in attesa di una sistemazione decorosa.\nTra il 1914 e il 1915 si demol\u00ec un'altra parte del complesso, compreso il bel cortile quattrocentesco, per costruire tra il 1920 e il 1922 (passata la prima guerra mondiale) il cinema Teatro Savoia, poi \"Odeon\", su progetto di Marcello Piacentini in collaborazione con Ghino Venturi.\nIl progetto, che oltre al cinema-teatro e al locale da ballo, prevedeva due piani di appartamenti per uffici e usufruiva dei muri perimetrali del palazzo, ripristinati in stile neorinascimentale. Nell'occasione vennero ridisegnate due facciate e su uno spigolo venne posta una lanterna a forma di tempietto circolare con nudi efebici in bronzo, opera dello scultore Bernardo Marescalchi.\nL'interno del cinematografo, che occupa il piano terreno, il mezzanino e parte del primo piano si caratterizza per una fitta ornamentazione alla quale lavorarono lo scultore Giuseppe Gronchi per i lacunari e le placchette in stucco, lo scultore Antonio Maraini per le tre \"Muse\" in legno dorato e policromo sul boccascena ed altri artiste e ditte specializzate per il complesso decorativo.\nCelebrato negli articoli dell'epoca come un modello di \"mirabile armonia\" tra struttura architettonica generale e funzione, e celebre per la modernit\u00e0 e gli accorgimenti tecnici, oggi il cinema-teatro \u00e8 considerato l'unico esempio nel panorama artistico cittadino degli anni Venti, \"capace di attirare, riassumere ed esaurire in s\u00e9 le sparute e pi\u00f9 autentiche potenzialit\u00e0 d\u00e8co degli operatori fiorentini\".\nPochi furono gli elementi antichi riutilizzati (alcune volte, peducci e colonne) nell'ingresso e nel foyer.\nSul retro dell'edificio, su piazza Davanzati, venne creata una fontana decorativa e vennero apposti due stemmi decorativi. Su via dei Sassetti una lapide riporta: \u00abCostruito nel MCMXXII per conto della S.A. Sindacato Immobiliare Toscano - Restaurato nel MCMXXXVIII\u00bb; vennero scalpellati via i riferimenti all'epoca fascista, che si intravedono appena: accanto alla prima data \"I E. F.\" e alla seconda \"A. XVII E. F.\".\nInterno.\nAll'interno, un atrio-corridoio perimetrale filtra l'accesso alla sala da spettacolo. L'ingresso al cinema avviene da via degli Anselmi, mentre il portone centrale su via dei Sassetti immette nello scalone per la discesa nel sottosuolo. Dalla piazza Strozzi si accede invece al corridoio colonnato coperto con volte a vela, che costituisce il settore originale del palazzo dello Strozzino. Da via degli Anselmi si accede infine all'atrio rettangolare ornato da due fontane e con al centro il bancone della biglietteria con coronamento in legno intagliato da Umberto Bartoli, originale dell'epoca. Alle due testate sono collocati i banconi per il bar e si dipartono le due scalinate di collegamento con la galleria superiore.\nIl grande vano per lo spettacolo, con platea a forma rettangolare e galleria a ferro di cavallo con palchetti laterali al secondo ordine, tenta una mediazione fra gli antichi organismi teatrali e i moderni luoghi di spettacolo cinematografico.\nCoperto da una grande cupola circolare di vetri colorati, in origine apribile tramite un congegno elettrico, la sala presenta un ricchissimo apparato decorativo, che riunisce gli stucchi bianchi e dorati delle colonne istoriate con placchette decorative, le tre \"Muse\" in legno dorato a coronamento del boccascena, i putti i festoni di palmette e le formelle centrali delle balaustre dei palchi, i due arazzi appesi sotto gli arconi laterali e la grande decorazione a stucco dorato sulla parete di fondo della galleria superiore, il prezioso telone in seta rosso cocciniglia e rosoni in lamina d'oro, dando vita ad un insieme prezioso e raffinato di ispirazione d\u00e9co.\nL'arredo originale della sala, in velluto rosso, \u00e8 stato rinnovato nel 1987 ed \u00e8 attualmente in velluto giallo oro; sono ancora in loco le poltroncine in legno originali delle due gallerie del secondo ordine.\nIl \"foyer\" del primo piano presenta una copertura a lacunari ornati di stucchi con segni zodiacali e si articola in uno spazio centrale pi\u00f9 ampio ornato da una fontana, mentre un'alta zoccolatura in marmo venato decora le pareti.\nI piani superiori, destinati ad uffici, si articolano intorno al grande invaso della sala cinematografica la cui cupola \u00e8 protetta da un lucernario in vetro.\nOltre ai locali da spettacolo e agli uffici della Gestione Germani, il fabbricato ospita la Direzione compartimentale della coltivazione dei tabacchi e l'Assessorato allo sviluppo economico del Comune di Firenze.\nIl Grande Albergo Diurno.\nNello spazio del seminterrato del Cinema Savoia, si trovava un Albergo denominato \"Grande Albergo Diurno FAD\", con entrata da via Sassetti nr. 1. Aperto dalle 7 alle 23, di enorme metratura, era in realt\u00e0 un vero e proprio centro commerciale dell'epoca dotato, oltre che di camere, di parruccherie, telefoni, servizi postali, bar, deposito bagagli, servizi bancari, nonch\u00e8 di altre attivit\u00e0 commerciali. Dal 1930 estese l'orario dalle 6.30 alle 23. \nCon la ristrutturazione del cinema, e con la caduta in disuso degli alberghi diurni, oramai resi superflui dalla velocit\u00e0 dei viaggi in treno o auto, tale spazio \u00e8 stato dismesso. Negli anni successivi le aree sono state - in parte - adibite ad altri fini; il sotterraneo ospita, fra le altre cose, la oramai storica discoteca denominata Yab Yum. "}
{"id": "893630", "revid": "339392", "url": "https://it.wikipedia.org/wiki?curid=893630", "title": "Multiplayer online", "text": ""}
{"id": "893631", "revid": "767487", "url": "https://it.wikipedia.org/wiki?curid=893631", "title": "CUS Ferrara", "text": "CUS Ferrara \u00e8 il gruppo sportivo dell'Ateneo ferrarese formato nel 1947.\nAttiva con una propria squadra nei seguenti sport: atletica leggera, calcio, basket, golf, rugby, nuoto, sci, tennis, pallavolo, canottaggio.\nLa storia.\nIeri.\nLe prime notizie sulla nascita del CUS Ferrara risalgono ad un documento del 10 luglio 1947, a firma del magnifico rettore Felice Gioielli, al CUSI di Roma, nel quale viene riconosciuto il CUS Ferrara \u201cquale unico organo rappresentativo di tutti gli sportivi universitari di Ferrara\u201d.\nErano gli anni in cui si faceva sport adattandosi alla meglio, affittando qualche palestra scolastica o chiedendo ospitalit\u00e0 per le grandi occasioni (come le partite della squadra di hockey su prato) al mitico campo della Spal.\nIl primo impianto sportivo del CUS Ferrara, gestito autonomamente per le proprie attivit\u00e0, fu un campo esterno di pallacanestro sistemato nel cortile della casa dello studente di Corso Giovecca. In quei primo anni di attivit\u00e0 veniva gi\u00e0 praticata una serie di discipline sportive come pallacanestro, atletica, rugby, hockey su prato, pallavolo e tennis. Le partecipazioni ai Campionati Nazionali universitari fruttarono le vittorie nel 1955 e nel 1959 con il tiro a segno. Difficile ricostruire la storia del sodalizio universitario sportivo ferrarese negli anni sessanta. Occorre arrivare al 26 giugno 1969, quando un gruppo di studenti universitari davanti al notaio Montanari di Ferrara decide di \u201crifondare\u201d il CUS Ferrara.\nLe sezioni agonistiche affiliate nel 1969 sono il rugby e l'atletica leggera; il canottaggio compare nel 1971, poi alcuni anni dopo si aggiungono le sezioni della pallacanestro, del tennis, del Golf e del triathlon.\nOggi.\nIl CUS \u00e8 un'Associazione Sportiva Dilettantistica ed Ente di promozione sportiva, affiliato alla federazione CUSI (Centro Universitario Sportivo Italiano) che ha il preciso compito di gestire gli impianti sportivi dell'Universit\u00e0.\nUbicato nei suoi 34 ettari del Parco Urbano di Ferrara, oggi il CUS promuove lo sport, l'attivit\u00e0 fisica e il fitness non solo all'interno del vastissimo mondo universitario ma anche a tutta la citt\u00e0 e a tutti coloro che, sempre pi\u00f9 numerosi, ricercano sani valori agonistico-sportivi e un servizio garantito da qualit\u00e0 e professionalit\u00e0.\nImpianti.\nPresso gli impianti di via Gramicia anche: sala conferenze stampa e riunioni, parcheggio, bar, ristorante e pizzeria."}
{"id": "893632", "revid": "1543377", "url": "https://it.wikipedia.org/wiki?curid=893632", "title": "Chartered engineer", "text": " \nIl Chartered Engineer (abbreviato in CEng) \u00e8 un titolo professionale protetto legalmente in Ingegneria rilasciato dal \"Consiglio d'Ingegneria\" (\"Engineering Council\") in Gran Bretagna. Il titolo \u00e8 rilasciato dopo aver superato una serie di esami e dopo una pratica professionale di circa 7 anni.\nAltro titolo di ingegnere professionista legalmente protetto rilasciato sempre dal \"Consiglio d'Ingegneria\" (\"Engineering Council\") \u00e8 \"Incorporated Engineer\" (abbreviato IEng)\nIl \"Consiglio d'Ingegneria\" \u00e8 l'autorit\u00e0 preposta per la regolamentazione della professione; \u00e8 riconosciuto con \"Decreto Reale\" (\"Royal Charter\") ed \u00e8 Autorit\u00e0 Competente a norma della Direttiva Europea 2005/36.\nIn Gran Bretagna il \"Chartered Engineer\" e l\"'Incorporated Engineer\" sono ingegneri professionisti riconosciuti con \"Decreto Ministeriale\" (\"Statutory Instruments\") n.824 del 1991, aggiornato con Decreto n.2781 del 2007. Tali decreti rendono i titoli \"Chartered Engineer\" e \"Incorporated Engineer\" validi in Europa tramite la Direttiva Europea 2005/36.Commissione Europea-database delle professioni regolamentate: https://web.archive.org/web/20121026001321/http://ec.europa.eu/internal_market/qualifications/regprof/index.cfm?fuseaction=profession.regProfs&amp;profId=6000\nBibliografia.\nhttp://www.engc.org.uk/ecukdocuments/internet/document%20library/UK-SPEC.pdf "}
{"id": "893633", "revid": "287204", "url": "https://it.wikipedia.org/wiki?curid=893633", "title": "Comunit\u00e0 Odinista", "text": "La Comunit\u00e0 Odinista \u00e8 un'organizzazione italiana che pratica l'odinismo, una forma di paganesimo germanico. Il termine odinismo trae la sua origine dal nome del padre degli d\u00e8i della mitologia norrena, Odino.\nOdinismo.\nIl termine odinismo fu coniato da Orestes Brownson nella sua opera \"Letter to Protestants\" del 1848. Il termine fu reintrodotto verso la fine degli anni trenta da Alexander Rud Mills in Australia all'atto della fondazione della sua organizzazione etenista \"First Anglecyn Church of Odin\" e con il suo libello \"The Call of Our ancient Nordic Religion\". Tra gli anni sessanta e settanta, Else Christensen organizza l\"'Odinist Study Group\" e pi\u00f9 tardi un'organizzazione chiamata \"Odinist Community\" o Odinist Fellowship, rendendo il termine consueto anche nell'America settentrionale.\nStoria.\nSotto l'influenza dei primi gruppi odinisti, Paolo Gauna (\"Hundingr Gisulf\") raggruppa tra Piemonte, Valle d'Aosta, Lombardia, Veneto e Toscana negli anni 1990, alcuni giovani con l'intento di organizzare la restaurazione della fede odinica.\nIn questa prima fase il gruppo si modella e condivide l'esperienza sulla scia di altre organizzazioni come l'Odinic rite, la rivista belga Megin (organo del gruppo Fils des Ases di Bernard Mengal) e l'Artgemeinschaft e.V. tedesca.\nLa fondazione ufficiale della Comunit\u00e0 Odinista avviene nell'agosto del 1994 durante un soggiorno in Islanda di Gauna (in Islanda l'unico contatto con gli organizzatori della fede odinica era \"Thorsteinn Gudjonsson\"). La neonata organizzazione circoscrive la sua area d'azione all'Italia centrosettentrionale, maggiormente influenzata dalla cultura germanica dove si ritiene che, storicamente, il culto germanico sia stato praticato dal sostrato popolare del regno longobardo maior.\nNel 1995 l'organizzazione entra in contatto con il ricercatore veneto Gualtiero Ciola, dal cui libro \"Noi, Celti e Longobardi\" i fondatori avevano tratto ispirazione per la riproposizione di una realt\u00e0 etno-spirituale riferita agli antichi Longobardi. Ciola collabora stabilmente con la rivista della C.O.\"l'Araldo di Thule\" e partecipa al progetto gruppo. \nDopo la visita di un membro viennese dell'Armanen Orden, vengono ordinati i materiali raccolti utili per codificare la ritualit\u00e0 stagionale della C.O.. I rituali vengono pubblicati in un \"libro dei bl\u00f3tar\" chiamato \"I fuochi di Gambara\". Dal 1995 la C.O. organizza (a scadenza mensile) rituali stagionali o di passaggio. I primi \"bl\u00f2tar\" (sacrifici rituali incruenti) vengono celebrati in tra \"Piemonte\" e \"Valle d'Aosta\". In corrispondenza di questa fase viene pubblicato il \"calendario langb\u00e4rte\" che permette di scadenziare i rituali della C.O. nel corso dell'anno. \nNel 1997 la Comunit\u00e0 Odinista viene contattata dalla \"Hermandad \u00c1satr\u00fa Argentina\" (\"Fratellanza \u00c1satr\u00fa Argentina\") con sede a Buenos Aires: si tratta di discendenti di immigrati dell'Italia centrosettentrionale in Argentina. Viene, di l\u00ec a poco, organizzata la \"Alleanza del Lupo\" (\"Alianza del Lobo\") tra C.O: e HAA per favorire la cooperazione e lo scambio culturale tra queste due organizzazioni. \nNel 2000 viene fondata una sezione della Comunit\u00e0 Odinista in Australia da un docente dell'Universit\u00e0 di Melbourne. \nNel 2000 la \"Hermandad \u00c1satr\u00fa Argentina\" cessa di esistere. Un membro nel Messico, Radwulf CO, si incarica di organizzare la C.O. in America centrale per i discendenti dei Longobardi. Da l\u00ec a poco la neonata \"Comunit\u00e0 Odinista Am\u00e9rica\" allargher\u00e0 la possibilit\u00e0 di adesione a tutta l'America centro-meridionale. Pi\u00f9 successivamente la regione australe della CO Am\u00e9rica \u00e8 coordinata da Bleik CO, un altro membro in Argentina.\nNegli anni successivi la C.O. ha rafforzato la propria struttura organizzativa, riducendo la decentralizzazione e l'organizzazione in fratellanze locali e focalizzando l'attenzione sui criteri di selezione dei neofiti. Nell'aprile del 2006 alcuni affiliati dell'Odinic rite hanno soggiornato, ospiti della C.O., tra Piemonte e Valle d'Aosta per partecipare ai bl\u00f2tar per rinsaldare il legami di amicizia tra le due organizzazioni.\nStruttura.\nL'organismo direttivo della C.O. si chiama \"Corte di Gambara\", il cui nome rende onore alla sacerdotessa capo-popolo dei Longobardi.\nNella prima fase di vita della Comunit\u00e0 Odinista, questa si organizza basandosi fratellanze locali ed il culto, come l'organizzazione vengono intesi come assolutamente decentrati. \nDopo la collaborazione con l'Odinic Rite inglese, la C.O. assume come sua caratteristica il trinomio \"Fede, Volk e Famiglia\" (Ingl.: \"Faith, Folk and Family\") per identificare la pratica del rito odinico su questi tre stati dell'esistenza umana. Come l\"'Odinic Rite\", anche la \"Comunit\u00e0 Odinista\" \u00e8 considerate un movimento \"\"V\u00f6lkisch\" o \"folkish\"\": dedicato sostanzialmente alle peculiarit\u00e0 tribali longobarde, una concezione in cui la spiritualit\u00e0 viene intesa come una l'espressione di una fede organica di una specidfica popolazione.\nLe pubblicazioni della C.O. e il sito web pongono l'accento sulla neutralit\u00e0 politica dell'organizzazione, le eventuali posizioni politiche dei singoli affiliati non sono incoraggiate e vengono giustificate solo come libera espressione individuale e privata, non come rappresentative di una linea della Comunit\u00e0 Odinista.\nPer diventare affiliato della C.O. un neofita deve fare opera di apprendistato. In questo periodo pu\u00f2 partecipare ai rituali solo come spettatore. Se giudicato meritevole, dopo qualche tempo, questi viene accettato nell'organizzazione con un nome iniziatico e una cerimonia di \"nomina\".\nIl bl\u00f3t viene presieduto da un \"gothi\" (sacerdote o invocatore, in gotico ant.\"gudja\").\nDottrina.\nLa \"Comunit\u00e0 Odinista\" si definisce \"\"Gruppo Odinista/\u00c1satr\u00fa per la riscoperta della fede ancestrale dei longobardi e dei loro discendenti\".\nGli affiliati alla Comunit\u00e0 Odinista sono incoraggiati a vivere non secondo I principi di comandamenti imposti ma in linea con le \"nove virt\u00f9 nobili\"\" dell'Odinismo: \"coraggio, verit\u00e0, onore, fedelt\u00e0, disciplina, ospitalit\u00e0, operosit\u00e0, autostima, perseveranza\" (coniate sulla base della tradizione eddica dell\"'Havamal\" e sulle saghe ed il folklore germanico da John Yeowell \"Stubba\" e John Gibbs-Bailey \"Hoskuld\" dell'Odinic rite nel 1970). Altro riferimento per gli affiliati alla C.O. sono anche I nove incarichi codificati sempre dall'O.R. nel 1970.\nIl neofita o l'affiliato debbono provvedere alla propria evoluzione, sulla base dell'esperienza personale e dello studio dei testi eddici e della storia antica. Questa evoluzione non viene considerata alla luce dell'assunzione di dogmi ma secondo i caratteri della libera comparazione di testi e per il valore dell'adesione alle virt\u00f9 germaniche nella vita quotidiana.\nLa C.O. si rivolge esclusivamente a \"persone appartenenti alla stirpe longobarda e aventi sangue germanico e/o di discendenza teutonica.\"\nSimboli.\nI simboli della C.O. sono l\"'Irminsul\" (l'albero sacro ai Sassoni vinti da Carlo Magno ed evangelizzati a forza dai monaci cristiani) nella sua versione \"standard\" e in quella longobarda, visibile in due rilievi presso l'abbazia di Pomposa. \nEsiste una bandiera sacra rappresentante un corvo nero su sfondo bianco ed una runa \"Othila\": la regola vuole che essa non possa mai lasciare i territori dell'antico Regno longobardo."}
{"id": "893634", "revid": "33689", "url": "https://it.wikipedia.org/wiki?curid=893634", "title": "Sparatutto a schermata fissa", "text": ""}
{"id": "893639", "revid": "842", "url": "https://it.wikipedia.org/wiki?curid=893639", "title": "Sierra On-line", "text": ""}
{"id": "893648", "revid": "287204", "url": "https://it.wikipedia.org/wiki?curid=893648", "title": "Driftblim", "text": ""}
{"id": "893649", "revid": "834", "url": "https://it.wikipedia.org/wiki?curid=893649", "title": "Comunicazione d'esistenza", "text": ""}
{"id": "893656", "revid": "2028514", "url": "https://it.wikipedia.org/wiki?curid=893656", "title": "Rivoire", "text": " \nRivoire \u00e8 un esercizio storico di Firenze, situato in piazza della Signoria 5r, angolo via Vacchereccia, al pian terreno dell'ottocentesco palazzo Lavison. Fa parte dei Locali storici d'Italia.\nStoria.\nIl locale fu aperto in questi ambienti nel 1872 dal cioccolatiere e pasticciere dell'Alta Savoia Enrico Rivoire, che aveva seguito il re nella nuova capitale. Nelle intestazioni delle prime ricevute emesse dalla ditta Rivoire si legge: \"Enrico Rivoire - Fabbrica di Cioccolata a Vapore\". Ed \u00e8 proprio per questa specialit\u00e0 che la ditta fiorentina divenne famosa. Con i tavolini all'aperto magnificamente affacciati sulla piazza e su palazzo Vecchio, durante i primi decenni del Novecento divenne un affascinante \"salotto\" della citt\u00e0. \nNel 1977 la famiglia Rivoire cedette il locale ai fratelli Bardelli. Gli arredi, sebbene in stile primo Novecento, risalgono per lo pi\u00f9 ai lavori di ristrutturazione del locale del 1980.\nNel 2020 l'azienda Rivoire si \u00e8 rinnovata con un cambio di propriet\u00e0 e la ristrutturazione dei locali di produzione, aggiungendo il servizio della cena e migliorando la qualit\u00e0 dei servizi offerti, non pi\u00f9 incentrata verso le esigenze del turismo di massa ma alla ricerca della pi\u00f9 alta qualit\u00e0 dei prodotti."}
{"id": "893660", "revid": "486946", "url": "https://it.wikipedia.org/wiki?curid=893660", "title": "Seconda Jugoslavia", "text": ""}
{"id": "893661", "revid": "515394", "url": "https://it.wikipedia.org/wiki?curid=893661", "title": "Benvenuto Tisi da Garofalo", "text": "Fece parte della Scuola ferrarese, lavor\u00f2 infatti alla corte degli Estensi. Il soprannome Garofalo deriva dal nome del paese in cui forse nacque e lui stesso occasionalmente firmava i suoi quadri con un piccolo disegno di un garofano.\nBiografia.\nNato forse a Ferrara o forse proprio a Garofolo (Garofalo come citato in antichit\u00e0), ora una frazione di Canaro, in provincia di Rovigo, sembra che Tisi sia stato apprendista di Domenico Panetti dal 1491 e fu un contemporaneo e talvolta collaboratore di Dosso Dossi. Nel 1495 lavor\u00f2 a Cremona sotto la direzione di Boccaccio Boccaccino, che gli fece conoscere lo stile cromatico veneziano. Nel 1500 comp\u00ec il suo primo viaggio a Roma dove, pare, conobbe il fiorentino Giovanni Baldini. Nel 1501 si trasfer\u00ec a Bologna dove rimase due anni presso la bottega di Lorenzo Costa il Vecchio. Nel 1504 torn\u00f2 a Ferrara e lavor\u00f2 con i fratelli Dossi. Nel 1506 viaggi\u00f2 a Mantova.\nTra il 1503 e il 1506 affresc\u00f2 il soffitto della \"sala del Tesoro\" nel Palazzo Costabili a Ferrara, ispirata alla \"Camera degli Sposi\" di Mantegna, e poi ritorn\u00f2 ad affrescare questo ambiente intorno al 1517 con la rappresentazione del mito di Eros ed Anteros.\nNel 1508 fu forse a Venezia. Nel 1512 comp\u00ec il secondo viaggio a Roma, su invito del concittadino Girolamo Sacrati, presso la corte di papa Giulio II, dove conobbe Raffaello. Questo incontro influenz\u00f2 il suo stile, che si trasform\u00f2 da lombardo in uno stile pi\u00f9 classico stilizzato, influenzato da Giulio Romano.\nIntorno al 1512 torn\u00f2 ancora a Ferrara dove lavor\u00f2 a numerose opere per il duca Alfonso d'Este, arricchendo delle proprie opere gran parte delle chiese di Ferrara. Tra il '29 ed il '30 spos\u00f2 Caterina Scoperti. Sembra che nel 1520 Girolamo da Carpi fu apprendista nella sua bottega e lavor\u00f2 con lui per alcuni progetti a Ferrara nel periodo 1530-40. Nel 1531 perse la vista all'occhio destro e malgrado questa grave menomazione continu\u00f2 a lavorare fino al 1550, quando divenne completamente cieco.\nNel 1533 dipinse \"La Madonna in trono con il Bambino tra gli angeli musicanti e i santi Giovanni Battista, Contardo d'Este e Lucia\". Si tratta di una grande pala d'altare, datata e firmata, probabilmente proveniente dalla chiesa di Sant'Agostino a Modena e ora conservata presso la Galleria Estense. La presenza di San Contardo, unico estense canonizzato, testimonierebbe la possibilit\u00e0 che la pala sia stata commissionata dalla famiglia ducale. Attorno al 1530 lavor\u00f2 anche a due affreschi di San Pietro e San Paolo per la chiesa di San Pietro che in seguito, quando questa fu soppressa, vennero trasferiti nell'atrio della cattedrale.\nBenvenuto Tisi mor\u00ec nel 1559 e venne sepolto nella basilica ferrarese di Santa Maria in Vado nel loculo fattosi costruire gi\u00e0 da qualche anno accanto a quello della moglie, morta precedentemente. Nel 1829 le sue spoglie furono trasferite nel cimitero della Certosa di Ferrara, dove nel 1841 gli sar\u00e0 dedicato un monumento nella Cella degli Uomini Illustri, opera dello scultore Angelo Conti.\nGarofalo \u00e8 uno dei pittori conosciuti e descritti da Giorgio Vasari."}
{"id": "893664", "revid": "1573940", "url": "https://it.wikipedia.org/wiki?curid=893664", "title": "Palazzo Nasi", "text": "Palazzo Nasi si trova in piazza dei Mozzi 4 a Firenze. \nStoria.\nAnticamente in questa zona si trovavano alcuni piccoli palazzi di varie famiglie (Benci, Bachi, Bardi e Nasi), che sfruttavano la vicinanza con il ponte alle Grazie. Questi edifici vennero acquistati da Nasi a pi\u00f9 riprese tra il 1460 e il 1469, per unirli in un unico palazzo.\nSecondo Giorgio Vasari il progetto venne iniziato nei primi decenni del Cinquecento da Baccio d'Agnolo e terminato da suo figlio Domenico, con l'inserimento di un terrazzino. Altre fonti citano invece un altro architetto responsabile del progetto, Filippo Baglioni, che pure era figlio di Baccio.\nIl 24 ottobre 1529 durante l'assedio di Firenze, con il quale i Medici volevano reinstaurare il loro dominio dopo l'espulsione, trovarono rifugio ospitale in questo palazzo i religiosi dell'Ordine di Santa Brigida, fuggiti dal loro convento del \"Paradiso\" al Bandino, (dove nacque suor Domenica del Paradiso), convento che accoglieva nelle sue mura monaci e monache, divisi da muri separatori, soppresso per ragioni di moralit\u00e0 nel XVII secolo.\nAppartenevano ai Nasi anche due palazzi adiacenti verso il fiume che nel 1522 furono venduti ai Del Nero e dove oggi sorge appunto il palazzo Torrigiani del Nero. Forse il Vasari si confuse con questo palazzo che in effetti risulta opera di Domenico di Baccio d'Agnolo. \nTra Cinque e Seicento il palazzo venne ristrutturato forse da Alfonso Parigi il vecchio, e in quell'occasione venne decorata la facciata con preziosi graffiti che ancora oggi caratterizzano il palazzo. Anche il cortile e gli ambienti interni vennero ammodernati.\nIn seguito fu acquistato dal Marchese Torrigiani, gi\u00e0 possessore dell'attiguo palazzo Del Nero. Nel corso dell'Ottocento il palazzo venne sopraelevato di un piano e fu costruito un mezzanino tra pian terreno e primo piano sul lato del cortile.\nArchitettura.\nLa facciata presenta i canonici tre piani, con un corpo pi\u00f9 tardo aggiunto al di sopra della facciata oltre il tetto spiovente. Gli elementi architettonici sono tipici dei palazzi fiorentini post-rinascimentali, con un ampio portale sormontato da un balcone, finestre inginocchiate al pian terreno e due file di finestre, in questo caso quattro a piano, evidenziate da una cornice marcapiano: al piano nobile con timpano ad arco; al piano superiore con architrave sporgente. Anticamente la facciata possedeva cinque finestre per piano e il portale era cos\u00ec posto al centro, ma il nuovo assetto fu dovuto ad una riduzione in seguito alla costruzione del palazzo attiguo.\nMascheroni e altre figure di ispirazione buontalentiana completano con i graffiti la decorazione della facciata.\nIl cortile interno ha un portico con arcate oggi tamponate, sopra le quali si aprono finestre simili a quelle della facciata.\nAl piano nobile sopravvivono alcune stanze con pregevoli decorazioni sette-ottocentesche, con affreschi di motivi floreali e vegetali, scene allegoriche e mitologiche sui soffitti, putti e un interessante ciclo delle\"Stagioni\", con raffigurazioni a monocromo di putti impegnati nelle varie attivit\u00e0 agricole di ciascun periodo dell'anno. In una stanza al secondo piano sono presenti affreschi in \"trompe-l'\u0153il\" con vedute dell'Arno rese con particolari accorgimenti prospettici e incorniciate da finte architetture. Un altro ambiente doveva essere una sala da musica come suggeriscono due figure con strumenti musicali sul soffitto.\nUna targa sulla facciata datata 1871 ricorda il marchese Carlo Torrigiani, fondatore della scuola di San Niccol\u00f2 e sostenitore di altri istituti."}
{"id": "893665", "revid": "10431", "url": "https://it.wikipedia.org/wiki?curid=893665", "title": "Regione degli Amara", "text": "La regione degli Amara \u00e8 una regione dell'Etiopia centro-settentrionale abitata in maggioranza da popolazioni Amara.\nLa regione-stato \u00e8 nata nel 1995 incorporando in larga misura i territori delle ex province di Beghemeder, Goggiam e Uollo.\nConfina a nord con la regione del Tigr\u00e8, a est con la regione di Afar, a sud con la regione di Oromia, a sud-ovest con la regione di Benisciangul-Gumaz ed a ovest ha un confine internazionale con il Sudan.\nIl territorio \u00e8 prevalentemente montuoso. Nell'area settentrionale si elevano i monti Semien tra i quali si erge il Ras Dascian che con i suoi 4533 m s.l.m. \u00e8 la cima pi\u00f9 elevata del paese. Nell'area centrale \u00e8 situato il lago Tana da cui ha origine il Nilo Azzurro che scorre nell'area meridionale. Nell'area settentrionale scorre il fiume Tacazz\u00e8.\nSulla sponda meridionale del lago Tana \u00e8 situata la citt\u00e0 di Bahir Dar che funge da capitale della regione.\nGeografia antropica.\nSuddivisioni amministrative.\nLa regione \u00e8 ulteriormente suddivisa in dodici zone amministrative: \nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 19.120.005 abitanti. Il maggiore gruppo etnico risulta essere quello Amara (91,2%). La pi\u00f9 grossa minoranza \u00e8 quella Oromo (3 %) seguita da quella Agau (2,7 %).\nAl censimento del 1994 la popolazione era costituita per l'81,5 % da cristiani copti, dal 18,1 % da musulmani e dallo 0,1 % da protestanti."}
{"id": "893688", "revid": "1748167", "url": "https://it.wikipedia.org/wiki?curid=893688", "title": "Val d'Aupa", "text": "La Val d'Aupa (\"Val Aupe\" in friulano, \"Aupatal\" in tedesco \"Aupaska Dolina\" in sloveno) \u00e8 una valle delle Alpi Carniche orientali, in Friuli-Venezia Giulia, che mette in comunicazione i comuni di Moggio Udinese e Pontebba, in provincia di Udine: lunga 15\u00a0km, attraversata dall'omonimo torrente, ha direzione nord-sud, inizia presso la \"Sella di Cereschiatis\" e si apre prima verso sud-ovest, poi verso sud, fino alla confluenza con il Canal del Ferro presso Moggio.\nGeografia fisica.\nLa valle \u00e8 tutta a fianchi piuttosto scoscesi, ricchi di boschi, a brevi tratti sfruttata per prati: venendo da sud si incontrano i villaggi di \"Pradis\" (470\u00a0m), \"Chiaranda\" (420\u00a0m), (Grauzaria 520\u00a0m), \"Dordolla\" (612\u00a0m), \"Galizzis\" (660\u00a0m), \"Bevorchians\" (690\u00a0m) e \"Saps\" 720\u00a0m): nonostante la selvaggia bellezza, non ha goduto di un grande sviluppo turistico, come la vicina Val Canale, ed \u00e8 assai scarsamente popolata (175 ab.), mentre nella bella stagione raggiunge i 500 abitanti grazie a un flusso di villeggianti estivi.\nGeografia antropica.\nPaesi.\nPradis \u00e8 la prima frazione in sinistra orografica del torrente Aupa, adagiata in 4 agglomerati su ampi terrazzi prativi. La borgata superiore (480\u00a0m), orientata in bella esposizione verso Est, offre un bel panorama sul versante sud della Creta Grauzaria. La presenza di un'azienda agricola di medie dimensioni consente di apprezzare i prati falciati e concimati in tutta la frazione. Da qui si pu\u00f2 proseguire per raggiungere la riserva della Val Alba incontaminata e selvaggia a differenza delle vallate carniche ( in val Alba sono numerose le testimonianze del primo conflitto mondiale fra cui un ospedale militare e numerose postazioni; degna di nota la borgata disabitata di Riolada che rappresenta il dramma dell'abbandono della montagna, inoltre lungo il torrente Alba si trovano i resti delle antiche \"Stue\" che servivano alla fluitazione del legname fino all'inizio del secolo scorso). \nDa Pradis si raggiungono anche le borgatelle di Drentus (720\u00a0m) e Virgulins (700\u00a0m) che nonostante lo spopolamento generale sono ancora abitate da tenaci famiglie legate ai loro \"focolari\". L'altitudine media \u00e8 di 450\u00a0m. Viene citato fin dal 1448 col nome di Seletti Pradis (prati saliceti). L'origine dei casali di Pradis alto come abitazioni permanenti sono da far risalire attorno alla prima met\u00e0 del settecento da parte dei Fabbro cui si aggiunsero verso la fine del settecento i Faleschini. L'origine dei casali di Pradis basso invece \u00e8 risalente alla seconda met\u00e0 dell'Ottocento. Chiaranda \u00e8 la seconda frazione in Val Aupa ed \u00e8 situata un po' pi\u00f9 a nord della precedente a 420\u00a0m di quota. \u00c8 riunita in un agglomerato di circa 20 case e altre abitazioni nella piana sottostante. Citata dal 1691 come Stauli Cjaranda (cjarande=siepe). L'origine dei casali come abitazioni permanenti sono risalenti alla prima met\u00e0 del settecento da parte dei Biancolini.\nGrauzaria, 520\u00a0m, si trova sulla confluenza del Rio della Forcja con il torrente Aupa ed \u00e8 un agglomerato di case disposte su un terrazzo prativo. Grauzaria, sicuramente sorta come stavolo o pascolo stagionale si \u00e8 sviluppata come insediamento stabile fra il cinquecento ed il seicento. Grauzaria \u00e8 la localit\u00e0 abitata pi\u00f9 svantaggiata nel periodo invernale: ha infatti meno di due ore di insolazione nel periodo invernale. Oltre l'Aupa vi \u00e8 la localit\u00e0 Frattis, ameno luogo con bei prati; nelle vicinanze \u00e8 presente anche un allevamento di trote marmorate grazie alle caratteristiche dell'acqua particolarmente adatte a questo scopo. Prende il nome dal celtico Gravhuz (terreno ghiaioso). L'origine del paese come insediamento stabile si ha intorno alla prima met\u00e0 del seicento da parte dei Not. In localit\u00e0 Plan da la Staipie vi era una casale fondato intorno nella seconda met\u00e0 dell'Ottocento da parte dei Moretti.\nDordolla \u00e8 situata a 630\u00a0m ed \u00e8 il centro pi\u00f9 caratteristico della valle con l'abitato tutto stretto a s\u00e9 e percorso da viuzze simili alle calli veneziane. A Dordolla si trova la chiesa di San Floriano del 1895 collocata in cima alla rupe che da sul torrente Aupa. Proprio di fronte a Dordolla abbiamo la minuscola borgata di Fassoz (624\u00a0m) e pi\u00f9 in basso la borgata di Zais (540\u00a0m). A Dordolla \u00e8 da poco nata la \"Cort dai Gjats\" una associazione per la tutela e la salvaguardia del paese. Molto belle le passeggiate che si possono fare intorno a Dordolla. Dalla provinciale, circa 500 metri dopo il ponte di Dordolla, sulla destra c'\u00e8 un ponte pedonale: attraversarlo e risalire il bel sentiero scavato nella roccia denominato \"La Cengle\", quindi si arriva a Dordolla e si pu\u00f2 ridiscendere alla provinciale e quindi all'auto. Altre passeggiate si possono fare agli stavoli Soval (750\u00a0m) e alle borgatelle di Drentus e Virgulins. \nProprio a Drentus negli ultimi anni \u00e8 nata una azienda agricola che in collaborazione della cort dai gjaz opera per il mantenimento delle superfici prative e la sistemazione degli antichi manufatti agricoli, quali muretti di sostegno, sentieri interpoderali. \u00c8 citata la prima volta nel 1335 con il nome di Dardola (dallo slavo Dar (fino, col significato di in prossimit\u00e0) dol (valle). L'origine di Dordolla come insediamento stabile si fa risalire al cinquecento da parte dei Di Gallo e Della schiava in un primo tempo e dei Tolazzi il secolo successivo. Tuttavia il toponimo di origine slava potrebbe far ipotizzare un'origine pi\u00f9 antica di qualche secolo, in quanto potrebbe far pensare alla fondazione del paese da parte di genti di lingua slava (ricordiamo a tal proposito che nella valle del Fella si \u00e8 parlato almeno fino all'XI secolo la lingua slava, e nelle valli laterali probabilmente la friulanizzazione \u00e8 avvenuta 1-2 secoli posteriormente ed in alcuni casi non \u00e8 ancora avvenuta, vedi la val Resia). I Tolazzi si espansero fondando i Casali di Fassoz, Drentus (assieme ai Treu da Monticello), Costa dell'Andri e Saps ( tutti intorno alla fine del settecento). I casali di Zais (Della Schiava) e Virgulins (Virgolino-Vergolini) risalgono invece all'inizio del settecento.\nBevorchians, ultimo abitato della valle, \u00e8 formato da una quindicina di borgate e casali disseminati sui pendii e i pianori per circa 2\u00a0km di lunghezza della valle. L'altitudine media \u00e8 di 690\u00a0m, fu l'abitato pi\u00f9 benestante della valle grazie ai ricchi boschi(Griffon-Laduset-Valeri-Lius) (qui possiamo aggiungere che la Val Aupa ha avuto la penultima teleferica tipo Valtellina per il trasporto del legname in Friuli-Venezia Giulia nel tracciato Gravons-Nais-Griffon nel periodo 1972-1980) e alle realt\u00e0 estrattive minerali (miniere attive nel rio da li Fous dal 1872 al 1953) cos\u00ec come per l'agricoltura. Ci\u00f2 porto a farlo diventare il paese pi\u00f9 popoloso della valle dal 1870 al 1990 quando Dordolla prese il suo posto. Nella vallata Bevorchians ebbe numerosi primati: il maggior numero di casere (10), il maggior numero di mulini (4), le uniche segherie in valle (2), il pi\u00f9 alto numero di bovini allevati (210 nel 1925) e quindi anche dei prati falciabili (circa 220 h), la prima societ\u00e0 cooperativa casearia della valle (1922) nonch\u00e9 l'ultima (fino al 1976), abitanti effettivi (604-nel 1946), le case stabili pi\u00f9 alte dell'intero Canal del Ferro-Val Canale (localit\u00e0 Gran cuel 963\u00a0m e Costa De L'Andri 971\u00a0m) ( Tali localit\u00e0 furono abitate stabilmente fino agli anni trenta), la prima istituzione scolastica (1880) e l'ultima scuola in valle (fino al 1969), menzionata fin dal 1338 (Bavorchans) (da Bavorch=bivio, diramazione, in riferimento al bivio fra la strada che conduceva in val d'Incaroio e la strada che proseguiva per sella Cereshiatis. \nL'origine delle molte borgate \u00e8 quanto mai varia: l'origine dei casali come abitazioni permanenti \u00e8 ordinata cronologicamente con i relativi cognomi dei fondatori: Gallizis-Frucs: seconda met\u00e0 del seicento (Gallizia), Culos: prima met\u00e0 del settecento (Gallizia) Saps: 1750 (Tolazzi da Dordolla), Matanins: 1760 (Faleschini) Costa dell'Andri: 1790 (Tolazzi da Dordolla) Coset: 1790 (Di Gallo- Not dal 1894), Cjampiui: 1825 ( anno dell'acquisto da parte dei Filaferro ma fondato nella seconda met\u00e0 del settecento) Nanghez:1845 (Filaferro) Ors: 1852 (Gardel), Gran Cuel: 1855 (Filaferro), Pacol da la Citte: 1860 (Filaferro), Belcis: 1890 (Filaferro), Gravons: 1890 (Gallizia). \nIn teoria anche borgo Aupa e Moggio Basso farebbero parte della val Aupa perch\u00e9 poggiano su depositi alluvionali appunto del torrente Aupa, per\u00f2 con la costruzione dell'argine nel 1770 rientrano nel bacino idrografico del fiume Fella.\nStoria.\nLa storia della valle \u00e8 legata a Moggio, probabilmente ancora prima dell'arrivo dei Romani ci furono passaggi e piccoli stanziamenti di Celti-Galli, in seguito cacciati dai Romani nel II secolo a.C. Nel periodo che va dal II secolo a.C. al 1200 si esclude la presenza di insediamenti stabili anche se sicuramente la valle veniva percorsa e vi era qualche capanna.\nDopo il 1200 la valle, sotto il dominio dell'abbazia di Moggio, viene sfruttata per il legname e l'allevamento dai moggesi che costruiscono i primi \"stavoli\", che poi diventano insediamenti stabili. Tuttavia, forse, l'origine di Dordolla si differenzia da quella degli altri paesi perch\u00e9 potrebbe essere successiva, dato che si trova in una posizione piuttosto infelice per quanto riguarda l'agricoltura e l'allevamento: a causa della minaccia turca e degli attacchi negli anni 1452-80, parte della popolazione potrebbe essersi insediata nel sito di Dordolla per difendersi poich\u00e9 il luogo appunto presenta caratteristiche adeguate a questo scopo. Comunque essa \u00e8 gi\u00e0 citata nel 1335, Bevorchians nel 1338, Grauzaria nel 1420, Pradis nel 1448 e Chiaranda nel 1691.\nSotto la Repubblica di Venezia vennero sfruttati i boschi di pino nero, di abete bianco e di larice presenti; vennero costruite anche due segherie (nel 1597 e nel 1620) e una strada carrabile per il trasporto del legname nei pressi di Bevorchians, poich\u00e9 la bassa portata e irregolarit\u00e0 del regime del torrente impediva di praticare la fluitazione. Negli anni tra '500 e '600 si costruirono le prime casere, e in questo periodo si stima che la popolazione della valle non dovesse superare i 100 abitanti; Alla fine del settecento la comunit\u00e0 di Dordolla, che aveva superato le 100 unit\u00e0 eresse una cappella; fino ad allora le popolazioni di Dordolla ed anche di Bevorchians dovevano recarsi a Moggio per le funzioni religiose; dal quel momento in poi di tanto in tanto un sacerdote si recava a celebrare le funzioni. \nNel 1805, secondo i registri parrocchiali, le varie localit\u00e0 abitate avevano il seguente numero di famiglie: \nPradis: 2 \nChiaranda: 3 \nGrauzaria: 10\nZais: 3 \nFassoz: 2 \nVirgulins: 3 \nDrentus:1 \nDordolla: 16 \nSalez di Bevorchians (Coset): 1 \nCulos: 2 \nFrucs: 5 \nGallizis: 3 \nMatanins: 2 \nSaps:3 \nCosta Andri: 2 \nmoltiplicando per un numero di componenti medio intorno alle 6 unit\u00e0 per famiglia gli abitanti potevano essere circa 350 (Per cui: Pradis 12 abitanti, Chiaranda 18, Grauzaria 60, Dordolla e borgate circonvicine 150, Bevorchians 108). Nel 1815 la zona pass\u00f2 all'Austria e la popolazione crebbe fino a circa 400 unit\u00e0. Nel 1820 venne concessa la realizzazione del cimitero attiguo alla cappella: fino ad allora gli abitanti di Dordolla e di Bevorchians dovevano trasportare i loro morti fino al cimitero della chiesa abbaziale con percorsi da 8 fino a 13 chilometri per le borgate pi\u00f9 lontane. Nel 1851 la popolazione della valle era di 787 unit\u00e0 in 130 famiglie; di seguito sono elencate le borgate ed i casali esistenti con rispettivo numero di abitanti e famiglie (i dati sono stati elaborati dalla consultazione degli stati d'anime parrocchiali).\nPradis: ab. 35 (7 famiglie) \nChiaranda: ab. 38 (6 famiglie)\nGrauzaria: ab. 115 (17 famiglie)\nZais: ab. 44 (6 famiglie)\nFassoz: ab. 14 (2 famiglie)\nDordolla: ab. 248 (40 famiglie)\nVirgulins: ab. 29 (7 famiglie)\nDrentus: ab. 24 (4 famiglie) \nSalez di Bevorchians (localit\u00e0 Coset): ab. 11 (1 famiglia)\nCjampiui: ab. 6 (1 famiglia)\nNanghez: ab. 7 (1 famiglia)\nCulos: ab. 28 (5 famiglie)\nFrucs: ab. 28 (5 famiglie)\nGallizis: ab. 56 (9 famiglie)\nMatanins: ab. 30 (6 famiglie)\nSaps: ab.43 (7 famiglie) \nCueste da l'Andri: ab. 31 (6 famiglie) \nNel 1865 venne concesso il fonte battesimale e dallo stesso anno venne concesso un cappellano che risiedeva a Dordolla. \nDopo il passaggio al Regno d'Italia nel 1866 ( Ciononostante a Bevorchians e Dordolla, ma anche a Grauzaria, dopo il 1866 furono almeno 40 i bambini battezzati con i nomi degli eredi al trono d'Austria, es. Rodolfo, Ferdinando, Francesco-Giuseppe) nel 1880 venne istituita la prima scuola della valle a Bevorchians, insegnante la signorina Grappin Augusta di Udine poi sposatasi con Faleschini Fiorenzo di Matanins; dal 1880 al 1905 i bambini di Dordolla si recheranno a scuola a Bevorchians; la scuola si trovava in un ampio fienile in localit\u00e0 Salez (Coset). Finalmente una seconda scuola viene istituita a Dordolla nel 1905; Grappin Anna, maestra di Bevorchians, tiene le lezioni alternandosi con Dordolla; Faleschini Fiorenzo, cognato di Grappin Augusta, nel periodo invernale insegner\u00e0 nella scuola di Bevorchians per sgravare la cognata dal peso di dover insegnare in entrambe le scuole. Nel 1908 la vecchia scuola di Bevorchians, pur essendo l'aula grande (50 m\u00b2), diventa insufficiente; I bambini in et\u00e0 scolare sono oltre 80. Viene costruita cos\u00ec una nuova scuola in localit\u00e0 Culos, in posizione baricentrica. Solamente i pochi bambini (circa una decina) abitanti in localit\u00e0 Gran Cuel e Costa de l'Andri si trovano a circa 3 km dalla scuola mentre tutti gli altri sono entro 1,5 km (all'epoca 20 minuti di cammino).\nNel 1908 si registr\u00f2 un forte terremoto che colpi soprattutto le frazioni di Dordolla e Bevorchians, la prima scossa del 10 luglio e le successive repliche, protrattesi per circa due mesi e mezzo, causarono molto spavento e disagio tra la popolazione. le scosse furono comprese fra il 7\u00ba e l'8\u00ba grado della scala Mercalli con una magnitudo di circa 5,5. Furono evacuate molte case divenute insicure e si dovette provvedere ad alloggiare la popolazione in tende o altri edifici. Il prefetto di Udine incaric\u00f2 l'ingegnere Valentinis e l'architetto Vio, del Genio civile, di eseguire un sopralluogo della zona della valle dell'Aupa. Le rilevazioni furono condotte dal 17 al 20 luglio 1908, e quantificarono i danni subiti dagli edifici in 45.000-50.000 lire. I danni complessivi furono sicuramente maggiori, poich\u00e9 le scosse continuarono fino alla fine del settembre 1908, aggravando la situazione iniziale.\nLa maggior parte della popolazione maschile abile della valle d'Aupa, che si trovava all'estero per lavori stagionali nei cantieri edili, fu costretta a un improvviso rientro. Questo caus\u00f2 la rottura dei contratti di lavoro, con forte danno economico per le famiglie. Il ministero dell'Interno concesse agli abitanti della valle d'Aupa un sussidio di 1.000 lire; la Deputazione provinciale di Udine un sussidio di 500 lire e la giunta municipale di Udine un sussidio di 5.000 lire. Nella valle d'Aupa l'autorit\u00e0 militare invi\u00f2 un reparto di soldati per i lavori e i soccorsi pi\u00f9 urgenti. Il sindaco di Moggio dispose per il legname occorrente a costruire baracche per accogliere gli abitanti delle case rese inabitabili e destinate alla demolizione . All'inizio di ottobre Papa Pio X fece pervenire 500 lire per il restauro della chiesa curaziale di Dordolla.\nNel 1915 venne sostituita la vecchia carrozzabile, distrutta in vari punti (alcuni tratti risalivano a 1870, altri addirittura al 1595), che da Moggio portava a Sella Cereschiattis, da una strada rotabile larga circa 5\u00a0m. Nel 1915 scoppi\u00f2 la guerra e la testata della val Aupa era sulla linea di confine, perci\u00f2 tutta la zona che va dal Monte Cullar, al Palon di Lius, alla Crete dal Crons divenne prima linea: vennero costruiti presidi, infermeria, salmerie e alloggi per i soldati impiegati sul fronte (a Bevorchians); anche qui come in Carnia furono le portatrici ad alleviare le fatiche degli alpini, furono 50: 19 da Dordolla, 18 da Bevorchians, 9 da Grauzaria, 4 da Pradis ed 1 da Chiaranda. Ci fu qualche esplosione di proietti di medio calibro nella zona di Bevorchians ma senza danni per la popolazione.\nPass\u00f2 la guerra e il Ventennio fascista port\u00f2 la sistemazione della strada (1928) della valle danneggiata dalle alluvioni e all'istituzione delle scuole di Pradis, Grauzaria e Chiaranda. Subito dopo il secondo dopoguerra la Val d'Aupa tocc\u00f2 il suo massimo storico demografico: 1250 abitanti. Di seguito \u00e8 riportata una tabella con i dati riguardanti la popolazione dei paesi della vall'Aupa nel 1851 e poi dal 1936 al 2011. Tali dati sono ricavati dai censimenti dell'istituto nazionale di statistica. NOTA BENE: Grauzaria comprende anche la popolazione della localit\u00e0 Plan da la Staipie, abitata fino al 1954; Dordolla comprende anche la popolazione delle borgate: Zais, Fassoz (disabitata dal 2014), Virgulins e Drentus; Bevorchians comprende la popolazione delle seguenti borgate: Nanghez, Citte, Plan di Bevorchians, Cjampiui, Ors, Coset, Belcis, Culos, Frucs (disabitata dal 2012), Galizis, Gravons (disabitata dal 1980), Matanins (disabitata dai primi anni novanta), Saps, Gran Cuel (disabitata dal 1937) e Costa de l'Andri (disabitata dal 1938).\nQualche anno pi\u00f9 tardi sarebbe iniziato il fenomeno dell'emigrazione pi\u00f9 pesante e la popolazione della valle, nel giro di 10 anni, si ridusse a 900 abitanti, per poi calare progressivamente fino agli attuali 220. Il terremoto del 1976 port\u00f2 gravi danni alle abitazioni ed accentu\u00f2 il gi\u00e0 marcato spopolamento. Nel 2003 l'alluvione del 29 agosto distrusse circa 5\u00a0km della strada da Moggio a Bevorchians, provocando un isolamento della zona che dur\u00f2 15 giorni.\nCostruzioni storiche.\nLe costruzioni antiche in Val Aupa sono state danneggiate e quasi scomparse a causa dei terremoti del 1908, 1928 e 1976, ma si possono tuttavia trovare degli edifici di un discreto valore architettonico: a Dordolla la chiesa di San Floriano del 1895, il paese stesso di Dordolla con il suo agglomerato di case strette a s\u00e9 stesse in un garbuglio di viuzze, il Mulino dell'Ors a Bevorchians del 1797 e la casermetta militare in Sella Cereschiattis risalente al 1913. L'edificio pi\u00f9 antico, tuttora esistente, \u00e8 una casa della borgata Gallizis, a Bevorchians, datata 1727. Probabilmente anche a Dordolla esiste qualche edificio risalente almeno in parte al seicento o settecento; Non esistono tuttavia datazioni o riferimenti che le individuino. A Bevorchians, in localit\u00e0 Gravons ed in localit\u00e0 Coset, si possono intuire i siti in cui esistevano fino agli anni dieci del secolo scorso la segheria dei Pelis e la segheria del coset presenti rispettivamente dal 1597 e dal 1620 ed attive rispettivamente fino al 1916 e fino alla fine degli anni venti.\nEconomia.\nIl patrimonio zootecnico.\nAl 1\u00ba gennaio 2019 il patrimonio zootecnico era di 35 bovini, 90 caprini e 45 ovini. In Val Aupa vengono sfalciati circa 25 ettari di prato sui circa 70 esistenti, a causa della mancanza di incentivi da parte della provincia e dell'amministrazione comunale per lo sfalcio dei prati incolti con condizioni e pendenze caratteristiche montane. Tuttavia in val Aupa si ha l'ultimo caso in tutto il Canal del Ferro dell'antica pratica dell'utilizzare lo stavolo di mezza costa per il bestiame prima della monticazione (aprile-maggio) e dopo la monticazione (settembre-ottobre). Lo stavolo dei Forans 857\u00a0m (in alta Val Aupa dopo Bevorchians) viene utilizzato per questa antica pratica, 50 anni fa comune a quasi tutte le famiglie, da un agricoltore di Pradis che vi porta le mucche prima e dopo la monticazione in Casera Glazzat.\nCuriosit\u00e0 varie.\nAvvenimenti di guerra \nNel 1916 il Re Vittorio Emanuele III venne a controllare il presidio di Bevorchians e quella fu la prima volta, sia che arrivava un re in valle, sia che ci arrivava un'auto.\nIl 27 ottobre 1917 la popolazione della valle venne obbligata a evacuare i villaggi non perch\u00e9 gli austriaci stavano avanzando ma per paura di sabotaggi a sfavore dell'esercito italiano (come in molte altre parti del Friuli); La popolazione che lasci\u00f2 i paesi si pu\u00f2 riassumere nella met\u00e0 dei paesi di Grauzaria, Pradis, Chiaranda e Dordolla mentre gli abitanti di Bevorchians vennero obbligati tutti ad evacuare il paese anche se dopo pochi giorni venne accordato loro il permesso di rimanere perch\u00e9 invece di evacuare si nascondevano nei fienili nelle localit\u00e0 Pustots-Broili-Gjardonaz. L'esercito austriaco non arrecar\u00f2 nessun disturbo alla popolazione rimasta.\nIstituzioni\nNel 1923 Dordolla fu il primo paese ad avere la corrente elettrica, dal 1946 anche Bevorchians e Grauzaria. In questi paesi vi erano societ\u00e0 elettriche cooperative che avevano realizzato centraline idroelettriche per la produzione di energia elettrica.\nLa prima latteria sociale turnaria della valle venne istituita nel 1922 a Bevorchians.\nInfrastrutture\nLa strada della val Aupa venne asfaltata nel 1968. Nella valle ci sono circa 480 edifici: 160 a Bevorchians, 130 a Dordolla, 75 a Grauzaria, 45 a Chiaranda e 70 a Pradis.\nPer quanto riguarda i mulini, ricordiamo che erano 8 in tutta la valle, il primo a Pradis, asportato dalla piena del 1920, il secondo a Grauzaria dove ora ha sede un allevamento di trote, 2 a dordolla, uno detto \"dal Dognit\" che sorgeva alla confluenza del rio di Val con il torrente Aupa e il mulin dal P\u00e2gno, situato sempre sullo stesso rio ma 100 metri di quota pi\u00f9 a monte (il primo funzionante fino al 1930 circa, il secondo fino al 1915); a Bevorchians se ne trovavano quattro: il primo, detto dell'Ors, situato alla confluenza del rio Fontanaz con il torrente Aupa attivo fino al 1953, il secondo, quello del \"Coset\", attivo circa fino ai primi anni venti, il mulin dal Dodoine alla confluenza del rio Moroldo con il torrente Aupa attivo fino al 1919 e poi trasformato in Latteria, e infine il mulin dal cucj\u00e2r che si trovava in localit\u00e0 Pustote e traeva forza dalle acque dell'Aupa; quest'ultimo asportato come quello di Pradis dalla piena del 1920.\nIn val Aupa passa il metanodotto che giunge dalla Russia. \u00c8 stato costruito nel 1974 e in seguito rimodernato. L'edificio situato a quota pi\u00f9 alta \u00e8 il \"Cjasut da Si\u00f2r\" situato su una spalla del monte Forcjadice a quota 1732\u00a0m. Era una costruzione risalente alla prima guerra mondiale ed \u00e8 stato poi sistemato da volontari come ricovero sempre aperto. La chiesa di Dordolla \u00e8 stata costruita fra il 1891 e il 1895 dai capifamiglia di Bevorchians (all'epoca 72) e da quelli di Dordolla (all'epoca 63) in comune accordo fra loro nel ricostruire la chiesa nel medesimo posto dove sorgeva l'antica cappella. Questo perch\u00e9 essendo l'abitato di Bevorchians molto dispersivo non metteva d'accordo i capifamiglia sul luogo in cui sarebbe dovuta sorgere la chiesa, perci\u00f2 si decise di costruirla insieme agli abitanti di Dordolla nel luogo in cui si trova tuttora.\nL'alluvione del 1920 asport\u00f2 tutti i ponti e le passerelle sull'Aupa, una decina di case, una scuola (Pradis) e due mulini. Nel 1953 cessava l'attivit\u00e0 l'ultimo mulino della vall'Aupa quello dell'Ors dopo oltre 150 anni di esistenza. Sempre nel 1953 venivano chiuse le miniere del Rio da li Fous e dell'Andri. Il minerale di Fluorite, Galena e Piombo estratto dal 1928 al 1953 ammontava a circa 17.444 tonnellate (12866 t Fous, 4758 t Andri). (Nel gennaio 1951 per\u00ec tragicamente Gallizia Rita di 26 anni, unica vittima del lavoro in miniera).\nAvvenimenti 2\u00aa guerra mondiale \nDal gennaio 1944 all'aprile 1945 i tedeschi si stabilirono nella scuola di Bevorchians costituendo un presidio fisso per contrastare l'azione dei partigiani presenti nella zona ma senza disturbare la popolazione del paese con la quale il rapporto era buono (Lo stesso Filaferro Guido detto \"Mucul\", che parlava uno stentato carinziano, si intratteneva scambiando le sue uova con tabacco da pipa per s\u00e9 e cioccolate per i figli oltre ad altri generi vari). Quando se ne andarono i tedeschi dichiararono, a Guido Filaferro (abitante in Belcis, 1900-1968), che sapevano dov'erano i partigiani in ogni casa e se avessero voluto avrebbero ucciso tutti. (Testimonianza Filaferro Andreina cl. 1932). \nAmbiente naturale \nLa Creta Grauzaria fu ascesa nel 1893 da Arturo Ferrucci ed Emilio Pico guidati dai fratelli Giovanni (1855-1938) e Giacomo Filaferro (1870-1942) di Bevorchians. Le migliori vedute sulla Creta Grauzaria (2066\u00a0m) si hanno da pi\u00f9 punti in modi diversi: Da Pradis alto si vedono il gran circo e i contrafforti sud che degradano verso cimadors; Dall'imbocco della galleria del metanodotto sul monte Masereit si ha una bella visione frontale del complesso; Da Dordolla si vede l'imponente mole della montagna e gli enormi ghiaioni sottostanti; Mentre dalle localit\u00e0 di Belcis, Saps e Costa dell'Andri, a Bevorchians, si ha la visione della parete nord, delle pareti verticali di 7-800 metri, le vedute pi\u00f9 belle per la loro maestosit\u00e0 e grandezza.(tutte le localit\u00e0 sopraindicate sono raggiungibili in auto).\nAlla base della parete nord della Creta Grauzaria rimane fino ad estate inoltrata un nevaio considerevole per l'altitudine (1225\u00a0m); Nel luglio 2009 misurava circa 70 metri di lunghezza e 25 di spessore; Lo stesso anno un lembo(circa 10 per 5\u00a0m) \u00e8 rimasto fino all'arrivo delle nuove nevicate in dicembre. I limiti altitudinali per piante fruttifere storiche: \nCastagno: 800 m localit\u00e0 Lizer\nPero, melo:1000 m Costa Andri, Gran Cuel, Gians \nciliegio: 1100 m Granfratis\nVite: 963 m Gran Cuel\nAlberi monumentali non segnalati: In localit\u00e0 Gran Cuel vi sono 2 ciliegi a pochi metri di distanza con diametri rispettivamente di 1,05 m e 1,20 m. In localit\u00e0 Pacoi sopra la borgata Gallizis esistono alcuni castagni compresi tra diametri di 0,80 e 1,15 m.\nLongevit\u00e0\nIn localit\u00e0 Bevorchians sono nati e/o vissuti gran parte della loro vita sette centenari. Ci\u00f2 deriva probabilmente da fattori genetici cos\u00ec come da fattori derivanti dall'ambiente in cui vivevano; Tuttavia \u00e8 unica la concentrazione, non riscontrabile in altre frazioni e nemmeno nel capoluogo, se fatti i rapporti fra numero di centenari e popolazione. Risulta infatti che fra il 1900 ed il 1915 a Bevorchians siano nate 5 persone poi diventate centenarie, ed essendo i nati fra il 1900 ed il 1915: circa 230 risulta un rapporto di circa 1 centenario ogni 45 nati vivi. Lo stesso rapporto, esteso al territorio nazionale \u00e8 circa 1:1800 ed a livello regionale circa 1:670.\nIndividui pi\u00f9 anziani mai vissuti di cui si abbia notizia: \n-sesso femminile: Moretti Iolanda ved. Filaferro (1911-2015)\n-sesso maschile: Gallizia Renato (1922)\nElenco centenari: Gallizia Angela (1903-2005), Gallizia Elena (1904-2005), Gallizia Ida (1910-2010), Faleschini Carolina (1911-2013), Moretti Iolanda (1911-2015), Tolazzi Ines (1914-2015), Tolazzi Irma (1914-2018).\nSoprannomi di famiglia ceppi storici (1851) \nOgni famiglia aveva un soprannome per consuetudine e per distinguere i componenti da quelli di altre famiglie in caso di omonimia (per esempio emblematico riportiamo che nella seconda met\u00e0 dell'800 c'erano 11 Filaferro Giovanni, 16 Gallizia Pietro, 13 Di Gallo Pietro, 8 Not Tommaso, 19 Tolazzi Pietro (12 a Dordolla e 7 a Bevorchians)). \nQui di seguito i soprannomi delle famiglie alla met\u00e0 dell'800:\nPradis \n\"Faleschini: Brusaz\"\n\"Fabbro: Colavins\"\nChiaranda \n\"Biancolini: Zanets, Zanetuts, Zanetons\" \nGrauzaria\n\"Not: Vuarins, Zuandomenis, Macans, Zottos o zuets, Gneus, Botui\"\n\"Moretti: Vuarins, Blancs\"\n\"Tolazzi: Saputs, Fasots\" \n\"Vittore: Michelandos\" \nDordolla e borgate circostanti (Zais, Drentus, Fasoz e Virgulins)\n\"Della Schiava: Zais, Nadai, Buzulis, Galups, Bigoz, Zocui, Gras, Dus\" \n\"Tolazzi: Fassoz, Malicie, Batistis, Pizul, Dognits, Faitelis\" \n\"Di Gallo: Virui, Bon\u00e7s, Zins, Grandonios, Gnochits, Svuiglis, Dreguzis, Bastianeris, Poldos, Casui, Chilognis, Bulos, Cjaradors, Masins, Vugs, Zans, Chides\" \n\"Treu: Drentos.\"\n\"Virgolino: Furmiars, Blasons, Moros, Favatis, Bachs, Mazolets\"\nBevorchians e casali circostanti\n\"Filaferro: Belcis, Nanghez, Puduz\"\n\"Gallizia: Volitis, Fisuts, Slencjos, Vuarbis, Glacins, Vecis, Riciots, Bufs, Cospetins, Pelis, Stochs, Pierinats\" \n\"Faleschini: Matanins, Gians\" \n\"Tolazzi: Saps, Laudis, Scecos, Sap Pierinoscis, Sap Cjamoz, Sap Cinitis\""}
{"id": "893698", "revid": "339392", "url": "https://it.wikipedia.org/wiki?curid=893698", "title": "Guimar\u00e1s", "text": ""}
{"id": "893699", "revid": "1543377", "url": "https://it.wikipedia.org/wiki?curid=893699", "title": "Dubna", "text": "Dubna \u00e8 una citt\u00e0 della Russia europea centrale, nell'oblast' di Mosca a poca distanza dal confine con l'oblast' di Tver'. Si trova su entrambe le sponde del fiume Volga, circa 125\u00a0km a nordovest di Mosca.\nStoria.\nFin dalla sua nascita Dubna \u00e8 stata dedicata alla ricerca sul nucleare; in citt\u00e0 \u00e8 infatti ospitato un centro di ricerca internazionale. Nell'immediato dopoguerra i governanti sovietici decisero la costruzione di un acceleratore di protoni in una zona piuttosto lontana da Mosca, scegliendo il sito dove \u00e8 localizzata la citt\u00e0; questo progetto includeva anche lo sviluppo di un insediamento, per ospitare i lavoratori dell'impianto, e di collegamenti stradali e ferroviari con la capitale.\nIl 13 dicembre 1949 il tutto fu completato; sette anni pi\u00f9 tardi, nel 1956, Dubna fu elevata allo \"status\" di citt\u00e0 ed il centro di ricerca divenne l'Istituto unito per la ricerca nucleare. Il responsabile scientifico del progetto era Igor Kur\u010datov, che diede il nome al Kurciatovio, uno degli elementi transuranici. A Dubna, dove a lungo lavor\u00f2 e mor\u00ec il noto fisico pisano Bruno Pontecorvo, ha anche sede la MKB Raduga. azienda specializzata nella produzione di sistemi missilistici. Anche Dubna \u00e8 stata colpita in maniera abbastanza pesante dalla crisi economica che ha colpito un po' tutta la Russia post-sovietica.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "893704", "revid": "59975", "url": "https://it.wikipedia.org/wiki?curid=893704", "title": "La guns", "text": ""}
{"id": "893709", "revid": "775372", "url": "https://it.wikipedia.org/wiki?curid=893709", "title": "Kina papuana", "text": "La kina (codice ISO 4217: \"PGK\") \u00e8 la valuta di Papua Nuova Guinea. La moneta \u00e8 suddivisa in 100 \"toea\". La kina \u00e8 stata introdotta il 19 aprile 1975, sostituendo il dollaro australiano alla pari. Il nome viene dalla conchiglia \"kina\", che tradizionalmente \u00e8 stata usata come moneta nella regione papuana del paese.\nMonete.\nNel 1975 furono introdotte monete da 1, 2, 5, 10 e 20 toea e da 1 kina. Le monete da 1 e 2 toea furono coniate in bronzo e le altre in cupro-nichel. La moneta da 1 kina \u00e8 circolare e forata al centro; questo pezzo fu ridotto di dimensioni nel 2006 assieme al ritiro dei pezzi da 1 e 2 toea che dal 19 aprile 2007 non hanno pi\u00f9 corso legale.\nNel 1980 \u00e8 stata introdotta la moneta da 50 che \u00e8 stata coniata solo per tre emissioni commemorative e senza un disegno standard.\nBanconote.\nIl 19 aprile 1975 furono introdotte banconote da 2, 5 e 10 kina che sostituirono il dollaro australiano alla pari, con lo stesso schema di colori. Hanno circolato insieme al dollaro fino al 1\u00ba gennaio 1976 quando il dollaro cess\u00f2 di avere corso legale. La banconota da 20 kina \u00e8 stata introdotta nel 1977, quella da 50 kina nel 1990, e quella da 100 kina nel 2005. Tutte le colorazioni delle singole banconote sono simili alle corrispondenti banconote australiane. Dal 1991 quasi tutte le banconote di Papua Nuova Guinea, eccetto quella da 5 kina, sono prodotte su polimeri anzich\u00e9 su carta."}
{"id": "893710", "revid": "1543377", "url": "https://it.wikipedia.org/wiki?curid=893710", "title": "Murom (Oblast' di Vladimir)", "text": "Murom (norreno \"Moramar\") \u00e8 una citt\u00e0 della Russia europea centrale (oblast' di Vladimir), situata sulla sponda sinistra del fiume Oka circa 300 km ad est di Mosca e 137\u00a0km a sudest di Vladimir; \u00e8 il capoluogo amministrativo del distretto omonimo.\nMurom \u00e8 una delle citt\u00e0 pi\u00f9 antiche dell'intera Russia, visto che cronache russe dell'anno 862 la citano come citt\u00e0 di confine del territorio degli slavi orientali con i territori occupati dalla popolazione ugro-finnica dei \"muroma\". Capitale di un principato autonomo per quasi quattro secoli tra il 1010 e il 1393, cadde successivamente sotto il dominio di Mosca.\nLa citt\u00e0 conserva moltissime testimonianze del suo lungo passato (monasteri, chiese, cattedrali, abbazie), che le valgono una certa attrattiva turistica; fa parte del cosiddetto \"Anello d'Oro\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "893712", "revid": "110033069", "url": "https://it.wikipedia.org/wiki?curid=893712", "title": "Salasco (disambigua)", "text": ""}
{"id": "893714", "revid": "2153076", "url": "https://it.wikipedia.org/wiki?curid=893714", "title": "Sam's Town", "text": "Sam's Town \u00e8 il secondo album della band di Las Vegas The Killers, uscito nel 2006. \u00c8 stato commercializzato a partire dal 2 ottobre nel Regno Unito e dal 3 ottobre negli Stati Uniti. Negli USA, l'album ha esordito al 2\u00ba posto, vendendo 315\u00a0000 copie nella prima settimana. Ha subito raggiunto la vetta della classifica nel Regno Unito, vendendo pi\u00f9 di 260\u00a0000 copie in una settimana. Al marzo del 2007, l'album ha venduto in tutto il mondo circa 4\u00a0000\u00a0000 copie, di cui circa 1\u00a0500\u00a0000 negli Stati Uniti.\nQuest'album ha sub\u00ecto una notevole influenza del lavoro di Bruce Springsteen e di Tom Petty and the Heartbreakers.\nTracce.\nTracce bonus in Francia.\nIn Francia l'album contiene le tracce dell'edizione standard, con l'aggiunta di una versione remix del brano \"When You Were Young\"."}
{"id": "893715", "revid": "1347902", "url": "https://it.wikipedia.org/wiki?curid=893715", "title": "Kovrov", "text": "Kovrov (in russo: \u041a\u043e\u0432\u0440\u043e\u0432, traslitt. \"Kovr\u00f2v\" ) \u00e8 una citt\u00e0 della Russia europea centrale, situata sulla sponda destra del fiume Kljaz'ma circa 250 km ad est di Mosca, nell'oblast' di Vladimir dal cui capoluogo dista 64\u00a0km in direzione est; \u00e8 il capoluogo amministrativo del distretto omonimo.\nLe origini della citt\u00e0 si perdono indietro nel tempo fino al XII secolo, anche se lo \"status\" di citt\u00e0 arriv\u00f2 solo nel 1778; raggiunta nella seconda met\u00e0 del XIX secolo dalla ferrovia (linea fra Mosca e Ni\u017enij Novgorod, una delle prime e pi\u00f9 importanti della Russia), vide nello stesso periodo un grosso sviluppo industriale.\nIl settore industriale \u00e8 ancora la base economica della citt\u00e0 (Kovrov \u00e8 il secondo centro industriale per importanza della sua oblast' di appartenenza, dopo Vladimir), con specializzazioni nel campo della meccanica, metallurgia, tessile, costruzioni.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "893717", "revid": "110157", "url": "https://it.wikipedia.org/wiki?curid=893717", "title": "Made in USA (Pizzicato Five)", "text": "Made in USA \u00e8 un album dei Pizzicato Five.\nEdito nel 1994, \u00e8 una compilation prodotta per il mercato statunitense di brani tratti dai lavori precedenti, distribuiti solo in Giappone.\n\u00c8 l'ultimo album a cui collabora K'taro Takanami, ed il primo per la vocalist Maki Nomiya, la pi\u00f9 stabile, famosa e rappresentativa fra le cantanti che hanno fatto parte della band."}
{"id": "893724", "revid": "49022", "url": "https://it.wikipedia.org/wiki?curid=893724", "title": "Dario il Grande", "text": ""}
{"id": "893725", "revid": "287204", "url": "https://it.wikipedia.org/wiki?curid=893725", "title": "Lago di Tunisi", "text": "Il lago di Tunisi (in arabo \u0627\u0644\u0628\u062d\u064a\u0631\u0629, El Bhayra) \u00e8 una laguna naturale, situata tra la capitale della Tunisia, Tunisi e il golfo di Tunisi (mar Mediterraneo). Bench\u00e9 il lago copra 37\u00a0km\u00b2, la sua profondit\u00e0 \u00e8 estremamente ridotta. Questo \u00e8 il porto naturale di Tunisi.\nStoria.\nIl collegamento Tunisi-Cartagine era molto importante per i Romani per porre sotto il proprio controllo il fertile entroterra, quindi questi costruirono una diga attraverso il lago. La diga viene usata oggi come autostrada per automobili e treni per collegare Tunisi al porto di La Goulette e alle citt\u00e0 costiere di Sidi Bou Said e La Marsa.\nLa parte nord del lago include l'isola di Chikly, un tempo sede di una roccaforte spagnola; ora \u00e8 una riserva naturale (dal 1993)."}
{"id": "893728", "revid": "76069", "url": "https://it.wikipedia.org/wiki?curid=893728", "title": "San Fernando (La Uni\u00f3n)", "text": ""}
{"id": "893732", "revid": "339392", "url": "https://it.wikipedia.org/wiki?curid=893732", "title": "Shuyt", "text": ""}
{"id": "893736", "revid": "48479", "url": "https://it.wikipedia.org/wiki?curid=893736", "title": "Yoon-jin Kim", "text": ""}
{"id": "893738", "revid": "88740", "url": "https://it.wikipedia.org/wiki?curid=893738", "title": "Dialetto bornholmese", "text": "Il bornholmese (\"bornholmsk\" o dialetto di Bornholm) \u00e8 un dialetto della lingua danese. Pur essendo considerato un dialetto della lingua stessa, presenta alcune caratteristiche molto differenti nella grammatica, avendo conservato tre generi grammaticali, come nella lingua islandese o nella lingua norvegese, spariti invece dal danese ufficiale e dallo svedese.\nAlcune persone hanno creato dizionari per tradurre il danese in bornholmese, e il quotidiano locale di solito mostra un articolo scritto in bornholmese, anche se il dialetto \u00e8 principalmente differente dal danese nel parlato rispetto allo scritto. \nLa lingua di Bornholm \u00e8 divisa in cinque dialetti principali; la sezione settentrionale dell'isola ha sub\u00ecto una forte influenza dalla variet\u00e0 della lingua svedese parlata in Scania, a causa dell'immigrazione e dei cambiamenti geopolitici avvenuti prima del 1900. In alcune regioni, la parola \"occhio\" viene pronunciata \"iva\", mentre in altre viene pronunciata come \"\u00f8ja\".\nL'influenza ricevuta dallo svedese \u00e8 tale che il dialetto parlato nella zona settentrionale viene chiamato \"Allinge-svensk\" in danese e \"\u00c2linga-sv\u00e6nsk\" in bornholmese.\nSiccome il bornholmese non viene insegnato nelle scuole, molti insegnanti danesi trovano difficile distinguere alcune espressioni simili a frasi in danese. Per esempio, \"i sommers\" \u00e8 il modo corretto per indicare che l'estate \u00e8 passata in dialetto bornholmese, ma risulta sbagliata se interpretata in danese in quanto la 's' terminale non va inclusa.\nEsempi.\nLetteratura.\nInizio del poema stampato a Espersen \"Bornholmsk Ordbog\":"}
{"id": "893739", "revid": "78273", "url": "https://it.wikipedia.org/wiki?curid=893739", "title": "Bornholmsk", "text": ""}
{"id": "893740", "revid": "48479", "url": "https://it.wikipedia.org/wiki?curid=893740", "title": "Yoonjin Kim", "text": ""}
{"id": "893747", "revid": "339392", "url": "https://it.wikipedia.org/wiki?curid=893747", "title": "Sekhem", "text": ""}
{"id": "893755", "revid": "339392", "url": "https://it.wikipedia.org/wiki?curid=893755", "title": "Sahu", "text": ""}
{"id": "893762", "revid": "339392", "url": "https://it.wikipedia.org/wiki?curid=893762", "title": "Famiglia Rossi", "text": ""}
{"id": "893763", "revid": "122536554", "url": "https://it.wikipedia.org/wiki?curid=893763", "title": "Tariku Bekele", "text": "Attualmente allenato da Tolosa Kotu, il suo manager \u00e8 l'italiano Federico Rosa. Fa parte della societ\u00e0 sportiva \"Mugher Cement\".\nBiografia.\nI primi anni.\nTariku \u00e8 il terzo di sei fratelli, uno dei quali \u00e8 Kenenisa Bekele, detentore dei record del mondo di 5.000 m e 10.000 m piani. Nato nel 1987, ha trascorso i primi anni di vita presso Bekoji, una localit\u00e0 etiope situata nella zona di Arsi, dove i genitori possiedono una fattoria.\nTariku ha lasciato la scuola nel 2005, a 18 anni, per dedicarsi a tempo pieno all'atletica. Dal 2002 \u00e8 entrato a far parte di un progetto del governo etiope per lo sviluppo di giovani sportivi promettenti; alternando allenamento con i compagni ad allenamenti con il fratello Kenenisa. Alla fine dello stesso anno Tariku viene indicato come speranza per il futuro dell'atletica etiope, dopo aver vinto una famosa gara per giovani talenti ad Addis Abeba.\n2003-2004.\nNel 2003 Tariku manc\u00f2 per poco la convocazione ai campionati del mondo di corsa campestre, essendosi classificato al nono posto ai trials etiopi; nonostante questo ottenne un posto nella squadra etiope partecipante ai campionati del mondo allievi in Canada, dove ottenne un prestigioso secondo posto nei 3.000 metri piani dietro al forte atleta keniota Augustine Choge.\nNei primi mesi del 2004 ottenne invece un deludente settimo posto ai campionati di corsa campestre dell'Africa Orientale, valevoli come qualificazione per i mondiali di campestre di Bruxelles, fallendo cos\u00ec la convocazione nella squadra etiope per una sola posizione. Nel maggio seguente debutt\u00f2 nelle gare della categoria seniores in pista, finendo subito quarto in una manifestazione ad Addis Abeba, correndo in una gara di 5.000 metri di alta qualit\u00e0, che vide vincitore il fratello Kenenisa.\nQuesta ottima performance gli fece ottenere nuovamente la convocazione per i campionati del mondo allievi in Italia, dove strapp\u00f2 una medaglia di bronzo nei 5.000 m, con il tempo di 13'30\"86; ancora una volta alle spalle di Augustine Choge. Dopo i campionati partecip\u00f2 ad altre quattro gare sui 5.000 m in Europa, stabilendo anche il proprio record personale a Zurigo, con un ottimo 13'11\"97, confermato poi dalla sua prima importante vittoria in Italia, a Rovereto, dove corse in 13'15\"86.\n2005.\nNel febbraio 2005 si procur\u00f2 una piccola ferita alla gamba mentre aiutava il fratello Kenenisa durante una gara di due miglia indoor a Birmingham, una sola settimana prima dei trials etiopi per i campionati del mondo juniores di campestre. In Etiopia si diceva che Tariku fosse ormai troppo forte per le gare giovanili, ma l'atleta fin\u00ec solamente sesto ai trials, ottenendo per pochissimo la qualificazione.\nAi campionati del mondo di cross, in Francia, la gamba infortunata continu\u00f2 a dare problemi: un forte team di atleti kenioti occup\u00f2 i primi cinque posti, mentre Tariku, sesto, lasci\u00f2 il campo zoppicando. Nella stagione estiva in pista ottenne invece buoni risultati: un secondo posto ad Hengelo in una gara di 5.000 m, con il tempo di 13'14\"15, ancora una volta dietro Augustine Choge ma davanti al forte atleta keniota Moses Mosop, specialista dei 10000 metri piani.\nA luglio miglior\u00f2 ancora il suo primato personale sui 5.000 m: guidato dal fratello Kenenisa infranse il muro dei 13 minuti con 12'59\"03. In seguito ottenne un buon settimo posto nei 5.000 m dei campionati del mondo, dopo una gara relativamente lenta. Aiut\u00f2 anche il fratello maggiore durante la gara sui 10.000 m svoltasi allo stadio Van Damme, a Bruxelles: impost\u00f2 il ritmo per i primi 5.000 m, corsi in 13'09\"19; aiuto che consent\u00ec a Kenenisa di concludere la gara in 26'17\"53, attuale record del mondo sulla distanza. Pochi mesi dopo Tariku cancell\u00f2 a Shanghai il suo precedente record sui 3.000 m piani correndo, insieme al fratello, in 7'36\"63. Grazie all'ottima stagione 2005, Tariku alla fine dell'anno occupava il 12\u00ba posto nel ranking mondiale IAAF per le gare di corsa campestre, 3.000 m e 5.000 m.\n2006.\nDopo aver corso molto per il fratello Kenenisa nel 2005, Tariku nel 2006 corse solo per se stesso. Partecip\u00f2 ad una gara indoor di due miglia, a Boston, che vedeva iscritti nella lista dei partenti atleti del calibro di Gebregziabher Gebremariam, Abebe Dinkesa, la medaglia d'argento sui 10.000 m alle Olimpiadi di Sileshi Sihine, il forte specialista australiano Craig Mottram e l'irlandese Alister Cragg.\nDopo una gara coraggiosa, in cui lo si pot\u00e9 vedere pi\u00f9 volte al comando del gruppo, Tariku si classific\u00f2 quarto in 8'37\"56. Ma nella gara successiva, sempre sulle due miglia indoor, a Birmingham, Tariku arriv\u00f2 secondo, dietro al fratello maggiore e concludendo la gara nell'ottimo tempo di 8'13\"32. Nei mesi seguenti si allen\u00f2 duramente con Kenenisa ed il team etiope, con l'obbiettivo di partecipare ai Mondiali indoor di Mosca.\nTariku corse i 3.000 m, strappando un ottimo settimo posto in 7'47\"11. Negli ultimi mesi del 2006 arrivarono i migliori risultati di sempre per Tariku: un ottimo 12'55\"69 sui 5.000 m a Saint-Denis, nuovo record personale; abbassato una sola settimana dopo, il 14 luglio, al Golden Gala di Roma a 12'53\"81. Altro ottimo risultato il 27 agosto, a Rieti, un 3.000 m in 7'29\"11, nuovo record personale. Verso la fine dell'anno altri due risultati soddisfacenti: a Berlino e a Stoccarda, in Germania, una gara di 5.000 m ed una di 3.000 m corse rispettivamente in 13'04\"83 e 7'38\"98.\n2007.\nIl 5 marzo 2007 Tariku Bekele occupava il terzo posto nel ranking mondiale IAAF nella sezione men's 5.000 m - 10.000 m, che comprende le gare di 3.000 m, due miglia, 5.000 m, 10.000 m e corsa campestre, dietro al fratello Kenenisa (primo) e al keniota Isaac Kiprono Songok (secondo).\nQuesto risultato tiene conto delle cinque migliori gare di ogni atleta nel corso della stagione precedente; Tariku \u00e8 terzo grazie ai quattro ottimi risultati sopra menzionati ottenuti alla fine del 2006, insieme ad un 3.000 m corso a maggio, ad Ostrava, in 7'36\"44. Nel mese di settembre Tariku partecipa ai Campionati del mondo di Osaka sui 5.000 m, finendo quinto in 13'47\"33, nella gara dominata dallo statunitense di origine keniota Bernard Lagat."}
{"id": "893764", "revid": "254059", "url": "https://it.wikipedia.org/wiki?curid=893764", "title": "Contea di Benton (Arkansas)", "text": "La contea di Benton, in inglese Benton County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 153.406 abitanti. Il capoluogo di contea \u00e8 Bentonville. Il nome della contea le \u00e8 stato dato in onore a Thomas Hart Benton, senatore del Missouri.\nGeografia fisica.\nLa contea di Benton si trova nella parte nord-occidentale dell'Arkansas. L'U.S. Center Bureau certifica che l'estensione della contea \u00e8 di 2.280\u00a0km\u00b2, di cui 2.191\u00a0km\u00b2 composti da terra e i rimanenti 89\u00a0km\u00b2 composti di acqua.\nStoria.\nLa contea di Benton fu costituita il 30 settembre 1836."}
{"id": "893765", "revid": "339392", "url": "https://it.wikipedia.org/wiki?curid=893765", "title": "Sheut", "text": ""}
{"id": "893770", "revid": "599013", "url": "https://it.wikipedia.org/wiki?curid=893770", "title": "Daq", "text": ""}
{"id": "893773", "revid": "339392", "url": "https://it.wikipedia.org/wiki?curid=893773", "title": "Khabit", "text": ""}
{"id": "893774", "revid": "92723", "url": "https://it.wikipedia.org/wiki?curid=893774", "title": "Sequenza ofiolitica", "text": "Sequenza ofiolitica \u00e8 un termine geologico di pertinenza prettamente petrografico-stratigrafica indicante una sequenza di strati di roccia magmatica in camera magmatica che si \u00e8 consolidata. \nLa sequenza ofiolitica presenta (dall'alto in basso):\nLa sequenza ofiolitica \u00e8 presente nella crosta continentale anche se la sua genesi \u00e8 prettamente oceanica; questo fatto \u00e8 dovuto probabilmente ad un dislocamento del pacco di strati a causa di un'azione orogenica o di cunei in subduzione."}
{"id": "893775", "revid": "1305772", "url": "https://it.wikipedia.org/wiki?curid=893775", "title": "Khat", "text": ""}
{"id": "893776", "revid": "94647", "url": "https://it.wikipedia.org/wiki?curid=893776", "title": "Gruppo S (rally)", "text": ""}
{"id": "893784", "revid": "78273", "url": "https://it.wikipedia.org/wiki?curid=893784", "title": "3.000 m piani", "text": ""}
{"id": "893802", "revid": "977364", "url": "https://it.wikipedia.org/wiki?curid=893802", "title": "Atlantide (romanzo)", "text": "Atlantide \u00e8 un romanzo del 1999 scritto da Clive Cussler, appartenente al ciclo delle avventure di Dirk Pitt e Albert Giordino.\nTrama.\nNel 7120 a.C. una cometa colpisce la Terra ed elimina quasi tutta la vita terrestre, creando tempeste, inondazioni e ghiaccio quasi su tutto il pianeta.\nPassano molti secoli e nel settembre 1858 una baleniera di nome \"Paloverde\", comandata da Bradford Mendez, mentre \u00e8 a caccia di balene al Polo Sud, si imbatte in una nave fantasma intrappolata nei ghiacci. Osservandola sembra una nave inglese del 1760 circa, cos\u00ec decidono di perlustrarla ed all'interno trovano, oltre all'intero equipaggio, compreso il loro capitano Legih Hunt, \"ghiacciato\", numerosi manufatti ed una cassa contenente uno splendido teschio di ossidiana, tutto conservato benissimo nella stiva. Rinvenuto il diario di bordo, scoprono che la nave \u00e8 un \"Indiaman\" della compagnia \"Skyar Croft Trading Company\" di Liverpool, chiamata \"Madras\"; al momento in cui le note furono scritte, gi\u00e0 da cinque mesi che non avevano cibo e lentamente erano morti quasi tutti. Rientrato a casa con il suo equipaggio, il capitano Mendez si mette in contatto con la societ\u00e0 della nave, che decide di mandare due navi per recuperare il carico e l'equipaggio della \"Madras\", che tuttavia non fanno pi\u00f9 ritorno.\nPassano altri secoli e nel 2001, a Pandora in Colorado, Luis Marquez, proprietario di una miniera, scopre per caso una stanza cubica con all'interno delle strane iscrizioni e un teschio nero. Marquez decide di chiamare il dott. Thomas Ambrose, un ricercatore archeologico, e la dott.ssa Patricia O'Connell, esperta nel decifrare scritture antiche; da qui inizia un'avventura nel cercare di sopravvivere in questi cunicoli della miniera, poich\u00e9 alcuni misteriosi killer attaccano il gruppo; nei dintorni tuttavia vi \u00e8 anche Dirk Pitt, che li aiuta a sopravvivere ed a fare arrestare alcuni sicari. Pitt riesce a scoprire che fanno parte di una misteriosa setta chiamata il \"Quarto Impero\" (Quarto Reich), comandata dalla famiglia Wolf.\nDopo intense ricerche, Pitt riesce a trovare una discendente del capitano Mendez, la quale gli consegna il teschio nero trovato nella miniera. Allora James Sandecker, presidente della NUMA (National Underwater and Marine Agency), decide di inviare Albert Giordino (collega e fedele amico di Pitt) a cercare la stanza sull'isola, mentre Pitt va alla ricerca della nave \"Madras\". In entrambe le occasioni la setta del Quarto Impero cerca di eliminarli, fallendo. Raccolte le prove e le varie iscrizioni, esse vengono riportate alla sede e dopo vari studi risulta che le varie stanze risalirebbero al 7100 a.C. circa, quando un'antica civilt\u00e0 di una popolazione chiamata Amenes fu spazzata via dal cataclisma.\nDa qui si continua con una sfida tra la NUMA e la setta di misteriosi individui (che risultano essere pronipoti di ex nazisti reduci della seconda guerra mondiale), una corsa contro il tempo per salvare il mondo da un nuovo cataclisma."}
{"id": "893806", "revid": "1546219", "url": "https://it.wikipedia.org/wiki?curid=893806", "title": "Alpi del Delfinato", "text": "Le Alpi del Delfinato (in francese \"Alpes du Dauphin\u00e9\") sono una sezione delle Alpi. Si trovano nel sud-est della Francia e ad ovest della catena principale alpina. Prendono il nome dall'antica provincia francese del Delfinato, e comprendono essenzialmente il Massiccio degli \u00c9crins la cui vetta principale raggiunge i 4103\u00a0m.\nGeografia.\nSono separate ad est dalle Alpi Cozie dal Colle del Galibier e dalla alta valle della Durance; a nord-est sono separate dalle Alpi Graie dal fiume Arc; ad ovest i fiumi Drac ed Is\u00e8re le separano dalle Prealpi del Delfinato e dalle Prealpi di Savoia. Interessano i dipartimenti francesi delle Alte Alpi, dell'Is\u00e8re e della Savoia.\nNel dettaglio i limiti geografici sono: Colle del Galibier, torrente Guisane, Le Mon\u00eatier-les-Bains, Brian\u00e7on, fiume Durance, L'Argenti\u00e8re-la-Bess\u00e9e, Embrun, Lago di Serre-Pon\u00e7on, fiume Durance, Tallard, torrente Rousine, Gap, torrente Bonne, colle Bayard, fiume Drac, Lago del Sautet, Grenoble, fiume Is\u00e8re, Pontcharra, Chamousset, fiume Arc, Aiguebelle, Saint-Jean-de-Maurienne, Saint-Michel-de-Maurienne, torrente Valloirette Valloire, Colle del Galibier.\nClassificazione.\nLe varie classificazioni alpine come la Partizione delle Alpi del 1926 o la SOIUSA del 2005 identificano in modo univoco le Alpi del Delfinato. Le discordanze nascono nelle suddivisioni interne.\nSOIUSA.\nLa SOIUSA suddivide le Alpi del Delfinato in sette sottosezioni e tredici supergruppi:\nAncora secondo la SOIUSA le Alpi delle Grandes Rousses e delle Aiguilles d'Arves e la Catena di Belledonne formano il settore di sezione detto \"Alpi Settentrionali del Delfinato\"; il Massiccio des \u00c9crins ed il Massiccio del Taillefer costituiscono le \"Alpi Centrali del Delfinato\" e, infine il Massiccio del Champsaur, il Massiccio dell'Embrunais ed i Monti orientali di Gap compongono le \"Alpi Meridionali del Delfinato\"'.\nAltre suddivisioni.\nAltra suddivisione possibile delle Alpi del Delfinato \u00e8:\nVette.\nLe cime pi\u00f9 importanti delle Alpi del Delfinato sono:\nValichi.\nI principali valichi che interessano le Alpi del Delfinato sono:\nRifugi alpini.\nI principali rifugi delle Alpi del Delfinato sono:"}
{"id": "893809", "revid": "228587", "url": "https://it.wikipedia.org/wiki?curid=893809", "title": "Pala di Castelfranco", "text": "La Pala di Castelfranco \u00e8 un dipinto a olio su tavola di pioppo (200x152\u00a0cm) di Giorgione, databile al 1503-1504 circa, e conservato nella sua collocazione originaria in una cappella nel Duomo di Castelfranco Veneto. La straordinariet\u00e0 dell'opera, che tanta influenza ebbe nell'arte veneta successiva, \u00e8 data anche dal fatto che si tratta dell'unica pala d'altare realizzata dall'artista.\nStoria.\nFu commissionata dal condottiero della Repubblica Veneta, Tuzio Costanzo, per la cappella di famiglia nel duomo di Santa Maria Assunta e Liberale a Castelfranco, in occasione della morte del figlio Matteo a Ravenna, accaduta tra la primavera del 1504 e l'estate del 1505 nel corso di una campagna militare per conto della Repubblica di Venezia. Il defunto si trova ancora oggi raffigurato in un bassorilievo sulla lapide tombale, ora posta ai piedi dell'altare, ma originariamente murata al lato della cappella.\nCome tutte le altre opere di Giorgione, anche questa \u00e8 stata realizzata per una famiglia dalla classe sociale elevata: non si tratta di una committenza ecclesiastica.\nIl 10 dicembre 1972 la pala fu trafugata dal duomo di Castelfranco Veneto e ritrovata dopo circa tre settimane in un casolare abbandonato, sembra dopo il pagamento di un riscatto. Dal 2006 \u00e8 stata riportata, dopo aver subito un lungo restauro, al luogo d'origine.\nDescrizione e stile.\nIl dipinto raffigura la Madonna col Bambino su un alto trono, a sua volta sopra un basamento che poggia su un sarcofago di porfido, con lo stemma della famiglia Costanzo. Probabilmente la volont\u00e0 di far rivolgere uno sguardo triste e assorto al reale sarcofago, che idealmente racchiudeva il figlio morto del committente, condizion\u00f2 l'organizzazione iconografica della scena, creando quella che potrebbe essere definita come un'altissima piramide, con al vertice la testa della Vergine e alla base i due santi che si trovano in basso davanti a un parapetto: a destra Francesco (ripreso dalla \"Pala di San Giobbe\" di Giovanni Bellini) e a sinistra Nicasio (identificabile dall'insegna dei cavalieri di Malta). In passato si erano fatti i nomi per quest'ultimo di san Giorgio o san Liberale, patrono della citt\u00e0 di Treviso: pi\u00f9 realisticamente si tratta del martire Nicasio venerato, spesso insieme con Francesco, soprattutto a Messina, citt\u00e0 natale di Tuzio, considerato che il fratello e un figlio erano cavalieri dell'ordine gerosolimitano di Rodi, che poi diverr\u00e0 il Sovrano Ordine di Malta; i due santi raffigurano simbolicamente, come avviene spesso in Giorgione, anche le due parti del motto dell'Ordine gerosolimitano: \"Tuitio Fidei (difesa della fede) et Obsequium Pauperum (ossequio dei poveri)\". Entrambi i santi rivolgono il loro sguardo all'ipotetico osservatore, facendo da tramite tra il mondo reale e quello divino.\nLo stemma \"parlante\" della famiglia Costanzo raffigura sei coste (Costanzo-coste o costole) con una banda rossa, ed \u00e8 ben evidente, al centro del sarcofago di porfido, sotto il trono della Madonna. Non \u00e8 chiaro il motivo per cui i nobili Costanzo si fossero stanziati a Castelfranco Veneto, poich\u00e9 la famiglia era originaria del Regno di Napoli, un ramo della capitale partenopea e l'altro ramo da Messina.\nL'artista abbandon\u00f2, rispetto ai modelli lagunari, il tradizionale sfondo architettonico, impostando un'originale partizione: una met\u00e0 terrena inferiore, con il pavimento a scacchi in prospettiva e un parapetto liscio di colore rosso come fondale (in realt\u00e0 sembrerebbe un telone srotolato attorno alla struttura di sostegno cilindrica) e una met\u00e0 celeste superiore, con un paesaggio ampio e profondo, formato da campagne e colline e popolato a destra da due minuscole figure di guerrieri in armatura (allusione al tema della guerra e della pace) e a sinistra da un borgo fortificato, dove si distingue lo stemma del Leone di San Marco con la sommit\u00e0 in ricostruzione, perch\u00e9 in parziale rovina. La continuit\u00e0 \u00e8 per\u00f2 garantita dall'uso perfetto della luce atmosferica, che unifica con toni morbidi e avvolgenti i vari piani e le figure, pur nelle differenze dei vari materiali: dalla lucidit\u00e0 dell'armatura di san Nicasio, alla morbidezza dei panni della Vergine.\nStilisticamente la pala \u00e8 costruita attraverso un tonalismo dato dalla progressiva sovrapposizione di velature a strati colorati, che rendono il chiaroscuro morbido e avvolgente. La forma piramidale, qui portata a un'estrema purezza compositiva, deriva da opere come la \"Pala di San Cassiano\" di Antonello da Messina, oggi a Vienna, o la \"Pala dei Santi Giovanni e Paolo\" di Giovanni Bellini, perduta in un incendio, gi\u00e0 nella Basilica di San Zanipolo."}
{"id": "893844", "revid": "73447", "url": "https://it.wikipedia.org/wiki?curid=893844", "title": "Madonna Ciccone", "text": ""}
{"id": "893845", "revid": "366381", "url": "https://it.wikipedia.org/wiki?curid=893845", "title": "Navigazione celeste", "text": ""}
{"id": "893849", "revid": "108678", "url": "https://it.wikipedia.org/wiki?curid=893849", "title": "Farfalla cobra", "text": ""}
{"id": "893867", "revid": "154893", "url": "https://it.wikipedia.org/wiki?curid=893867", "title": "Albero e Foglia", "text": ""}
{"id": "893868", "revid": "1543377", "url": "https://it.wikipedia.org/wiki?curid=893868", "title": "Liismo", "text": "Il liismo (in inglese Li-ism), o dottrina dell'Ordine, \u00e8 una religione fondata a Taiwan da Yang Laiju (\u694a\u4f86\u5982) nel XVII secolo.\nSi tratta di una sintesi tra buddhismo, taoismo e confucianesimo, caratterizzata da una forte devozione \u2014 in certi frangenti persino monoteistica \u2014 al culto della dea Guanyin, massima forma di manifestazione della \"provvidenza\" (il Tao) venerata dai liisti. Questi non rigettano tuttavia le altre divinit\u00e0, che vengono considerate \u2014 insieme ai profeti \u2014 manifestazioni, rivelazioni e incarnazioni in secondo piano rispetto alla figura della dea. Il Liismo nacque in Cina, ma con la rivoluzione culturale il clero fu costretto, nel 1949, a fuggire in Taiwan, dove nel 1950 venne istituita la Chiesa liista. Oggi il Liismo ha preso piede anche in Corea, negli Stati Uniti, ad Hong Kong, in Giappone e nelle Filippine. Secondo dati forniti dal governo di Taiwan, nel 2000 il Liismo constava di 638 sacerdoti in 131 templi, con una struttura composta da cinque seminari, tre asili, 15 istituti per il proselitismo, sei cliniche ed una casa editrice.\nIl codice morale dei liisti \u00e8 basato su uno scritto dello stesso Laiju, vale a dire i cosiddetti Preziosi Decreti, i quali traggono molti elementi dall'etica tipica delle tradizioni religiose cinesi."}
{"id": "893871", "revid": "798140", "url": "https://it.wikipedia.org/wiki?curid=893871", "title": "Yi Sun-sin", "text": "Biografia.\nGiovinezza.\nYi Sun-sin nacque il 28 aprile 1545 ad Hanseong, l'odierna Seul, nel quartiere di Konchondong; \u00e8 terzo figlio di Yi Jeong (\uc774\uc815, \u674e\u8c9e). Di nascita aristocratica, la sua famiglia non godeva di buoni mezzi e reputazione in quanto il nonno paterno Yi Baeg-nok (\uc774\ubc31\ub85d; \u674e\u767e\u797f) era rimasto coinvolto nella \"Terza Purga dei Letterati\" nel 1519. Suo padre Yi Jeong non partecip\u00f2 alla vita politica e non ricopr\u00ec cariche civili. Quando le condizioni economiche della famiglia cominciarono ad incrinarsi ulteriormente la famiglia Yi si trasfer\u00ec ad Asan, la zona di cui era originaria la madre di Yi Sun-sin, Byun. \nA 21 anni contrasse matrimonio con una donna che gli diede 3 figli maschi (Yi Myon, Yi Hoe, Yi Yo) ed una femmina. Della moglie di Yi Sun-sin si hanno solo informazioni frammentarie; questa era figlia di Bang-jin, un ufficiale militare. \nStudioso del confucianesimo fin da giovane et\u00e0, a 22 anni cominci\u00f2 ad addestrarsi per la carriera militare, preferendola a quella civile. Nel 1572, a 28 anni, tent\u00f2 per la prima volta l'esame per accedere al servizio militare come ufficiale (\"Mugwa\", l'equivalente militare della selezione per funzionari civili denominata \"Gwageo\") che si teneva con frequenza triennale; in quell'occasione fall\u00ec la prova dopo una brutta caduta da cavallo nella quale si ruppe la gamba. In tale occasione pare fu in grado di rialzarsi, steccarsi la gamba fratturata e risalire in sella, completando ugualmente il resto del percorso. Riusc\u00ec a superare la prova al successivo tentativo nel 1576, risultando a 32 anni il pi\u00f9 anziano tra i nuovi ufficiali.\nDall'esercito alla marina.\nYi Sun-sin riusc\u00ec a scalare gradualmente le gerarchie militari del Paese. Tuttavia il suo carattere inflessibile e la sua integrit\u00e0 morale lo posero in contrasto con alcuni ufficiali superiori, attirandosene l'antipatia. Nel 1582 uno di questi, Suh Ik, riusc\u00ec a farlo degradare.\nNel 1583 fu assegnato alla frontiera nord nella provincia dell'Hamgyeong, dove difese il confine dai predoni Jurchen. Nell'autunno di quell'anno un gruppo di Jianzhou Jurchen pass\u00f2 il confine; dopo averli ingaggiati in combattimento Yi Sun-sin finse una ritirata, conducendoli in un'imboscata dove il loro capo Mu Pai Nai fu catturato e successivamente giustiziato.\nNell'agosto 1587 l'ufficiale Yi Il riusc\u00ec a farlo imprigionare e poi nuovamente degradare, stavolta al ruolo di soldato semplice (\"Baegui Jonggun\"). Nel gennaio 1588 Yi Sun-sin partecip\u00f2 alla campagna condotta dalle forze coreane contro i Jurchen lungo il fiume Tumen. La sua condotta in battaglia lo riabilit\u00f2 parzialmente. Svolse quindi alcuni incarichi amministrativi fino al 1591, quando ottenne una insperata promozione. Infatti nel 1587, in seguito ad un'incursione giapponese nella Contea di Goheung, si diffuse nel governo coreano il timore di un possibile attacco giapponese. Il Consiglio di Difesa dei Confini deliber\u00f2 l'importanza di assumere ufficiali capaci su nomina diretta, senza badare all'anzianit\u00e0. Yi Sun-sin fu raccomandato al re da Ryu Seong-ryong (\ub958\uc131\ub8e1; \u67f3\u6210\u9f8d; 1542\u20131607), in quel momento nella posizione di \"Dochaechalsa\". Ryu Seong-ryong conosceva Yi Sun-sin da molti anni ed era consapevole delle sue capacit\u00e0 militari. Nel 1591 il re Seonjo autorizz\u00f2 la nomina di Yi Sun-sin, che a 47 anni divenne comandante delle forze navali sinistre della provincia di Jeolla con il compito di difendere le acque occidentali del sud del Paese. Nonostante la scarsa esperienza nella guerra navale, Yi Sun-sin si impegn\u00f2 per rafforzare le forze di marina al suo comando, focalizzandosi in particolare sull'instaurare una severa disciplina tra i suoi sottoposti. In questo periodo, verosimilmente prendendo spunto da un precedente modello di \"nave tartaruga\" caduto in disuso, defin\u00ec la progettazione della celebre \"kobukson.\" Questa fu ultimata il 12 aprile del 1592, appena il giorno prima dell'invasione giapponese\".\"\nL'invasione giapponese della Corea: la guerra imjin (o dei 7 anni).\nNel 1592 il Giappone invase la Corea, sbarcando nella provincia di Gyeongsang nei pressi della citt\u00e0 di Busan. Al momento dello sbarco i comandanti destro e sinistro della marina della provincia di Gyeongsang non opposero resistenza, decidendo poi di fuggire e distruggere la loro flotta e le loro provviste mentre i giapponesi assaltavano Busan. Una volta creata una testa di ponte in Corea le truppe di terra giapponesi, superiori in armamento, addestramento e disciplina, travolsero le difese coreane. Seul e Pyongyang furono raggiunte in poche settimane e la corte coreana fu costretta a ritirarsi a nord. \nTuttavia la marina coreana non era ancora stata del tutto annientata. Nel giugno 1592 Yi Sun-sin ebbe l'ordine di muoversi dalle sue basi e di fronteggiare la marina giapponese. Dopo essersi riunito con le rimanenti forze navali del sud della Corea, l'ammiraglio intercett\u00f2 e sconfisse tutte le squadre navali giapponesi che riusc\u00ec ad individuare. Yi Sun-sin ebbe il merito di comprendere e saper sfruttare i vantaggi delle moderne navi coreane (panokseon), pi\u00f9 lente rispetto a quelle giapponesi, ma pi\u00f9 resistenti, rapide nella virata e capaci di trasportare un maggior numero di cannoni. Cos\u00ec, mentre i giapponesi preferivano una battaglia navale fondata sull'abbordaggio ed il combattimento ravvicinato, Yi Sun-sin sfrutt\u00f2 le caratteristiche delle sue navi per cannoneggiarli dalla distanza, annullando di fatto la loro capacit\u00e0 di infliggere danno. Negli scontri che seguirono (Okpo, Happo, Chokjinpo, Sachon, Tangpo, Tanghangpo, Yulpo) i coreani sconfissero le navi nemiche senza subire perdite tra le imbarcazioni. Nella battaglia di Hansan-do, Yi Sun-sin riusc\u00ec con 56 navi ad attirare in mare aperto una flotta di 73 navi giapponesi, circondandola con la sua formazione \"ad ali di gru\" ed annientandola, ancora una volta senza danneggiare nessuna delle sue navi. Delle 73 imbarcazioni giapponesi, 47 furono affondate, 12 catturate e solo 14 riuscirono a ritirarsi dalla battaglia. L'ammiraglio continu\u00f2 a riportare una vittoria dopo l'altra, privando di fatto le forze di terra giapponesi in Corea dei rifornimenti provenienti dal Giappone. L'ingresso della Cina nel conflitto e l'impossibilit\u00e0 di rifornire il proprio esercito port\u00f2 alla tregua del 1594, quando i tre Paesi cominciarono a negoziare.\nTuttavia la diplomazia si rivel\u00f2 inefficace e nel gennaio 1597 il Giappone si apprest\u00f2 a preparare un nuovo sbarco. Un complotto giapponese per mettere Yi Sun-sin contro re Seonjo riusc\u00ec nell'intento. Il 26 febbraio Yi Sun-sin fu posto agli arresti per aver rifiutato l'ordine del sovrano di attaccare la flotta giapponese nella regione di Busan, zona ritenuta dall'ammiraglio non idonea alle manovre della flotta coreana ed a rischio di imboscate giapponesi. L'ammiraglio fu imprigionato, torturato e nuovamente degradato a soldato semplice sotto il comando del generale Gwon Yul. Il comando della flotta fu affidato a Won Gyun, l'ufficiale che nel 1592 era stato comandante destro della marina di Gyeongsang e non si era opposto allo sbarco giapponese. L'incapacit\u00e0 di Won Gyun di gestire l'intelligence navale coreana, i contraddittori ordini dei comandi militari e l'insistenza del sovrano nel voler mandare la flotta verso Busan portarono al disastro. Il 20 agosto 1597 le 150 navi coreane si ritrovarono sovverchiate da centinaia di navi giapponesi. Won Gyun cerc\u00f2 di sfuggire al nemico ma nella notte del 28 agosto 1597 non pot\u00e9 evitare lo scontro. Nella battaglia di Chilcheollyang ci\u00f2 che restava della flotta coreana fu annientato, Won Gyun fu ucciso e solo 12 navi riuscirono a fuggire verso i porti coreani. Re Seonjo restitu\u00ec subito il comando navale a Yi Sun-sin. \nLa battaglia di Myeongnyang \nDella forza navale coreana creata ed addestrata da Yi Sun-sin tutto ci\u00f2 che restava erano 13 navi, l'unione tra quelle sopravvissute alla battaglia di Chilcheollyang e ci\u00f2 che si era riuscito a recuperare altrove. Il morale degli uomini era a pezzi. Quando arriv\u00f2 l'ordine di sbandare ci\u00f2 che restava della flotta per unire i marinai all'esercito di terra, Yi Sun-sin si oppose fermamente al comando e ripristin\u00f2 sommariamente la disciplina tra i suoi uomini. Con le poche barche che gli restavano decise di opporsi ad una flotta giapponese di oltre 330 navi (133 navi da guerra e circa 200 trasporti) che era intenzionata a transitare nello stretto di Myeongnyang. Studi\u00f2 attentamente il campo di battaglia; il poco spazio a disposizione avrebbe impedito ai giapponesi di accerchiare le sue scarse forze e le vorticose correnti presenti nel posto avrebbero rallentato e complicato le manovre delle barche giapponesi, consentendo ai suoi uomini di cannoneggiarle dalla distanza. Il 26 ottobre 1597 ingaggi\u00f2 battaglia. Nonostante l'esitazione iniziale dei suoi stessi capitani, che nelle prime fasi della battaglia rimasero a distanza lasciando la nave ammiraglia sola contro il nemico, la battaglia di Myeongnyang fu uno straordinario successo: 31 barche giapponesi affondarono, 90 furono danneggiate pi\u00f9 o meno severamente. Il comandante giapponese Kurushima Michifusa fu ucciso in azione ed il suo corpo esposto sull'albero della nave ammiraglia, causando terrore tra i soldati nemici. Le navi coreane non subirono perdite.\nLa morte - La battaglia di Noryang.\nLa flotta fu gradualmente ricostruita e rinforzata da un contingente navale cinese alleato. Proprio assieme all'ammiraglio cinese Chen Lien Yi Sun-sin combatt\u00e9 la sua ultima battaglia navale. Il 16 dicembre 1598 la flotta combinata coreana e cinese assalt\u00f2 quella giapponese che stava ritirando definitivamente le truppe dalla corea. Durante lo scontro Yi Sun-sin fu colpito da un colpo di archibugio giapponese. Per non far precipitare nel panico le sue truppe chiese a chi lo soccorse (tra cui il suo figlio maggiore Song Hui-rip e suo nipote Yi Wan) di non diffondere la notizia della suo morte. Il suo corpo fu sistemato in coperta e Yi Wan indoss\u00f2 l'armatura di suo zio, continuando a suonare il tamburo di guerra e ad illudere tutti della reale sorte di Yi Sun-sin. Solo alla fine della battaglia i suoi uomini vennero a sapere della sua morte.\nKobukson.\nYi Sun-sin viene ritenuto inventore della \"kobukson\" (nave tartaruga), sebbene la nave tartaruga sia nominata in fonti coreane antecedenti. Probabilmente quella di Yi Sun-sin fu un'opera di rinnovamento e perfezionamento di modelli preesistenti, verosimilmente resa possibile anche grazie all'aiuto dei suoi collaboratori; non si pu\u00f2 infatti ignorare che al momento della sua nomina a comandante delle forze navali del distretto di Jeolla l'ammiraglio possedeva una limitata conoscenza della guerra sul mare e dell'ingegneria navale.\nDotata di due alberi e ulteriormente spinta da remi, la kobukson era una nave robusta, della stazza simile a quella delle panokseon e poteva ospitare un equipaggio di circa 150 marinai; la replica ospetata a Tongyeong \u00e8 lunga 25.6 metri da prua a poppa, 8.67 metri da babordo a tribordo ed \u00e8 alta 6.06 metri. A prua, poppa e sulle fiancate laterali disponeva di diverse feritoie per tirare con i cannoni, cosa che le consentiva di aggredire il nemico da tutte le direzioni. A prua vi era una testa di drago utilizzabile per tirare con un ulteriore cannone o per emettere fumo per manovre di copertura. Sempre a prua, al di sotto della testa di drago, vi era una testa di gargoyle che poteva venire utilizzata per speronare le navi nemiche. I ponti erano coperti da una superficie lignea o metallica ricoperta di punte acuminate, create come misura anti abbordaggio. \nLa nave poteva essere lanciata in speronamento contro quelle nemiche, dalle quali non poteva subire abbordaggio grazie alla copertura del ponte; la sua solidit\u00e0 era inoltre una valida difesa per l'equipaggio contro le frecce e i proiettili. Una volta penetrata nello schieramento nemico poteva colpire da tutte le direzioni, causando gravi danni. La sua struttura la rendeva per\u00f2 inadatta alla navigazione un mare aperto sia per il difficoltoso trasporto di viveri, sia per una mobilit\u00e0 comunque ridotta rispetto alle panokseon. \nNella cultura di massa.\nFilm e televisione.\n2014 - L'impero e la Gloria: Roaring Currents (The Admiral: Roaring Currents)"}
{"id": "893872", "revid": "110157", "url": "https://it.wikipedia.org/wiki?curid=893872", "title": "Hair of the Dog (album Nazareth)", "text": "Hair of the Dog \u00e8 il sesto album dei Nazareth, uscito nell'aprile del 1975 per l'etichetta discografica Mooncrest Records.\nTracce.\nBrani composti dai Nazareth, eccetto dove indicato."}
{"id": "893876", "revid": "123296320", "url": "https://it.wikipedia.org/wiki?curid=893876", "title": "The New Yorker", "text": "The New Yorker \u00e8 un periodico statunitense nato nel 1925 che pubblica reportage, commenti sociali e politici, critica, saggi, narrativa, satira, vignette e poesia, edito dalla Cond\u00e9 Nast Publications. \nCaratteristiche.\nNato come settimanale alla met\u00e0 degli anni venti, nonostante le recensioni e le notizie si concentrino spesso sulla vita culturale della citt\u00e0 di New York, \"The New Yorker\" ha un ampio pubblico al di fuori della metropoli americana. \u00c8 ben noto per i suoi commentari sulla cultura popolare e su eventi, figure e bizzarrie tipiche degli Stati Uniti; la sua attenzione alla narrativa contemporanea si manifesta nell'inclusione di racconti e recensioni librarie; \u00e8 rispettata la sua politica di rigorosa verifica delle notizie e la cura editoriale; sono apprezzati gli articoli giornalistici su temi sociali e di politica estera; sono anche famose le sue vignette sparse nelle pagine di ciascun numero.\nNel corso degli anni ha pubblicato i pi\u00f9 importanti scrittori e saggisti contemporanei, fra cui Vladimir Nabokov, Philip Roth, J.D. Salinger, Ann Beattie, John Cheever, Roald Dahl, Alice Munro, Haruki Murakami, John O'Hara, Irwin Shaw, George Steiner, John Updike, Eudora Welty, E. B. White e Richard Yates.\n\"The New Yorker\" \u00e8 stato ed \u00e8 anche importante per le illustrazioni: molti prestigiosi disegnatori americani hanno lavorato per la rivista, tra cui Peter Arno, Charles Barsotti, George Booth, Roz Chast, Sam Cobean, Helen E. Hokinson, Ed Koren, Mary Petty, George Price, Charles Saxon, David Snell, Otto Soglow, Art Spiegelman, Saul Steinberg, William Steig, Richard Taylor, Barney Tobey, James Thurber, Richard Decker e Gahan Wilson. Ma, ad esempio, anche l'italiano Fortunato Depero realizz\u00f2 copertine per il \"New Yorker\" alla fine degli anni venti. Pi\u00f9 recentemente l'illustratore italiano Lorenzo Mattotti ha realizzato diverse copertine per la rivista, raccolte nel volume \"Covers for The New Yorker\" (#logosedizioni, 2018, con un saggio dell\u2019art director Fran\u00e7oise Mouly) e nell\u2019omonima esposizione tenutasi nel 2018 presso l\u2019Istituto Italiano di Cultura di New York. \nDal 1956 Charles Addams pubblica le sue vignette sul periodico. Nel 1964 tali vignette verranno trasposte in telefilm, dando cos\u00ec inizio alla celebre serie televisiva \"La famiglia Addams\".\nStoria editoriale.\nIl primo numero del \"New Yorker\" usc\u00ec il 21 febbraio del 1925. I fondatori furono Harold Ross, ex direttore della testata delle Forze Armate \"Stars and Stripes\" (\"Stelle e strisce\") e collaboratore del famoso periodico umoristico \"Judge\", e la moglie Jane Grant, giornalista del \"New York Times\". I due diedero vita ad una societ\u00e0 con l'imprenditore Raoul H. Fleischman, la F-R Publishing Company, con sede sulla 45esima strada di Manhattan.\nPunto di orgoglio e di forza del \"New Yorker\" fu, sin dagli inizi, il suo taglio cosmopolita e sofisticato, cos\u00ec come precisato fin dalla prima uscita: \u00ab\"It has announced that is not edit for the old lady in Dubuque\"\u00bb. Questa connotazione umoristica rester\u00e0 sempre il tratto predominante del giornale e tuttavia si and\u00f2 affermando velocemente la sua reputazione di giornale culturale, luogo privilegiato di incontro fra scrittori affermati come Nabokov, Roth e Salinger, che vi pubblicarono alcuni dei loro racconti, e giornalisti importanti, fra cui si ricorda in particolare la storica edizione interamente dedicata al saggio \"Hiroshima\" di John Hersey che occup\u00f2 un intero numero all'indomani della fine della seconda guerra mondiale.\nLa rivista esce quarantasette volte l'anno, con cinque dei suoi numeri a coprire un arco di due settimane."}
{"id": "893887", "revid": "228587", "url": "https://it.wikipedia.org/wiki?curid=893887", "title": "Heckelphone", "text": ""}
{"id": "893894", "revid": "31886", "url": "https://it.wikipedia.org/wiki?curid=893894", "title": "Entrance of the Conflagration", "text": "Entrance of the Conflagration \u00e8 un singolo del gruppo musicale statunitense Trivium, il primo estratto dal terzo album in studio \"The Crusade\". Il singolo \u00e8 stato pubblicato il 6 settembre 2006.\nDescrizione.\nIl testo della canzone tratta del fatto di sangue inerente alla texana Andrea Yates, una donna che uccise i suoi 5 figli affogandoli a uno a uno nella sua vasca da bagno.\nVideo musicale.\nIl video ufficiale del brano, diretto da Dale \"Rage\" Resteghini, \u00e8 stato girato il 10 agosto 2006 all'Eon Loft di Los Angeles, California."}
{"id": "893897", "revid": "36426", "url": "https://it.wikipedia.org/wiki?curid=893897", "title": "Ippolito dei Medici", "text": ""}
{"id": "893899", "revid": "767487", "url": "https://it.wikipedia.org/wiki?curid=893899", "title": "MINURCA", "text": "La Missione delle Nazioni Unite nella Repubblica Centrafricana (MINURCA dal francese \"Mission des Nations Unies en Republique Centrafricaine\") \u00e8 stata una missione di peacekeeping dell'ONU decisa dal Consiglio di Sicurezza il 27 marzo 1998 con la risoluzione numero 1159.\nLa missione, che inizi\u00f2 ad essere operante nell'aprile del 1998, si rese necessaria dopo la firma degli accordi di Bangui tra il governo Patass\u00e9 e le truppe irregolari. Il mandato della missione era di monitorare lo smatellamento degli arsenali delle truppe dei ribelli, monitorare il rispetto degli accordi restrittivi in materia di armi da fuoco, creare e addestrare la polizia nazionale centrafricana, monitorare il rispetto della libert\u00e0 di movimento nei pressi della capitale Bangui, aiutare il governo nell'indire nuove elezioni.\nIl contingente era composto da 1.350 militari provenienti da: Benin, Burkina Faso, Camerun, Canada, Ciad, Costa d'Avorio, Egitto, Francia, Gabon, Mali, Portogallo, Senegal, Togo e Tunisia.\nIl quartier generale della missione fu posto a Bangui e la missione fu comandata dal generale Barth\u00e9l\u00e9my Ratanga (Gabon).\nLa missione si concluse nel febbraio 2000; il costo complessivo fu di 60 milioni di dollari."}
{"id": "893902", "revid": "695564", "url": "https://it.wikipedia.org/wiki?curid=893902", "title": "Anthem (We Are the Fire)", "text": "Anthem (We Are the Fire) \u00e8 un singolo della band thrash metal Trivium, il secondo estratto dall'album del 2006 \"The Crusade\".\nIl singolo si \u00e8 piazzato alla posizione 40 della classifica britannica dei singoli pi\u00f9 venduti, alla prima di quella rock e alla 89\u00aa della Mainstream Rock Songs.\nVideo musicale.\nUn video ufficiale \u00e8 stato pubblicato il 9 ottobre 2006."}
{"id": "893913", "revid": "223320", "url": "https://it.wikipedia.org/wiki?curid=893913", "title": "Cantone di Alto Nebbio", "text": ""}
{"id": "893923", "revid": "104252", "url": "https://it.wikipedia.org/wiki?curid=893923", "title": "Sant'Anselmo d'Aosta", "text": ""}
{"id": "893932", "revid": "1005847", "url": "https://it.wikipedia.org/wiki?curid=893932", "title": "Repubblica Socialista di Bosnia ed Erzegovina", "text": "La Repubblica Socialista di Bosnia ed Erzegovina (in lingua serbocroata: \"Socijalisti\u010dka Republika Bosna i Hercegovina/\u0421\u043e\u0446\u0438\u0458\u0430\u043b\u0438\u0441\u0442\u0438\u0447\u043a\u0430 P\u0435\u043f\u0443\u0431\u043b\u0438\u043a\u0430 \u0411\u043e\u0441\u043d\u0430 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430)\" fu una delle sei repubbliche che costituirono la Repubblica Socialista Federale di Jugoslavia. Era un predecessore dell'attuale Stato della Bosnia ed Erzegovina ed esistette tra il 1945 e il 1992. La capitale fu Sarajevo, che rimase tale anche dopo l'indipendenza.\nIl governo della Bosnia ed Erzegovina era, fino al 20 dicembre 1990, nelle mani della Lega dei Comunisti di Bosnia ed Erzegovina.\nI confini della RS di Bosnia Erzegovina erano quasi identici a quelli che la Bosnia aveva durante il periodo di dominio austro-ungarico che dur\u00f2 fino al 1918. Quell'anno la Bosnia divenne parte del Regno di Jugoslavia e durante quel periodo il territorio fu diviso tra le banovine (dal 1929). Quando si form\u00f2 la RS di Bosnia ed Erzegovina, comprendeva quelli che furono i territori della maggior parte della banovina del Vrbas, la parte occidentale della banovina della Drina, la parte nord-occidentale della banovina della Zeta e le parti orientali della banovina della Sava e del Litorale.\nNome.\nNell'aprile 1945 il suo nome fu ufficializzato come \"Stato federale della Bosnia ed Erzegovina\", come unit\u00e0 costituente della \"Jugoslavia Democratica Federale\". In seguito alle elezioni, appena terminata la guerra nel 1945, la Jugoslavia cambi\u00f2 il suo nome in Repubblica Federativa Popolare di Jugoslavia, il 29 novembre 1945, e con la promulgazione della costituzione jugoslava del 1946, due mesi dopo, a gennaio, anche le sue unit\u00e0 costitutive cambiarono il loro nome. La Bosnia Erzegovina divenne cos\u00ec nota come Repubblica Popolare di Bosnia ed Erzegovina.\nQuesto sistema costituzionale \u00e8 durato fino alla costituzione jugoslava del 1963. Il 7 aprile 1963, la Jugoslavia fu ricostituita come Repubblica Socialista Federale di Jugoslavia, e la Bosnia Erzegovina cambi\u00f2 il suo nome in Repubblica Socialista di Bosnia ed Erzegovina.\nDopo l'indipendenza, il 1\u00ba marzo 1992, il Paese fu rinominato in Repubblica di Bosnia ed Erzegovina. In seguito all'accordo di Dayton, in vigore, nel 1997 \u00e8 diventato semplicemente uno stato federale noto come Bosnia ed Erzegovina.\nStoria.\nPeriodo jugoslavo.\nNel 1946, la Repubblica Popolare di Bosnia-Erzegovina fu fondata come una delle repubbliche costituenti della Repubblica Popolare Federale di Jugoslavia. Il nuovo regime comunista di Belgrado impose le proprie politiche e la propria ideologia ai membri della Federazione, e la Bosnia si trov\u00f2 costretta a chiudere scuole ed istituzioni tradizionali musulmane. \nNel secondo dopoguerra, a causa della sua posizione geografica centrale e strategica all'interno della Federazione Jugoslava, la Bosnia fu scelta come una base per lo sviluppo dell'industria militare per la difesa, contribuendo ad un'importante concentrazione di armi e personale militare sul territorio bosniaco. Tuttavia, l'esistenza della Bosnia come repubblica jugoslava fu prevalentemente pacifica e prospera. Essendo una delle repubbliche pi\u00f9 povere nei primi anni cinquanta, si risollev\u00f2 subito dal punto di vista economico sfruttando le sue ampie risorse naturali per stimolare lo sviluppo industriale. La dottrina comunista jugoslava della \"fratellanza e unit\u00e0\" era adatta alla societ\u00e0 multietnica della Bosnia che, grazie al sistema di tolleranza imposto dalla Federazione, prosper\u00f2 culturalmente e socialmente. \nSebbene fosse considerata come politicamente stagnante dalla Federazione tra gli anni cinquanta e sessanta, l'\u00e9lite politica bosniaca inizi\u00f2 ad assumere maggior potere ed influenza negli anni settanta. Mentre lavoravano all'interno del sistema comunista, politici come D\u017eemal Bijedi\u0107, Branko Mikuli\u0107 e Hamdija Pozderac rinforzarono e proteggerono la sovranit\u00e0 della Bosnia-Erzegovina e i loro sforzi si rivelarono fondamentali durante il turbolento periodo successivo alla morte di Josip Broz Tito nel 1980, e sono oggi considerati come alcuni dei primi passi verso l'indipendenza bosniaca.\nNel 1963, la Bosnia assunse il nome di Repubblica Socialista di Bosnia ed Erzegovina. \nNegli anni sessanta, i musulmani bosgnacchi iniziarono ad essere riconosciuti con un'identit\u00e0 nazionale a partire dal censimento del 1961, riconfermata da una dichiarazione del Comitato centrale bosniaco fatta nel 1968. Nel 1971 i musulmani formavano la pi\u00f9 grande singola componente della popolazione bosniaca. Durante i successivi venti anni, le popolazioni serbe e croate diminuirono in seguito alle emigrazioni.\nNel 1978, Sarajevo, la capitale della RS di Bosnia ed Erzegovina, fu selezionata per ospitare i XIV Giochi olimpici invernali del 1984, vincendo contro Sapporo (Giappone) e G\u00f6teborg (Svezia).\nInstabilit\u00e0 politica.\nIn seguito alla morte di Tito, la Federazione entr\u00f2 in un periodo di instabilit\u00e0 politica ed economica, e molti cittadini come quelli di Serbia e Croazia iniziarono a mostrare sentimenti nazionalisti e desideri di rinnovamento. In Bosnia, il governo repubblicano fu messo sotto le pressioni delle autorit\u00e0 centrali che chiedevano una risposta al crescente nazionalismo tra i bosniaci ma la repubblica non rimase indifferente davanti a questa situazione. \nUno degli eventi pi\u00f9 controversi fu il cosiddetto processo di Sarajevo del 1983 quando, sotto una forte pressione dalla leadership serba, l'\u00e9lite bosniaca us\u00f2 la propria influenza per assicurare le condanne di numerosi nazionalisti bosniaci: il pretesto iniziale fu la pubblicazione da parte di Alija Izetbegovi\u0107 del libro \"La dichiarazione islamica\", un'opera letteraria considerata dal regime comunista come un approccio radicale verso gli ideali socialisti jugoslavi favorevoli alla soppressione del nazionalismo e alla punibilit\u00e0 di chi andava contro di essi. Questi processi erano molto frequenti nel regime comunista e i politici bosniaci usavano questi per riaffermare la loro opposizione politica alle tendenze nazionaliste serbe e, in particolare, alle politiche di Slobodan Milo\u0161evi\u0107, che cercava di annullare gli emendamenti costituzionali degli anni settanta che garantirono ai Bosniaci lo status di etnia costituente.\nCon la caduta del comunismo nell'Europa orientale e l'inizio della dissoluzione della Jugoslavia, la vecchina dottrina comunista della tolleranza inizi\u00f2 a perdere la propria forza e si cre\u00f2 l'opportunit\u00e0 per gli elementi nazionalisti di aumentare la loro influenza.\nLe prime elezioni multipartitiche del 1990 in Bosnia-Erzegovina furono vinte da partiti etnici: il Partito d'Azione Democratica, il Partito Democratico Serbo e l'Unione Democratica Croata di Bosnia ed Erzegovina. Dopo le elezione, i tre partiti formarono un governo di coalizione e dividettero il potere in base a motivi etnici, cosicch\u00e9 la Presidenza della RS di Bosnia-Erzegovina fu affidata ad un Bosniaco, la Presidenza del Parlamento a un Serbo-bosniaco e la Presidenza del Consiglio ad un Croato-bosniaco\nDopo che la Slovenia e la Croazia dichiararono la loro indipendenza dalla Repubblica Socialista Federativa di Jugoslavia nel 1991, la Bosnia-Erzegovina dichiar\u00f2 la propria sovranit\u00e0 nell'ottobre dello stesso anno e organizz\u00f2 un referendum per l'indipendenza nel marzo del 1992, in base ad una decisione presa dal Parlamento bosniaco dopo che i membri Serbo-bosniaci avevano lasciato l'assemblea per protesta.\nNel 1991 sorsero spontaneamente numerose \"Regioni autonome serbe\" nelle aree della Bosnia a maggioranza serba. L'Armata Popolare Jugoslava inizi\u00f2 ad essere usata dal governo per sostenere militarmente e in segreto i Serbo-bosniaci inviando armi da Belgrado. Nell'agosto dello stesso anno, il Partito Democratico Serbo inizi\u00f2 a boicottare gli incontri della Presidenza e nell'ottobre successivo rimosse i suoi deputati dall'assemblea bosniaca per creare una \"Assemblea nazionale serba\" con sede a Banja Luka.\nSuccessivamente, la situazione politica dei Balcani divenne sempre pi\u00f9 instabile e la Bosnia-Erzegovina inizi\u00f2 ad essere pi\u00f9 vulnerabile. Fu discussa anche la suddivisione del territorio bosniaco in un incontro tra il nuovo presidente croato Franjo Tu\u0111man e il corrispettivo serbo Slobodan Milo\u0161evi\u0107: nel novembre del 1991 sorsero due \"comunit\u00e0\" croate nel nord e nel sud-ovest della Bosnia-Erzegovina, sulla falsariga di quelle serbe.\nIndipendenza.\nNonostante gli oppositori avessero invitato la popolazione serbo-bosniaca al boicottaggio, il referendum fu tenuto ugualmente il 29 febbraio e il 1 marzo 1992: L'affluenza fu del 64-67% e il 98% dei voti era favore dell'indipendenza, dichiarata ufficialmente il 5 marzo 1992 dal parlamento. \nL'organizzazione del referendum e l'omicidio di due Serbo-bosniaci durante la processione di un matrimonio a Sarajevo il giorno prima del voto furono usati dalla leadership politica serbo-bosniaca come pretesto per iniziare proteste in strada. La situazione continu\u00f2 a peggiorare e il clima di tensione sfoci\u00f2 in una vera e propria guerra in Bosnia ed Erzegovina.\nLa RS di Bosnia ed Erzegovina fu rinominata in \"Repubblica di Bosnia ed Erzegovina\" l'8 aprile 1992, perdendo l'aggettivo \"Socialista\". Il nuovo governo stabil\u00ec un sistema multipartitico ed inizi\u00f2 la transizione verso il capitalismo. La repubblica, sotto la guida di Alija Izetbegovi\u0107, dichiar\u00f2 la propria indipendenza dalla RSFJ nel 1992."}
{"id": "893934", "revid": "104852", "url": "https://it.wikipedia.org/wiki?curid=893934", "title": "Free hugs", "text": ""}
{"id": "893936", "revid": "547992", "url": "https://it.wikipedia.org/wiki?curid=893936", "title": "Rossy de Palma", "text": "Biografia.\nTrascorre l'infanzia nelle native Baleari per poi trasferirsi a Madrid dove fonda con delle altre ragazze un gruppo musicale chiamato \"Peor impossible\", prendendo il nome d'arte di Rossy Peor, che pi\u00f9 tardi modificher\u00e0 in Rossy Von Donna.\nDotata di un viso dai lineamenti irregolari ed atipici, per il quale verr\u00e0 spesso indicata come \"dama Picasso\", nella met\u00e0 degli anni 80 incanta Pedro Almod\u00f3var che le offre un'opportunit\u00e0 nel film \"La legge del desiderio\" del 1987. L'incontro con Almod\u00f3var si rivela proficuo, tanto che l'attrice comparir\u00e0 in pi\u00f9 pellicole del regista come \"Donne sull'orlo di una crisi di nervi\" del 1988, \"L\u00e9gami!\" del 1990, \"Kika\" del 1993, \"Il fiore del mio segreto\" del 1995. Per questi due ultimi ruoli verr\u00e0 nominata al Goya (l'Oscar spagnolo) nel 1993 e nel 1995, senza riuscire a vincerlo. Si \u00e8 anche fatta conoscere nel cinema italiano grazie a \"Chicken Park\" (1994), parodia del kolossal spielberghiano \"Jurassic Park\" diretto da Jerry Cal\u00e0, \"Peggio di cos\u00ec si muore\" di Marcello Cesena e interpretando la donna di Aldo nel film \"Tu la conosci Claudia?\", commedia del 2004 di Aldo, Giovanni e Giacomo. Ha lavorato anche con Lina Wertm\u00fcller, nel film \"Metalmeccanico e parrucchiera in un turbine di sesso e politica\", e con il noto produttore Luciano Martino che l'ha diretta nel suo primo film in Italia, \"Nel giardino delle rose\", accanto a Massimo Ghini e Giancarlo Giannini. \nHa recitato soprattutto in Spagna, ottenendo numerosi riconoscimenti, ma si ricordano anche le sue interpretazioni in film statunitensi come \"Pr\u00eat-\u00e0-Porter\" di Robert Altman, dove interpreta il ruolo di Pil\u00e1r, accanto a un cast stellare che comprende anche Kim Basinger, Rupert Everett, Anouk Aim\u00e9e e Marcello Mastroianni e nel musical grottesco \"Franchesca Page\", diretto dalla fotografa Kelley Sane, dove l'attrice ricopre uno dei ruoli pi\u00f9 memorabili della sua carriera, interpretando infatti una sadica e psicopatica produttrice teatrale decisa a far fallire lo spettacolo chiave della pellicola, al quale fa perno la rivalit\u00e0 tra madre e figlia (interpretate da due drag queen). \nNegli anni 2000 si divide tra Spagna e Spagna del sud interpretando film come \"People\", dove torna a recitare al fianco di Rupert Everett e con Ornella Muti, \"Double Z\u00e9ro\" e \"20 centimetri\", nonch\u00e9 apparendo in un cameo nel film dell'amico Almod\u00f3var \"Gli abbracci spezzati\", dove si cimenta in un breve duetto con Pen\u00e9lope Cruz.\nParallelamente alla carriera di attrice, saltuariamente si produce come cantante e soprattutto modella di stilisti come Louis Vuitton e Jean-Paul Gaultier. Per la primavera/estate 2012 \u00e8 stata, insieme a Pedro Almod\u00f3var e a Mariacarla Boscono, protagonista della campagna Missoni, ambientata in Spagna. Nell'ambito della moda \u00e8 nota anche per essere madrina di \"A Shaded View On Fashion Film\", il noto festival di cortometraggi riguardanti la moda, creato e curato da Diane Pernet. \nNel 2007 ha realizzato una linea di profumi con il suo nome attraverso la compagnia cosmetica francese Etat Libre d'Orange. Nel 2011 \u00e8 stata testimonial e ospite ufficiale alla presentazione del libro \"Il labirinto femminile\" di Alfonso Luigi Marra. \u00c8 anche occasionalmente scrittrice, nonch\u00e9 pittrice, scultrice, regista di spot pubblicitari e di video promozionali. \nHa partecipato in qualit\u00e0 di giudice al programma di Sky Italia \"Lady Burlesque\", dimostrando di avere buona dimestichezza anche con l'italiano. Nel 2015 \u00e8 stata membro della giuria principale della 68\u00aa edizione del Festival di Cannes, diretta dai Fratelli Coen.\nVita privata.\nSostenitrice del e attivista per i diritti LGBT, parla fluentemente inglese, francese, italiano, spagnolo e catalano. vive in Francia con i suoi due figli."}
{"id": "893941", "revid": "118834", "url": "https://it.wikipedia.org/wiki?curid=893941", "title": "Rossy De Palma", "text": ""}
{"id": "893942", "revid": "254059", "url": "https://it.wikipedia.org/wiki?curid=893942", "title": "Contea di Boone (Arkansas)", "text": "La contea di Boone, in inglese Boone County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 33.948 abitanti. Il capoluogo di contea \u00e8 Harrison.\nGeografia fisica.\nLa contea di Boone si trova nella parte settentrionale dell'Arkansas. L'U.S. Center Bureau certifica che l'estensione della contea \u00e8 di 1.559\u00a0km\u00b2, di cui 1.531\u00a0km\u00b2 composti da terra e i rimanenti 28\u00a0km\u00b2 composti di acqua.\nStoria.\nLa contea di Boone fu costituita il 9 aprile 1869."}
{"id": "893944", "revid": "123536970", "url": "https://it.wikipedia.org/wiki?curid=893944", "title": "Palazzo Salviati (Pisa)", "text": "Palazzo Salviati a Pisa si trova tra via San Martino e via Kinzica de' Sismondi.\nStoria e descrizione.\nOggi il palazzo, gi\u00e0 della ricca famiglia fiorentina dei Salviati, presenta una facciata cinquecentesca risalente a dopo la conquista di Pisa da parte di Firenze, ma ingloba alcuni edifici pi\u00f9 antichi risalenti al XII secolo.\nIn parte i resti di queste strutture medievali sono ancora visibili sul lato non intonacato sulla stretta via Kinzica, con un muro a pieno autoportante e monofore, in parte tamponate o riedificate, caratterizzate da archi a tutto sesto o ribassati.\nLo stemma dei Salviati \u00e8 visibile sul portone d'ingresso, assieme a quello dei Da Caprona, precedenti proprietari dell'edificio. Nel cortile interno, porticato su un lato, sono visibili altri stemmi."}
{"id": "893948", "revid": "767487", "url": "https://it.wikipedia.org/wiki?curid=893948", "title": "LZ77 e LZ78", "text": "L'LZ77 e LZ78 sono algoritmi di compressione lossless (senza perdita di informazioni) pubblicati da Abraham Lempel e Jacob Ziv rispettivamente nel 1977 e nel 1978. Questi algoritmi sono alla base di molte varianti come LZW o LZSS.\nIl metodo trova impiego della compressione di dati eterogenei, testi o immagini, e non necessita di informazioni a priori sui dati da comprimere.\nLZ77.\nLa compressione avviene per sostituzione di parti di dati con altre gi\u00e0 processate. Nel caso l'algoritmo di codifica incontri un dato ripetuto, questo viene sostituito con un puntatore di \"lunghezza-distanza\" che indica essenzialmente di copiare una certa \"lunghezza\" di dati da una determinata \"distanza\".\nSia l'algoritmo di codifica sia quello di decodifica devono tenere traccia di una certa quantit\u00e0 di dati incontrati. Questa viene in genere chiamata \"finestra\" e per questa l'LZ77 viene anche denominato compressione a finestra.\nSulla base di questo algoritmo \u00e8 stata implementata da IBM la tecnologia Memory eXpansion Technology (MXT).\nLZ78.\nLa compressione avviene in modo simile all'LZ77, ma in questo caso si realizza un \"dizionario\" delle parti di dati gi\u00e0 incontrati. L'algoritmo di codifica sostituisce i dati gi\u00e0 presenti nel dizionario con un riferimento ad essi.\nPer i primi decenni dalla sua introduzione \u00e8 stato coperto da brevetti negli Stati Uniti che ne hanno pregiudicato il largo utilizzo, bench\u00e9 fosse popolare sin dalla sua apparizione. La forma pi\u00f9 popolare di compressione LZ78 rimane LZW, una variante realizzata da Terry Welch nel 1984 ed utilizzata nei file grafici GIF."}
{"id": "893949", "revid": "97695", "url": "https://it.wikipedia.org/wiki?curid=893949", "title": "LZ77", "text": ""}
{"id": "893952", "revid": "97695", "url": "https://it.wikipedia.org/wiki?curid=893952", "title": "LZ78", "text": ""}
{"id": "893953", "revid": "1186766", "url": "https://it.wikipedia.org/wiki?curid=893953", "title": "Pitt", "text": "Pitt \u00e8 un cognome inglese. \u00c8 diffuso un po' in tutta l'Inghilterra centro-meridionale, ma le concentrazioni maggiori si hanno tra il Galles orientale e l'Inghilterra occidentale (nell'Hampshire c'\u00e8 pure una localit\u00e0 denominata Pitt).\nSembra derivi dal medio inglese \"pytte\" o \"pitte\", cio\u00e8 \"fossa\" oppure \"cava\"."}
{"id": "893954", "revid": "1543377", "url": "https://it.wikipedia.org/wiki?curid=893954", "title": "Repubblica Socialista di Croazia", "text": "La Repubblica Socialista di Croazia () \u00e8 stato il nome ufficiale della Croazia all'interno della Repubblica Socialista Federale di Jugoslavia dal 1963 al 1990.\nInizialmente nota come Stato Federale di Croazia () o Repubblica Popolare di Croazia (), la RS Croata fu fondata il 9 maggio 1944 e fu tra gli stati che il 10 agosto 1945 costituirono la Jugoslavia Democratica Federale.\nNome ufficiale.\nLa Croazia entr\u00f2 a far parte della Federazione Jugoslava nel 1943 dopo la seconda sessione dell'AVNOJ e attraverso le risoluzioni dello ZAVNOH, il corpo deliberativo croato in durante il conflitto. Fu ufficialmente fondata come lo Stato Federale della Croazia () il 9 maggio 1944, durante la III Sessione dello ZAVNOH. La Jugoslavia fu quindi rinominata in Jugoslavia Democratica Federale (\"Demokratska Federativna Jugoslavija\", DFJ) e a livello costituzionale non era ancora uno stato socialista, o una repubblica. Il 29 novembre 1945, la DFJ divenne la Repubblica Federativa Popolare di Jugoslavia (\"Federativna Narodna Republika Jugoslavija\", FNRJ), una repubblica popolare socialista, e la Croazia divenne quindi la Repubblica Popolare di Croazia (\"Narodna Republika Hrvatska\", \"NR Hrvatska\"), come confermato dalla Costituzione jugoslava del 1946.\nIl 7 aprile 1963, con l'adozione di una nuova costituzione, la FNRJ fu rinominata in Repubblica Socialista Federale di Jugoslavia (SFRJ) e la Repubblica Popolare di Croazia divenne la Repubblica Socialista di Croazia.\nIl 22 dicembre 1990, la RS Croata emend\u00f2 la propria costituzione e si rinomin\u00f2 in Repubblica di Croazia, proclamando la propria indipendenza con questo nome a partire dal 25 giugno 1991.\nStoria.\nSeconda guerra mondiale.\nNel primo anno di guerra, i partigiani jugoslavi non ebbero un supporto importante da parte del popolo croato, ad eccezione di quelli situati nella regione croata della Dalmazia. La maggior parte dei partigiani situati sul territorio era formata da Serbocroati. Tuttavia, nel 1943, i Croati iniziarono ad unirsi sempre di pi\u00f9 alla lotta partigiana e nel 1944 comprendevano il 61% dei partigiani, mentre i Serbi formavano il 28%.\nIl 13 giugno 1943 a Oto\u010dac, Lika, i partigiani croati fondarono il Consiglio antifascista di Stato per la liberazione popolare della Croazia o ZAVNOH, con Vladimir Nazor come presidente. I partigiani croati avevano la loro autonomia assieme ai compagni sloveni e macedoni ma, dal 1 marzo 1945, furono posti sotto il controllo del Comando supremo dell'Armata Jugoslava. I partigiani della Serbia e della Bosnia-Erzegovina non godettero di tale autonomia.\nA seguito delle vittorie e delle conquiste territoriali partigiane, l'AVNOJ decise di tenere la seconda sessione a Jajce, in Bosnia, verso la fine di novembre del 1943. Durante la sessione, la leadership comunista decise di rifondare la Jugoslavia come uno stato federale.\nNascita.\nIl 29 novembre 1945, l'Assemblea costituente jugoslava tenne una sessione dove fu deciso che la Jugoslavia sarebbe stata composta da sei repubbliche: Slovenia, Croazia, Bosnia-Erzegovina, Montenegro, Serbia e Macedonia. Poco dopo, il Partito Comunista inizi\u00f2 a perseguitare coloro che si opponevano al regime mono-partitico. Il 30 gennaio 1946, fu approvata la Costituzione della Repubblica Popolare Federale di Jugoslavia. La Croazia fu l'ultima delle repubbliche a redigere una propria costituzione sulla falsariga di quella federale. La Costituzione della Repubblica Popolare di Croazia fu adottata il 18 gennaio 1947 dal Parlamento costituente locale. Nelle loro costituzioni, tutte le repubbliche erano prive del diritto di secessione dalla Jugoslavia, al contrario della Costituzione dell'Unione Sovietica.\nLe repubbliche avevano solo un'autonomia formale, dato che la FNRJ era uno stato centralizzato ispirato al modello sovietico. Gli ufficiali del Partito Comunista erano anche degli ufficiali di stato, mentre il Comitato centrale era \"de iure\" il pi\u00f9 alto organo statale; tuttavia, le decisioni principali venivano prese dal Politburo. I governi delle repubbliche erano solo una parte del meccanismo di governo del partito e attuavano le proprie politiche solo con l'approvazione del Politburo.\nElezioni del 1945.\nAl termine della guerra, i comunisti dovettero fronteggiare l'opposizione che sosteneva il re destituito Pietro II di Jugoslavia ed era guidata da Milan Grol. Quest'ultimo si oppose all'idea di uno stato federale, neg\u00f2 il diritto per i Montenegrini e i Macedoni di avere le loro repubbliche e tratt\u00f2 con Tito e il croato Ivan \u0160uba\u0161i\u0107 per ottenere la met\u00e0 dei ministeri nel nuovo governo. Il Partito Contadino Croato (HSS), membro dell'opposizione, si divise in tre correnti: una a supporto degli ustascia, un'altra a favore dei comunisti e un'altra a sostegno di Vladko Ma\u010dek. Tuttavia, il Partito Comunista ottenne la maggioranza in parlamento e prese il controllo dell'esercito, lasciando l'opposizione senza alcun potere concreto. \u0160uba\u0161i\u0107 aveva i propri sostenitori all'interno dell'HSS e cerc\u00f2 di riunire il suo partito, credendo che, una volta unito, sarebbe stato il fattore politico principale del paese. Tuttavia, il Partito Contadino Repubblicano Croato, nato da una scissione dell'HSS, voleva entrare nel Fronte popolare, un'organizzazione super-politica controllata dal Partito Comunista di Jugoslavia. \u0160uba\u0161i\u0107 era conscio del fatto che tale situazione avrebbe posto l'HSS sotto il controllo dei comunisti e cess\u00f2 i negoziati sull'unificazione.\nDurante la campagna elettorale, i partiti d'opposizione decisero di unirsi al Partito Radicale Serbo e ad altri partiti ma ci\u00f2 fu impedito dalle attivit\u00e0 minatori del PCJ. Il 20 agosto 1945, Grol si dimise e accus\u00f2 i comunisti di aver infranto l'accordo Tito-\u0160uba\u0161i\u0107. Lo stesso \u0160uba\u0161i\u0107 fu successivamente costretto a dimettersi alla fine di ottobre dopo essersi dissociato da Tito.\nLe elezioni furono vinte dai comunisti, usando anche le cosiddette \"scatole cieche\" per gli elettori che non volevano votare per loro. Il PCJ ottenne la maggioranza assoluta in parlamento e fu autorizzato a concretizzare la propria idea di Jugoslavia.\nPeriodo titoista.\nIl primo Presidente della Repubblica Socialista Croata dopo la guerra \u00e8 stato Vladimir Nazor (in realt\u00e0, Presidente del Presidium del Parlamento della Repubblica Popolare di Croazia), che durante la guerra fu il Presidente dello ZAVNOH, mentre il primo Capo del governo \u00e8 stato Vladimir Bakari\u0107. Sebbene i comunisti promuovessero il federalismo, la Jugoslavia post-bellica era uno stato fortemente centralizzato. \nSubito dopo aver ottenuto il potere, i comunisti iniziarono a perseguitare gli ex ufficiali dello Stato Indipendente di Croazia in modo da poter compromettere la loro immagine pubblica. Il 6 giugno 1946, la Corte suprema della RS Croata condann\u00f2 a morte alcuni dei principali ufficiali della NDH, tra cui Slavko Kvaternik, Vladimir Ko\u0161ak, Miroslav Navratil, Ivan Per\u010devi\u0107, Mehmed Alajbegovi\u0107 e Osman Kulenovi\u0107. I comunisti organizzarono anche una serie di processi farsa contro i collaborazionisti del ex regime fascista croato. Inoltre, i leader locali dei partiti civici spesso \"scomparivano\" senza alcun testimone. Il nuovo governo comunista non solo elimin\u00f2 gli ex ufficiali della NDH ma anche coloro che sostenevano il Partito Contadino Croato e la Chiesa cattolica.\nL'unico principale partito civico in Croazia, il Partito Contadino Repubblicano Croato, rimase attivo per pochi anni dopo le elezioni come satellite del Partito Comunista. Lo scontro con le forze civiche anticomuniste stimol\u00f2 il centralismo e l'autoritarismo del Partito Comunista.\nQuando prese il potere, Tito era consapevole della grande minaccia rappresentata dal nazionalismo per lo sviluppo del comunismo in Jugoslavia. Di conseguenza, i comunisti decisero di reprimere ogni forma di nazionalismo, soprattutto in Bosnia-Erzegovina e Croazia: cercarono di eliminare l'odio tra Croati, Serbi e musulmani, dando tuttavia un maggior supporto ai Serbi locali che, successivamente, furono sovra-rappresentati nelle leadership statali e di partito croate e bosniache.\nPrimavera croata.\nGli anni sessanta e settanta in Croazia furono segnati da un'emancipazione generale dalle politiche staliniste impiegate in Jugoslavia dopo la seconda guerra mondiale, introducendo tra il 1964 e il 1965 riforme economiche a favore dell'economia di mercato e dell'autogestione dei lavoratori. La Lega dei Comunisti di Jugoslavia inizi\u00f2 anche a dare maggiore importanza alle leghe di ciascuna repubblica e provincia. Nelle universit\u00e0 furono introdotte le scienze politiche e la sociologia nei quali i professori di ritorno dall'estero integravano i loro studi occidentali nei corsi, rendendo gli atenei come un centro di opposizione e critica al regime, in particolare a Lubiana, Zagabria e Belgrado.\nNel 1967, un anno dopo la rimozione dall'UDBA di Aleksandar Rankovi\u0107 (sostenitore di un socialismo centralizzato e del nazionalismo panserbo) e l'indebolimento della polizia segreta, un gruppo di 130 poeti e linguisti croati, 80 dei quali erano comunisti, pubblic\u00f2 una \"Dichiarazione sul nome e lo status della lingua croata standard\" () nel marzo del 1967. Nel testo, si considerava la discriminazione della lingua croata a favore di quella serba, causando una reazione con richieste simili anche in Serbia. Dopo il 1968, gli obiettivi patriottici di quel documento mutarono in un movimento croato generale a favore di maggiori diritti per la Croazia che ricevette un supporto dalle masse, in particolare tra molte organizzazioni studentesche che iniziarono attivamente a far sentire la loro voce a sostegno della causa. La reazione del regime fu tuttavia meno dura rispetto al passato.\nLe riforme costituzionali del 1967, 1968 e il 1971 diedero maggiore autonomia alle repubbliche e ridimensionarono il ruolo dell'autorit\u00e0 centrale. Successivamente si crearono per\u00f2 delle tensione inter-repubblicane nel campo politico ed economico.\nI problemi economici in Jugoslavia dell'epoca contribuirono ad intensificare l'emigrazione economica, colpendo in particolare la Croazia nonostante fosse la fonte principale del reddito derivante dal turismo e che il 37% di tutti gli emigrati jugoslavi provenisse dalla Croazia.\nLa leadership politica croata chiese la democratizzazione e la decentralizzazione dell'economia, permettendo alla repubblica di trattenere pi\u00f9 profitti all'interno della Croazia, invece di utilizzare le entrate del turismo e le rimesse degli emigranti per evitare la rovina economica.\nL'economista croato Vladimir Veselica divenne noto durante questo periodo per aver scritto come la Croazia non fosse riuscita a trarre profitto dalla valuta estera che entrava in Jugoslavia attraverso la RS Croata, usandone una somma sproporzionatamente piccola. La creazione di una banca nazionale indipendente della Croazia avrebbe permesso una distribuzione pi\u00f9 equa dei profitti. Rinunciando al diritto di usare la banca federale della Jugoslavia, la repubblica avrebbe potuto rinunciare anche al suo diritto di usare il fondo federale per le regioni sottosviluppate.\nAlla X sessione del Comitato centrale della Lega dei Comunisti di Croazia tenutasi il 15 gennaio 1970, il partito locale speriment\u00f2 per la prima volta la propria autonomia decisionale sospendendo Milo\u0161 \u017danko, un membro dell'Assemblea federale, per non aver seguito la politica ufficiale della repubblica e per aver accusato la leadership croata di fomentare il nazionalismo croato. La Lega croata afferm\u00f2 anche che il principale problema della Jugoslavia non erano i nazionalismi ma il centralismo e l'unitarismo, facendo una distinzione tra il nazionalismo e lo sciovinismo che non doveva essere tollerato. Durante la stessa sessione, Savka Dab\u010devi\u0107-Ku\u010dar present\u00f2 un documento nel quale descrisse come retorica meschina il modo in cui la Croazia si stesse facendo del male in Jugoslavia, facendo notare che il PIL pro capite croato del 1968 era superiore alla media nazionale del 25%. Nacquero anche preoccupazioni sul monopolio della Banca Jugoslava degli Investimenti e della Banca del Commercio Estero da Belgrado su tutti gli investimenti e commerci esteri. \nDopo la X sessione, la Croazia si divise in due fazioni: la leadership comunista repubblicana (rappresentata da nazionalisti moderati) voleva risolvere la questione croata cambiando il sistema jugoslavo esistente, mentre organizzazioni nazionaliste ponevano richieste considerate pi\u00f9 controversie. Tra questi gruppi vi era quello del Matica Hrvatska, un'importante istituzione culturale che chiedeva la rappresentazione della lingua e della cultura della Croazia in Jugoslavia.\nIl piano quinquennale jugoslavo per il 1971-1975 avrebbe dovuto essere adottato nel luglio del 1970 ma la data fu posticipata a causa del conflitto inter-repubblicano, dell'alta inflazione e della riorganizzazione amministrativa. Inoltre, il Consiglio Esecutivo Federale blocc\u00f2 tutti i prezzi per un periodo di quattro mesi a partire da novembre 1971.\nIl movimento organizz\u00f2 manifestazioni nel 1971 e migliaia di studenti zagabrini protestarono pubblicamente. Nello stesso anno, il Matica Hrvatska neg\u00f2 pubblicamente l'esistenza di una lingua serbocroata e chiese il riconoscimento di due lingue separate, il croato e il serbo.\nA settembre del 1971, tre linguisti croati, Stjepan Babi\u0107, Bo\u017eidar Finka e Milan Mogu\u0161, pubblicarono un libro di grammatica e ortografia usando il titolo \"Hrvatski pravopis\" (\"Ortografia Croata\"), rifiutando l'aggettivo \"Srpskohrvatski\" (Serbo-Croata). Fu sommariamente bandito, e tutte le copie vennero distrutte, ma una riusc\u00ec a raggiungere Londra dove fu ristampata e pubblicata nel 1972.\nLa leadership jugoslava interpret\u00f2 l'intera questione come una restaurazione del nazionalismo croato e la polizia respinse i manifestanti. Nel 1971, l'URSS fece ulteriori pressioni sul maresciallo Tito tramite Leonid Bre\u017enev e i suoi ambasciatori in Jugoslavia, chiedendo un maggior controllo della Lega Comunista all'interno del paese e aderendo in modo apparente alla dottrina Bre\u017enev.\nDopo gli appelli agli studenti in sciopero, nel dicembre del 1971 Tito costrinse alle dimissioni alcune figure da lui ritenute inaffidabili come Savka Dab\u010devi\u0107-Ku\u010dar, Miko Tripalo e Dragutin Haramija ed effettu\u00f2 un'altra epurazione all'interno della Lega Comunista Croata e dell'amministrazione locale. Secondo le stime di Tripalo, due mila persone furono criminalmente perseguiti in Croazia tra il 1972 e il 1973 per la partecipazione alle manifestazioni. Tra gli arrestati vi era il futuro presidente della Croazia Franjo Tu\u0111man. il giornalista dissidente Bruno Bu\u0161i\u0107, gli studenti attivisti Dra\u017een Budi\u0161a, Ivan Zvonimir \u010ci\u010dak, Ante Parad\u017eik, Goran Dodig, e i membri di \"Matica hrvatska\" Vlado Gotovac, Marko Veselica, \u0160ime \u0110odan, Jozo Ivi\u010devi\u0107 e Hrvoje \u0160o\u0161i\u0107. Nel 1972, pi\u00f9 di 25 000 persone furono espulse dalla Lega dei Comunisti di Croazia.\nLe forze conservative politiche e sociali attuarono una repressione che impedirono l'approvazione delle riforme che avrebbe reso la Jugoslavia una vera federazione di repubbliche sovrane e province, ridimensionando invece sia il concetto politico di \"Jugoslavia\" sia la sua nomenklatura a una specie di socialismo reale.\nDopo la morte di Tito.\nTito mor\u00ec nel 1980 e le difficolt\u00e0 politiche ed economiche iniziarono a minare il potere del governo federale che, non riuscendo pi\u00f9 a pagare gli interessi dei prestiti internazionali, cerc\u00f2 di negoziare con il Fondo Monetario Internazionale. In Croazia, si intensificarono le polemiche pubbliche riguardanti la necessit\u00e0 di aiutare le regioni pi\u00f9 povere e sottosviluppate, dato che la Croazia e la Slovenia contribuivano per il 60% a questi fondi. La crisi del debito, assieme all'elevata inflazione, costrinsero il governo federale a introdurre misure come la legge sulla valuta estera usata per le esportazioni. Ante Markovi\u0107, un Croato-bosniaco che all'epoca era il Primo ministro croato, afferm\u00f2 che la Croazia avrebbe perso circa 800 milioni $ a causa di questa nuova legge. Nel 1989, Markovi\u0107 divenne poi l'ultimo Primo ministro della Repubblica Socialista Federativa di Jugoslavia e impieg\u00f2 due anni per implementare varie riforme politiche ed economiche. Gli sforzi del suo governo furono efficaci ma successivamente fallirono a causa dell'instabilit\u00e0 politica della Federazione.\nLe tensioni etniche si intensificarono: eventi come la crisi nel Kosovo, il memorandum nazionalista dell'Accademia serba delle scienze e delle arti e il governo di Slobodan Milo\u0161evi\u0107 in Serbia, ebbero un forte impatto in Croazia, dove i nazionalisti iniziarono ad opporsi al regime di Belgrado. Intanto, i riformisti inizi\u00f2 a prevalere tra le file della Lega dei Comunisti Croati e il 17 giugno 1989 un gruppo di nazionalisti form\u00f2 l'Unione Democratica Croata (HDZ) con a capo Franjo Tu\u0111man.\nIl 17 ottobre 1989, il gruppo rock croato Prljavo kazali\u0161te organizz\u00f2 un concerto, al quale parteciparono circa 250 000 persone, nella piazza centrale di Zagabria. La polizia tent\u00f2 di interrompere il concerto, ma il frontman Jasenko Houra si rifiut\u00f2 e fece iniziare lo spettacolo, durato un'ora e mezza. Alla luce dei cambiamenti politici in corso, la loro canzone \"Mojoj majci\" (\"A mia madre\"), dove Houra elogia la madre gravemente malata come \"l'ultima rosa della Croazia\", fu considerata dai fan locali e di altre aree come un'espressione del patriottismo croato.\nNel gennaio del 1990, durante il XIV Congresso della Lega dei Comunisti di Jugoslavia, la delegazione serba guidata da Milo\u0161evi\u0107 insistette nel sostituire la politica costituzionale del 1974 che indeboliva le repubbliche con una nuova, pluripartitica e liberale, che avrebbe dato beneficio alla maggioranza serba della popolazione. In segno di protesta le delegazioni slovene e croate (guidate rispettivamente da Milan Ku\u010dan e Ivica Ra\u010dan) abbandonarono il congresso e segnarono il culmine della frattura interna del partito al potere.\nI Serbi etnici, che formavano il 12% della popolazione della Croazia, rifiutarono la nozione di separatismo dalla Jugoslavia. I politici serbi temevano la perdita dell'influenza che avevano in precedenza attraverso la loro rappresentanza nella Lega dei Comunisti di Croazia, vista come sproporzionata da alcuni Croati. Milo\u0161evi\u0107 e i suoi affiliati sfruttarono l'ondata del nazionalismo serbo mentre l'emergente leader croato Franjo Tu\u0111man discusse con loro per rendere la Croazia uno stato nazionale. La disponibilit\u00e0 dei mass media permise alla propaganda di diffondersi velocemente e di stimolare il gingoismo e la paura, creando un clima di guerra.\nNel febbraio del 1990, la RS Croata adott\u00f2 un sistema multipartitico e, tra aprile e maggio, si tennero le prime elezioni libere che videro la vittoria dell'HDZ (con il 41,94% delle preferenze) sulla Lega dei Comunisti Croati (36%), che si sciolse il successivo 3 novembre.\nNel marzo del 1991, l'Armata Popolare Jugoslava incontr\u00f2 la Presidenza federale (un consiglio di otto membri composto dai rappresentanti provenienti dalle sei repubbliche e da due province autonome) nel tentativo di dichiarare lo stato di emergenza, permettendo cos\u00ec all'esercito di prendere il controllo del paese. I Serbi e i delegati del Montenegro, della Vojvodina e del Kosovo diedero subito il loro consenso, ma il voto contrario di Croazia, Slovenia, Macedonia e Bosnia imped\u00ec l'attuazione del piano. \nLa leadership serba continu\u00f2 tuttavia a promuovere la centralizzazione del potere a Belgrado ma, con la resistenza di tutte le repubbliche, la crisi jugoslava si deterior\u00f2 ulteriormente.\nIndipendenza.\nA seguito della vittoria dell'HDZ, inizi\u00f2 in Croazia un processo di democratizzazione che porter\u00e0 all'indipendenza della gi\u00e0 rinominata \"Repubblica di Croazia\". Il parlamento croato elesse Franjo Tu\u0111man come presidente e, successivamente all'adozione di una nuova costituzione (22 dicembre 1990) e un referendum (19 maggio 1991), fu adottata la Dichiarazione sulla proclamazione della sovrana, indipendente Repubblica di Croazia il 25 giugno 1991.\nPolitica e governo.\nLa Repubblica Popolare di Croazia adott\u00f2 la sua prima costituzione nel 1947, seguita nel 1953 dalla \"Legge costituzionale sulle basi dell'organizzazione politica e sociale e sugli Organi repubblicani dell'Autorit\u00e0\". Una nuova costituzione adottata nel 1963, cambi\u00f2 il nome del paese in Repubblica Socialista di Croazia. Importanti emendamenti furono approvati nel 1971 e nel 1974 fu ratificata una nuova costituzione che enfatizzava il ruolo della Croazia come repubblica costituente della Jugoslavia socialista. Tutte le costituzioni e gli emendamenti furono approvati dal Parlamento della Croazia in conformit\u00e0 alla Costituzione federale. Dopo le prime elezioni parlamentari multipartitiche tenutesi nell'aprile del 1990, il Parlamento modific\u00f2 la costituzione ed elimin\u00f2 il prefisso \"socialista\" dal nome ufficiale. Il 22 dicembre 1990, il Parlamento respinse il sistema mono-partitico comunista e adott\u00f2 una nuova Costituzione della Croazia, pi\u00f9 liberal-democratica, con la quale il Paese dichiar\u00f2 la propria indipendenza il 25 giugno 1991 (dopo un referendum del 19 maggio 1991).\nIn base all'articolo 1.2 della Costituzione croata del 1974, la RS Croata fu definita come \"uno stato nazionale del popolo croato, lo stato del popolo serbo in Croazia e lo stato di altre nazionalit\u00e0 che la abitano.\"\nL'organo principale era il Politburo del Comitato centrale del Partito Comunista Croato (dal 1952, Lega dei Comunisti di Croazia) ed era formato da circa dieci persone. A ogni suo membro veniva assegnato un determinato settore, come la difesa o lo sviluppo dello stato. Il governo si basava \"de jure\" sulla democrazia rappresentativa nella quale il popolo poteva eleggere consiglieri e membri dei parlamenti, ma il potere apparteneva \"de facto\" agli organi esecutivi le cui decisioni venivano legittimate dagli organi rappresentativi. La Lega dei Comunisti di Croazia era una semplice diramazione della Lega Jugoslava, ed era formata per il 57% da Croati e dal 43% da Serbi. La maggior parte dei membri era contadina e semianalfabeta.\nEconomia.\nL'economia della Jugoslavia e quindi della RS di Croazia era inizialmente influenzata dall'Unione Sovietica. Poich\u00e9 il Partito Comunista Jugoslavo era membro del Comintern, i comunisti jugoslavi sostenevano che il modello sovietico era l'unica opzione possibile per la creazione di uno stato socialista. Nei primi anni della RSFJ, il governo soppresse le critiche verso l'URSS e appoggi\u00f2 i simpatizzanti filo-sovietici.\nIl PCJ considerava la propriet\u00e0 statale e il centralismo come le uniche vie per evitare il declino economico e che, senza la propriet\u00e0 statale e il controllo amministrativo, sarebbe stato impossibile accumulare vaste risorse umane e materiali per lo sviluppo. Inoltre, l'ideologia del partito includeva l'eliminazione del settore privato dell'economia, considerata antiquata e storicamente rifiutata.\nRinnovamento dell'economia.\nIl primo processo di nazionalizzazione inizi\u00f2 il 24 novembre 1944, quando i partigiani jugoslavi sequestrarono le propriet\u00e0 dei loro nemici. I primi ad essere stati interessati furono i criminali di guerra e gli occupanti, 199 541 propriet\u00e0 di aziende e minoranze tedesche per un totale di 68 781 ettari. Fino alla fine della guerra, lo stato jugoslavo controllava il 55% dell'industria, il 70% delle miniere, il 90% del settore metallurgico del ferro e il 100% dell'industria petrolifera.\nNella RS Croata, le perdite furono elevate e durante la guerra morirono 298 000 persone, il 7,8% della popolazione totale. In seguito alla guerra partigiana, ai bombardamenti, allo sovra-sfruttamento di materie prime e risorse agricole nonch\u00e9 alla distruzione di strade e fabbriche, lo stato era in grave crisi economica. I contadini erano morti durante la guerra e si verificarono grandi perdite umane. Il danno dell'industria jugoslava era tra i peggiori d'Europa, mentre la RS Croata era tra le repubbliche jugoslave pi\u00f9 disastrate, assieme alla Bosnia-Erzegovina e al Montenegro. L'autorit\u00e0 comunista dovette quindi trovare soluzioni per prevenire la fame, il disordine e il caos interno, pur avendo una carenza di lavoratori qualificati e dovendo fare quindi affidamento al lavoro volontario di massa. Il reclutamento per il lavoro volontario avveniva attraverso la propaganda a favore di un futuro comunista migliore, specialmente tra i partigiani jugoslavi e i giovani. Temendo le persecuzioni, molti oppositori del regime e collaboratori nazisti lavorarono volontariamente, mentre i prigionieri di guerra dovettero compiere i lavori pi\u00f9 difficili ed estenuanti.\nLa distribuzione di cibo e del materiale necessario all'industria dipendeva sulla rapida riparazione delle strade danneggiate. La ricostruzione della ferrovia Zagreb-Belgrado avvenne ininterrottamente giorno e notte, facendo passare il primo treno alla fine di giugno del 1945. Furono puliti e ristrutturati anche i giacimenti minerari.\nAnche se le relazioni tra i Paesi occidentali e la Jugoslavia divennero sempre pi\u00f9 tese, un aiuto significativo al popolo jugoslavo arriv\u00f2 dall'UNRRA, un'agenzia delle Nazioni Unite sotto l'influenza degli Stati Uniti d'America. L'UNRRA consegn\u00f2 cibo, vestiti e scarpe per aiutare l'autorit\u00e0 comunista ad evitare la carestia e favorire la ricostruzione. Tra il 1945 e il 1946, l'agenzia distribu\u00ec 2,5 milioni di tonnellate di beni, principalmente alimentari, per un valore di 415 milioni $.\nRiforma agraria.\nContemporaneamente alla persecuzione dei nemici politici, le autorit\u00e0 comuniste vararono una riforma agraria in vigore dal 23 agosto 1945. Tale riforma prevedeva la confisca dei latifondi ai cittadini e contadini ricchi, cambiando le relazioni di propriet\u00e0 dei terreni agricoli. Un terreno superiore ai 35 acri veniva confiscato dallo stato e circa la met\u00e0 delle terre sequestrate furono trasformate in aree agricole di propriet\u00e0 statale, mentre l'altra met\u00e0 veniva ceduta ai contadini pi\u00f9 poveri. Questa riforma includeva anche la colonizzazione, in base alla quale le popolazioni dalle aree considerate depresse venivano trasferite nelle aree precedentemente occupate dai tedeschi. Nella RS di Croazia, la colonizzazione avvenne in Slavonia da parte di contadini poveri, principalmente Croati e Serbo-Bosniaci. Coloro che commerciavano durante la guerra furono dichiarati come dei profittatori e lo stato confisc\u00f2 loro fabbriche, banche e grandi negozi.\nPer rifornire di cibo le persone che vivevano nei paesi e nelle citt\u00e0, le autorit\u00e0 introdussero una politica di distribuzione basata sull'idea che il segmento lavorativo della societ\u00e0 doveva avere vantaggi e beni diversi rispetto ai cittadini non lavoratori, considerati dei parassiti. Ci\u00f2 port\u00f2 allo sviluppo di mercati neri e speculazioni.\nIl passo successivo nell'implementazione della riforma agraria fu la nazionalizzazione di grandi propriet\u00e0 della classe borghese. Il 28 aprile 1948, quando i piccoli negozi e la maggior parte delle botteghe artigianali furono statalizzati, il settore privato nella RS di Croazia era quasi completamente scomparso. Tuttavia, mentre la fascia pi\u00f9 povera della societ\u00e0 si trov\u00f2 avvantaggiata, la maggioranza della popolazione era contraria e cerc\u00f2 anche di porre resistenza. Proprio come in Unione Sovietica, lo stato controllava l'intera economia e il commercio libero era proibito, venendo sostituito dalla pianificazione centrale. Le autorit\u00e0 jugoslave iniziarono una distribuzione razionata dei beni di prima necessit\u00e0 tra la popolazione in base al riscatto, mentre i consumatori ottenevano un certo numero di certificati al mese per comprare una certa quantit\u00e0 di determinati beni, tra cui cibo, vestiti e scarpe.\nNella primavera del 1949, lo stato introdusse tasse elevate sulle aziende agricole private che i contadini non erano in grado di pagare. Ci\u00f2 costrinse loro ad entrare nelle Unioni del lavoro agricolo, create sulla base dei kolchozy sovietici. In questo modo, lo stato introdusse la collettivizzazione forzata dei villaggi, dando cos\u00ec la possibilit\u00e0 ai contadini pi\u00f9 poveri di ottenere gratuitamente un terreno che prima apparteneva agli agricoltori pi\u00f9 ricchi. Nonostante i comunisti pensassero che la collettivizzazione potesse risolvere il problema del cibo, nel 1949 si verific\u00f2 tuttavia la \"crisi del pane\". Il processo di esproprio in Jugoslava dur\u00f2 dalla met\u00e0 del 1945 fino al 1949, uno dei pi\u00f9 veloci tra i Paesi socialisti dell'Europa orientale.\nPer questo processo, lo stato necessit\u00f2 di un gran numero di ufficiali provenienti dal partito che dovevano ricevere ordini direttamente dal Politburo di Belgrado, lasciando ogni repubblica senza alcun potere reale sulla propria economia.\nIndustrializzazione.\nL'industrializzazione \u00e8 stato il processo pi\u00f9 significativo nello sviluppo economico della RS Croata: dopo il processo di rinnovamento, quello industriale e dell'elettrificazione fu avviato sulla base del modello sovietico. La gestione dell'intera economia, la creazione di un sistema e della formulazione dei piani quinquennali fu affidata ad Andrija Hebrang. Come Presidente del Consiglio economico e della Commissione della pianificazione, Hebrang controllava i ministeri economici e, assieme a Tito, Edvard Kardelj e Aleksandar Rankovi\u0107, \u00e8 stato l'uomo pi\u00f9 influente della Jugoslavia. Tuttavia, Hebrang fu sostituito da Boris Kidri\u010d e il primo piano quinquennale fu presentato nell'inverno del 1946-1947 e approvato dal governo nella primavera del 1947. A causa della sua inesperienza, il piano si ispirava al modello sovietico e proponeva obiettivi irrealistici. \nNel piano quinquennale originale, Hebrang voleva aumentare la produzione industriale di cinque volte e quella agricola di 1,5 volte, aumentare il PIL pro capite di 1,8 volte e i ricavi nazionali di 1,8 volte. Il piano includeva anche l'aumento di manodopera qualificata da 350 000 a 750 000 persone. Per la RS Croata, fu stabilito che la sua produzione industriale dovesse aumentare del 452%. \nIl rapido sviluppo dell'industria prevedeva un alto numero di operai, che pass\u00f2 da 461 000 nel 1945 a 1 990 000 nel 1949. Sia Kardelj e Bakari\u0107 auspicavano lo sviluppo dell'industria leggera, al contrario dell'idea di Hebrang per un'industria che sarebbe servita all'agricoltura. Il piano quinquennale fu comunque irrealistico e per la sua realizzazione servivano persone qualificate e capitale che in quel momento non erano ancora disponibili, ma lo stato continu\u00f2 ad attuarlo.\nLe fabbriche costruite pi\u00f9 velocemente furono quelle del settore dell'industria pesante e militare, delle quali le pi\u00f9 note nella RS Croata furono la \"Rade Kon\u010dar\" e la \"Prvomajska\".\nIn tutto il territorio, lo stato edific\u00f2 siti industriali e tutti i progetti d'industrializzazione ed elettrificazione furono svolti propagando l'idea della futura assenza di povert\u00e0 e disoccupazione. Quest'ultimo fu effettivamente ridotto, ma i nuovi impiegati non erano stati formati per il settore assegnato e molti beni furono realizzati lentamente o non venivano prodotti affatto. In base alle visioni del Partito Comunista, il ruolo guida dell'economia fu affidato ai generali del direttorato che fungevano da collegamento tra i ministeri e la leadership del partito, aumentando cos\u00ec il controllo statale sull'economia nazionale. Le compagnie avevano la loro personalit\u00e0 legale ma non avevano autonomia operativa, essendo degli organi statali.\nReligione.\nLa maggior parte dei residenti della RS Croata era cattolica e circa il 12% della popolazione era costituita da cristiani ortodossi serbi, con una piccola minoranza di altre religioni. A causa delle difficili relazioni tra la Santa Sede e i funzionari comunisti jugoslavi, nessun nuovo vescovo cattolico fu nominato in Croazia fino al 1960, lasciando le diocesi di Kri\u017eevci, \u0110akovo-Osijek, Zara, Sebenicco, Spalato-Macarsca, Ragusa di Dalmazia, Fiume e Parenzo-Pola senza vescovi per diversi anni. Dalla met\u00e0 degli anni cinquanta, vi erano solo quattro vescovi insediati nella RS Croata in tre diocesi: Aloysius Stepinac, Franjo Salis-Seewiss, Mihovil Pu\u0161i\u0107 e Josip Srebrni\u010d.\nMolti sacerdoti accusati di aver collaborato con gli ustascia e l'Asse durante la seconda guerra mondiale furono arrestati dopo la fine del conflitto, tra i quali vi era l'arcivescovo di Zagabria, Aloysius Stepinac: arrestato il 16 settembre 1946, fu condannato a sedici anni di prigione ma, nel dicembre 1951, fu rilasciato e posto agli arresti domiciliari nella sua casa a Kra\u0161i\u0107, vicino a Jastrebarsko, dove mor\u00ec nel 1960. Stepinac fu nominato cardinale nel 1953 da Papa Pio XII, mentre il 3 ottobre 1998 \u00e8 stato dichiarato martire cattolico e beatificato da Papa Giovanni Paolo II a Marija Bistrica durante la sua seconda visita in Croazia, generando polemiche per i crimini che commise durante la seconda guerra mondiale. Il 22 luglio 2016, il tribunale della contea di Zagabria ha annullato la sua condanna postbellica a causa di \"gravi violazioni dei principi fondamentali attuali e precedenti del diritto penale sostanziale e procedurale\". Ci\u00f2 provoc\u00f2 polemiche a causa dei sentimenti apertamente nazionalisti croati di Stepinac, del fatto che una corte inferiore come il tribunale della contea di Zagabria abbia potuto annullare il verdetto della Corte suprema, che l'intero processo di annullamento fosse terminato in soli sei giorni, che la prosecuzione sia stata posta sullo stesso piano della difesa (non fece appello all'annullamento) e che il giudice, apertamente anticomunista e di parte, aveva gi\u00e0 preso la sua decisione prima dell'inizio del processo. Secondo alcuni detrattori, questo annullamento pu\u00f2 essere visto quindi come un esempio di processo farsa."}
{"id": "893959", "revid": "834", "url": "https://it.wikipedia.org/wiki?curid=893959", "title": "Rgb", "text": ""}
{"id": "893961", "revid": "219110", "url": "https://it.wikipedia.org/wiki?curid=893961", "title": "Palazzo Gambacorti", "text": "Palazzo Gambacorti \u00e8 un edificio storico di Pisa, sede dell'amministrazione comunale e dei pi\u00f9 famosi palazzi sui lungarni di Pisa. \nSi trova sul Lungarno Gambacorti, tra le vie Toselli e Degli Uffizi, presso l'imbocco a sud del Ponte di Mezzo. \nStoria.\nFu edificato su incarico di Pietro Gambacorti tra il 1370 e il 1392, forse su progetto di Tommaso Pisano, figlio di Andrea Pisano. La famiglia Gambacorti faceva parte della ricca nobilt\u00e0 mercantile pisana, con vasti possedimenti in Valdera.\nFu durante il Quattrocento che il palazzo cambi\u00f2 destinazione, divenendo sede, anzich\u00e9 privata, di una magistratura pubblica, i Consoli del Mare, della Dogana e successivamente dei Priori cittadini. Nel 1533 torn\u00f2 privato, passando alla famiglia Del Tignoso, i quali lo ingrandirono inglobando dall'interno i due edifici ai due lati, che ancora oggi fanno parte del complesso ma dall'esterno appaiono come edifici diversi. Nel 1698 i Lorena lo ripresero e vi posero le Magistrature. Nell'Ottocento ospit\u00f2 l'Archivio di Stato, la Caserma del Corpo dei Pompieri e della Guardia Comunale.\nDal 2012 al 2015 furono restaurate le sale Rossa e delle Baleari, intervenendo sia sugli affreschi che sui soffitti.\nDescrizione.\nLa facciata trecentesca, in stile gotico, presenta un'alternanza di materiali bicromatici bianchi e neri, il tutto adornato con eleganti bifore. Sul retro in via Toselli esiste anche una facciata seicentesca attribuita a Pietro Francavilla, composta da alti finestroni con timpani semicircolari e un imponente portale con lo stemma mediceo.\nNell'interno si trovano diverse sale di rappresentanza e uffici dell'amministrazione comunale. L'atrio d'ingresso, finemente voltato, viene sporadicamente utilizzato per alcune esposizioni temporanee. Al secondo piano si trovano tre sale di particolare interesse artistico. La prima di queste, la sala Rossa, cos\u00ec chiamata per il colore della tappezzeria che ne riveste le pareti, presenta l'affresco al soffitto \"Pisa che rende omaggio a San Ranieri\" di Giuseppe e Francesco Melani. La sala delle Baleari \u00e8 la pi\u00f9 grande e riccamente decorata, presenta infatti un elegante soffitto a cassettoni e gli affreschi celebranti le vittorie marittime della Repubblica di Pisa. Nello specifico si trovano ai lati \"La conquista delle Baleari\" e \"L'impresa di Sardegna\", entrambi di Giacomo Fardelli e realizzati nel 1693, celebranti le imprese pisane rispettivamente nella spedizione alle isole Baleari e nelle spedizioni pisano-genovesi per la Sardegna. L'affresco centrale, l\"'Espugnazione di Gerusalemme ad opera dei Pisani\", fu realizzato da Cesare Dandini nel 1695 per celebrare la conquista di Gerusalemme del 1099 durante la Prima crociata. Infine, nella sala degli Stemmi, dove vengono abitualmente svolti i matrimoni civili, presenta gli stemmi araldici delle varie famiglie al comando della citt\u00e0, compresi i podest\u00e0 e sindaci dopo l'Unit\u00e0 d'Italia. "}
{"id": "893969", "revid": "4175", "url": "https://it.wikipedia.org/wiki?curid=893969", "title": "Repubblica Socialista di Macedonia", "text": "La Repubblica Socialista di Macedonia (in macedone e ) fu, dal 1944 al 1991, una repubblica costitutiva della Jugoslavia.\nTra il 1944 e il 1963 era nota con il nome ufficiale di Repubblica Popolare di Macedonia ().\nSi dichiar\u00f2 indipendente dalla Jugoslavia l' con il nome ufficiale di \"Repubblica di Macedonia\"; per evitare contenziosi con la Grecia, nel cui territorio esiste una regione storica con lo stesso nome, dal 2019 assunse il nome di \"Macedonia del Nord\".\nStoria.\nIl moderno Stato macedone venne proclamato ufficialmente con il nome di Macedonia Democratica il 2 agosto del 1944, lo stesso giorno della Rivolta di Ilinden contro l'impero ottomano nel 1903, alla prima sessione plenaria dell'ASNOM durante la guerra di liberazione nazionale macedone, nel corso della seconda guerra mondiale. Questa data viene celebrata al giorno d'oggi dai macedoni come il giorno in cui per la prima volta sono riusciti ad affermare la loro identit\u00e0 nazionale.\nNel 1945 il nuovo Stato cambi\u00f2 il proprio nome ufficiale in Repubblica Popolare di Macedonia. Venne incorporata formalmente come parte della federazione jugoslava nel 1946. Ad ogni modo una parte consistente della popolazione era contro la federazione, mentre altri chiedevano uno status d'indipendenza maggiore dalle autorit\u00e0 federali, cosa che port\u00f2 alla loro persecuzione. Una delle vittime pi\u00f9 note fu il primo presidente Metodija Andonov - \u010cento.\nNel 1963 il nome venne ulteriormente modificato in Repubblica Socialista di Macedonia. La Repubblica aveva uno status di stato non completamente indipendente. Aveva una propria costituzione, una presidenza collettiva, un governo, un parlamento (Sobranie), una lingua ufficiale, simboli di stato, un ministero degli affari interni, una propria chiesa autocefala (chiesa ortodossa macedone), un'accademia delle scienze e delle arti e altre prerogative statali. Inoltre la Repubblica Socialista di Macedonia aveva proprie armate di difesa territoriale (in macedone: \"\u0422\u0435\u0440\u0438\u0442\u043e\u0440\u0438\u0458\u0430\u043b\u043d\u0430 \u043e\u0434\u0431\u0440\u0430\u043d\u0430\", \"Teritorijalna odbrana\"), cos\u00ec come un \"Ufficio per le Relazioni Estere\" (una sorta di Ministero degli Esteri).\nI diritti delle minoranze etniche venivano garantiti dalla costituzione. Il solo partito politico al governo era l'Unione dei Comunisti di Macedonia (\u0421\u043e\u0458\u0443\u0437 \u043d\u0430 \u043a\u043e\u043c\u0443\u043d\u0438\u0441\u0442\u0438\u0442\u0435 \u043d\u0430 \u041c\u0430\u043a\u0435\u0434\u043e\u043d\u0438\u0458\u0430, \"Sojuz na komunistite na Makedonija\").\nTransizione.\nNel 1990 la forma di governo cambi\u00f2 pacificamente da uno Stato socialista ad una democrazia parlamentare. Le prime elezioni multipartitiche si tennero l'11 novembre 1990. Dopo che la presidenza collettiva guidata da Vladimir Mitkov si sciolse, fu Kiro Gligorov a diventare il primo presidente democraticamente eletto della Repubblica Socialista di Macedonia il 27 gennaio del 1991. Il 16 aprile 1991 il parlamento adott\u00f2 l'emendamento costituzionale per rimuovere l'aggettivo \"Socialista\" dal nome ufficiale del paese, e il 7 giugno dello stesso anno, venne stabilito ufficialmente il nuovo nome di Repubblica di Macedonia .. Dopo che ebbe inizio il processo di dissoluzione della Jugoslavia, la Repubblica di Macedonia proclam\u00f2 la piena indipendenza in seguito ad un referendum tenuto l'8 settembre del 1991.\nLa Repubblica di Macedonia del Nord \u00e8 il successore legale della Repubblica Socialista di Macedonia."}
{"id": "893972", "revid": "1372005", "url": "https://it.wikipedia.org/wiki?curid=893972", "title": "Gisalbertini di Bergamo", "text": "I Gisalbertini di Bergamo furono una dinastia comitale che resse, a partire dai primi decenni del X secolo e fino all'XI secolo, la contea di Bergamo.\nNel 919, in un placito presieduto dal conte di Bergamo, Suppone, Gisalberto I \u00e8 nominato come \"vassus et missus domini imperatori\", mentre dal 923 \u00e8 egli stesso ricordato come conte palatino e conte di Bergamo. Egli \u00e8 il capostipite della dinastia \"Gisalbertina\" o \"Gisalbertinga\".\nContea.\nDopo la vittoria di Carlo Magno su Desiderio, l'ultimo re longobardo, e la conseguente conquista del \"Regnum langobardorum\" la gestione politica di Bergamo cambi\u00f2: agli amministratori longobardi, i gastaldi, si sostituirono i conti, pur sopravvivendo la precedente aristocrazia longobarda bench\u00e9 privata, almeno all'inizio, di ogni potere politico.\nIl primo conte franco sembra sia stato Auteramo.\nSeppure con le incertezze dovute alla scarsissima documentazione, data l'epoca, sono stati individuati i seguenti conti franchi, di cui non si hanno notizie storiche certe:\nA Suppone successe Gisalberto I, primo dei Gisalbertini, che dichiarava di seguire la legge longobarda.\nMentre i longobardi perdevano il potere si rafforzava, invece, la posizione dell'Episcopato di Bergamo, che assumeva sempre maggiore forza e valenza politica divenendo spesso arbitro nelle controversie fra i grandi\nNell'894 la citt\u00e0 \u00e8 distrutta dall'esercito dell'imperatore Arnolfo, sceso in Italia su invito di Papa Formoso e di passaggio, proveniente da Verona e diretto a Milano.\nGisalberto I.\nAlla fine del 919 troviamo un Gisalberto partecipare come \"missus imperialis\" e \"fidelis\" di Berengario I ad un placito e due anni dopo lo stesso personaggio congiurava contro Berengario a favore di Rodolfo di Borgogna. \nBerengario usc\u00ec vincitore da questo scontro e perdon\u00f2 l'infedele Gisalberto che, tuttavia, non smise di tramare a favore di Rodolfo.\nLo scontro finale fra Berengario e Rodolfo ebbe luogo a Fiorenzuola il 17 luglio 923 e si risolse con la vittoria di Rodolfo.\nDopo questa vittoria Rodolfo nomin\u00f2 Gisalberto conte di Bergamo dando cos\u00ec luogo all'inizio di una nuova dinastia comitale.\nConte e Vescovo.\nAccanto all'ascesa politica di Gisalberto continuava il consolidamento e il rafforzamento del potere dell'Episcopato, quello stesso episcopato che avrebbe eroso la posizione dei Gisalbertini fino al loro allontanamento da Bergamo e alla loro scomparsa dalla scena politica.\nSar\u00e0 l'affermazione del Comune a prevalere definitivamente sui Gisalbertini e poi anche sull'Episcopato che prima aveva sostenuto.\nRealpolitik.\nDopo la vittoria di Rodolfo, la posizione di Gisalberto si rafforz\u00f2 e assieme alla sua quella del vescovo Adalberto, ma iniziava anche a indebolirsi Rodolfo a favore di Ugo di Provenza. Ugo era l'uomo forte del momento e ad lui si avvicinarono sia Gisalberto che Adalberto: nel 926 erano schierati a fianco del nuovo re.\nLa carriera di Gisalberto sub\u00ec un notevole balzo in avanti grazie ai favori di Ugo da cui fu elevato alla carica pi\u00f9 prestigiosa del regno di \"Comes sacri Palacii\", Conte Palatino.\nEcco la carriera fulminea e brillante di un \"fidelis\" che da \"missus\" diventa, attraverso il sapiente e spregiudicato gioco delle alleanze, conte palatino.\nNon si pu\u00f2 dire, ma \u00e8 facile immaginare, se e quanto abbia giocato a suo a favore anche il fatto che la propria moglie Rotruda, figlia del giudice palatino Walperto, fosse stata l'amante di Ugo a cui aveva dato una figlia illegittima, Rotlinda.\nCon Gisalberto I cambia la natura della contea: mentre durante il primo periodo carolingio il conte svolgeva essenzialmente una funzione pubblica, era, cio\u00e8, il delegato dell'Imperatore o del Re nel cui nome agiva e di cui rappresentava e tutelava i diritti in quello che si pu\u00f2 definire un distretto amministrativo, con Gisalberto e i suoi successori la contea acquista un carattere personale e patrimoniale. Il suo titolare agiva in nome e per conto proprio, a volte anche in contrasto con il sovrano a cui avrebbe dovuto essere legato da un rapporto di fedelt\u00e0 personale, la contea era diventata un \"beneficium\" in cambio della \"fidelitas\", dell\"auxilium\" e del \"consilium\" che il conte avrebbe dovuto al suo sovrano.\nNel nostro caso il suo titolo era \"Comes civitatis bergomensis\".\nLa potenza dei conti \nBergamo sotto il conte Gisalberto I e il vescovo Adalberto ebbe uno sviluppo non solo demico ed economico ma anche e soprattutto politico.\nLa citt\u00e0 si distinse dal resto del territorio acquistando una sempre maggiore individualit\u00e0 che, tuttavia, non sconfinava ancora in autonomia.\nNella citt\u00e0 Gisalberto e i suoi successori trovarono un concorrente che alla fine sarebbe riuscito a scalzarli definitivamente, il Vescovo.\nDi Gisalberto si perdono le tracce dopo la prima met\u00e0 del 927, forse perch\u00e9 invischiato in una ribellione contro Ugo, che lo aveva tanto elevato, tramata dal proprio suocero Walperto e da Everardo, un altro giudice palatino.\nLanfranco.\nSar\u00e0 il figlio Lanfranco I, con la protezione di Berengario di Ivrea, a succedergli prima nella carica di conte, poi in quella di conte palatino nel 945, anche in questo caso a seguito di un'oculata e conveniente scelta di campo.\nDopo il 950 non si hanno pi\u00f9 notizie di Lanfranco, il che fa supporre la perdita del favore di Berengario, forse per un mutato assetto nelle alleanze.\nDa Lanfranco I sarebbe nato, secondo alcuni studiosi, Lanfranco da Martinengo, capostipite della potente dinastia dei Martinengo.\nGisalberto II.\nLa dinastia comitale continu\u00f2 con il figlio di Lanfranco, Gisalberto II, che appoggiava Ottone di Sassonia contro Berengario.\nOttone gli concesse nel 970 i beni del conte di Pavia, Bernardo, che gli si era ribellato, aumentandone cos\u00ec non solo la gi\u00e0 notevole ricchezza ma anche il prestigio e il potere politico.\nBernardo aveva sposato Rotlinda, la figlia che Rotruda, moglie di Gisalberto I, aveva avuto da Ugo di Provenza.\nGisalberto II mantenne la carica di conte palatino anche con Ottone II ma in un clima sempre pi\u00f9 teso, esasperato dalla crescita politica del vescovo di Bergamo Ambrogio, gi\u00e0 cancelliere di Ottone I, imposto dallo stesso imperatore sul soglio episcopale alla morte del vescovo Odelrico.\nMentre iniziava il declino dei Gisalbertini aumentava il potere dell'Episcopato al fianco degli Ottonidi. Cos\u00ec fu per il vescovo Gisalberto, successore di Ambrogio, per Azzone che gli successe alla morte e per Reginfredo successore di quest'ultimo.\nIl conte Gisalberto II, morto tra la fine del X secolo e l'inizio dell'XI, si era da tempo allontanato dagli Ottonidi.\nEpigoni.\nNon si hanno notizie certe sulle azioni dei successori di Gisalberto II, Lanfranco II, Arduino I, Mangifredo I, Richilda e Gisela. Troviamo nel 1010 Mangifredo conte di Bergamo, mentre della sorella Richilda si sa che aveva sposato Bonifacio margravio di Tuscia e dell'altra sorella Gisela che aveva sposato Ugo margravio di Tortona.\nLanfranco II \u00e8 testimoniato conte palatino nel 1017 e nel 1018 e Arduino nel 1018, forse contemporaneamente al fratello.\nNelle lotte per la successione di Ottone III i Gisalbertini appoggiarono prima Arduino d'Ivrea e poi Enrico II, in un'alternanza di alleanze funzionale agli interessi del momento.\nCon Corrado II, successore di Enrico II, i rapporti non sono chiari ma la loro parentela con Bonifacio di Tuscia e con il vescovo Ambrogio, sostenitori del Salico, spingono a pensare a una loro vicinanza a Corrado.\nIl conte Arduino II ottenne in feudo, nel 1036, dal vescovo Ubaldo di Cremona dei beni a sud di Bergamo rafforzando cos\u00ec il proprio potere nella parte meridionale del territorio bergamasco.\nI rapporti tra i gisalbertini Arduino II, il suo successore Arduino III con Enrico III successore di Corrado II il Salico erano buoni, tuttavia l'Episcopato di Bergamo si era rafforzato ancora di pi\u00f9 erodendo nella citt\u00e0 il potere dei Gisalbertini che andavano spostando la propria sfera d'influenza fuori della citt\u00e0, prima nei suburbi poi sempre pi\u00f9 a sud verso Cremona.\nEpilogo.\nBergamo viveva nel corso dell'XI e XII secolo una forte evoluzione politica sotto la spinta del cambiamento socio-economico della propria comunit\u00e0. Accanto al sempre pi\u00f9 potente vescovo si stava formando una nuova classe di \"cives\" che supportava l'episcopato e da questi era tutelata in una linea di condotta filoimperiale.\nNel 1098 il lungo contrasto che aveva opposto Enrico IV al Papa si era risolto con la vittoria dei fautori del Papa e con la conseguente deposizione del vescovo Arnolfo filoimperiale creando un vuoto di potere nella citt\u00e0. In questa circostanza si fece avanti una nuova classe dirigente, quei \"cives\" che avevano coadiuvato il vescovo secondo una linea di mutuo supporto, e che attraverso propri \"consules\" assunsero la gestione politica della citt\u00e0.\nFu pi\u00f9 una surrogazione nel potere secondo un principio di continuit\u00e0 che non una rottura rivoluzionaria.\nIl potere cambi\u00f2 solamente titolare passando dal Vescovo a quei maggiorenti che erano stati la stampella politica della sua gestione: nacque cos\u00ec il Comune di Bergamo.\nIn questa nuova situazione politica i Gisalbertini cambiarono fisionomia, da titolari di poteri pubblici si erano trasformati in Signori, grandi signori che la parcellizzazione dei beni ereditari, la lontananza dalla citt\u00e0, l'indebolimento del potere centrale avrebbero indebolito sempre di pi\u00f9 fino a decretarne, alla fine dell'XI secolo, la scomparsa dagli atti pubblici."}
{"id": "893974", "revid": "585241", "url": "https://it.wikipedia.org/wiki?curid=893974", "title": "Repubblica di Cipro", "text": ""}
{"id": "893977", "revid": "25152", "url": "https://it.wikipedia.org/wiki?curid=893977", "title": "Conti Gisalbertini di Bergamo", "text": ""}
{"id": "893978", "revid": "76963", "url": "https://it.wikipedia.org/wiki?curid=893978", "title": "Luigi Mascherpa", "text": "Carriera militare.\nLuigi Mascherpa fu un marinaio italiano. Nel 1914 consegu\u00ec la nomina a guardiamarina, e ricopr\u00ec l'incarico di pilota sugli idrovolanti della Regia Marina, guadagnandosi la medaglia d'argento al valor militare durante la prima guerra mondiale.\nNel 1921, giovane tenente di vascello, fu iniziato in Massoneria nella Gran Loggia d'Italia.\nSuccessivamente fu imbarcato sull'incrociatore \"San Giorgio\", come ufficiale di rotta, ed in seguito alla promozione a capitano di corvetta nel 1926 comand\u00f2 il battaglione San Marco della fanteria di marina.\nPromosso capitano di fregata nel 1931, and\u00f2 come sottocapo di stato maggiore del Comando Marina di Pola, allora italiana.\nIncaricato nel 1936 del comando in 2\u00aa del Deposito C.R.E.M. di Taranto, dopo la promozione a capitano di vascello, gli fu assegnato il grado di contrammiraglio ed il comando della piazzaforte di Leros e delle isole vicine nell'aprile del 1942. Questa era all'epoca una munita base navale che ospitava una flottiglia di sommergibili, una squadriglia di cacciatorpediniere, vari MAS e 24 batterie di artiglieria antinave ed antiaerea, con un campo di aviazione e truppe di presidio.\nDopo l'armistizio.\nAlla data dell'8 settembre 1943, avendo rifiutato la resa ai tedeschi, con le truppe presenti nella base di Lero, isola del Dodecaneso, e con l'aiuto di circa 2000 britannici giunti via mare resistette per oltre due mesi agli attacchi aerei e agli sbarchi tedeschi.\nEsaurita ogni capacit\u00e0 di resistenza, offr\u00ec la resa il 16 novembre 1943, della guarnigione, composta dai fanti del 10\u00ba reggimento della divisione \"Regina\", da marinai della base navale e da personale della difesa antiaerea.\nMascherpa fu catturato il 17 novembre 1943 dai tedeschi, trasferito in un campo di concentramento in Germania, e successivamente consegnato alla Repubblica Sociale Italiana e rinchiuso prima nel carcere degli Scalzi di Verona e poi nel carcere San Francesco di Parma, in attesa di processo.\nIl carcere venne assalito dai partigiani a seguito di un bombardamento che lo aveva semidistrutto, ne vennero liberati diversi detenuti politici ma Luigi Mascherpa, insieme all'ammiraglio Inigo Campioni, rifiut\u00f2 di fuggire.\nLa morte.\nProcessato il 22 maggio 1944 nel cosiddetto Processo degli ammiragli, in violazione della sua prerogativa di senatore, venne condannato a morte per alto tradimento (consistente nella difesa di Lero dall'invasione tedesca) dal Tribunale Speciale di Parma: la sentenza fu influenzata dalla volont\u00e0 di Mussolini, dato che durante il processo il Duce intervenne chiedendo la pena capitale. L'avvocato Paolo Toffanin lo difese in un clima di forte intimidazione:\nMascherpa venne fucilato il 24 maggio nel poligono di tiro parmense insieme all'ammiraglio Inigo Campioni. In seguito fu insignito della medaglia d'oro al valore militare alla memoria."}
{"id": "893980", "revid": "1372005", "url": "https://it.wikipedia.org/wiki?curid=893980", "title": "Kalokagathia", "text": "L'espressione kalokagath\u00eca () indica nella cultura greca del V secolo a.C. l'ideale di perfezione fisica e morale dell'uomo. \nTeoria e poetica.\nIl termine si origina dalla sostantivizzazione di una coppia d'aggettivi: \u03ba\u03b1\u03bb\u03cc\u03c2 \u03ba\u1f00\u03b3\u03b1\u03b8\u03cc\u03c2, (\"kal\u00f2s kagath\u00f2s\"), crasi di \u03ba\u03b1\u03bb\u1f78\u03c2 \u03ba\u03b1\u1f76 \u1f00\u03b3\u03b1\u03b8\u03cc\u03c2, (\"kal\u00f2s kai agath\u00f2s\"), cio\u00e8 \"bello e buono\" inteso come \"valoroso in guerra\" e come \"in possesso di tutte le virt\u00f9\". In particolare, il termine \u03ba\u03b1\u03bb\u03cc\u03c2 per i greci si riferisce non solo a ci\u00f2 che \u00e8 \"bello\" per il suo aspetto sensibile, ma anche a quella bellezza che \u00e8 connessa al comportamento morale \"buono\" (\u1f00\u03b3\u03b1\u03b8\u03cc\u03c2).\nIn base a un esauriente studio sulle ricorrenze del termine \"kalokagathia\", risulta invece che questo concetto pi\u00f9 che essere un'eredit\u00e0 della civilt\u00e0 omerica fu ampiamente introdotto, ad Atene in particolare, a partire dalla seconda met\u00e0 del V secolo a.C. dai sofisti, che caratterizzavano con questa espressione l'intellettuale dominante nella carriera oratoria e politica, senza pi\u00f9 riferirsi dunque a qualsiasi aspetto militare ma piuttosto a un valore morale di virt\u00f9 e giustizia. \nPer Platone quello della \"kalokagathia\" \u00e8 un ideale aristocratico che distingue il sapiente dalla massa incolta:\nLa \"kalokagathia\" quindi deve essere l'oggetto dell'educazione dell'uomo eccellente: \nLa \"kalokagathia\" dunque rappresenta la concezione greca del bene connessa all'azione dell'uomo e si sostiene quindi che vi sia una complementarit\u00e0 tra \"bello\" e \"buono\": ci\u00f2 che \u00e8 bello non pu\u00f2 non essere buono e ci\u00f2 che \u00e8 buono \u00e8 necessariamente bello.\nQuesto stesso principio del bello e buono viene riportato all'ordinamento del cosmo che con i suoi armonici movimenti astronomici e con la precisione dei rapporti matematici in esso nascosti, come avevano gi\u00e0 messo in evidenza i pitagorici, funziona bene ed \u00e8 quindi compiutamente perfetto (\u03c4\u03ad\u03bb\u03b5\u03b9\u03bf\u03c2, \"compiuto\"):\nUna perfezione che nella visione platonica non pu\u00f2 contemplarsi, allora, se non nel mondo ideale perfetto dove la suprema bellezza coincide con la perfetta bont\u00e0: il \"bello e buono\" perfetto che spinge gli uomini a imitarlo nel loro comportamento morale.\nQuasi sette secoli pi\u00f9 tardi, Plotino riprender\u00e0 l'idea dell'epoca classica del \"bello\" che si attua nel bene e che egli riscontra negli aspetti visibili della \u00absimmetria delle parti\u00bb, nel \u00abcomponimento unitario della loro sintesi\u00bb, nell'\u00abarmonia\u00bb e, come Platone, sosterr\u00e0 il bello come causa dell'azione morale per cui \u00abal bene bisogna risalire, a quel bene cui ogni anima agogna [...] e sa in che modo sia bello.\u00bb."}
{"id": "893981", "revid": "95049", "url": "https://it.wikipedia.org/wiki?curid=893981", "title": "Val Melaina", "text": "Val Melaina \u00e8 la prima zona di Roma nell'Agro romano, indicata con Z. I.\nIl toponimo indica anche la zona urbanistica 4B del Municipio Roma III di Roma Capitale.\nGeografia fisica.\nTerritorio.\nSi trova nell'area nord del comune, internamente al Grande Raccordo Anulare.\nLa zona confina:\nCultura.\nCinema.\nVal Melaina ha fatto da scenografia ai seguenti film e serie televisive:\nGeografia antropica.\nUrbanistica.\nNel territorio di Val Melaina si estendono: gran parte dell'omonima zona urbanistica 4B, l'area sud della zona 4L Aeroporto dell'Urbe e una piccola sezione della zona urbanistica 4E Serpentara.\nAltre localit\u00e0 del territorio.\nDel territorio di val Melaina fanno parte i toponimo di Nuovo Salario e Prati Fiscali."}
{"id": "893982", "revid": "155634", "url": "https://it.wikipedia.org/wiki?curid=893982", "title": "Castel Giubileo", "text": "Castel Giubileo \u00e8 la seconda zona di Roma nell'Agro Romano, indicata con Z. II.\nGeografia fisica.\nTerritorio.\nSi trova nell'area nord della citt\u00e0, a ridosso e internamente al Grande Raccordo Anulare.\nLa zona confina:\nStoria.\nLa storia dell'attuale Castel Giubileo si collega direttamente con l'antica citt\u00e0 di \"Fidenae\" che, sulla base di testimonianze archeologiche, sorse intorno all'XI secolo a.C. in un'importantissima posizione strategica tra la via Salaria e la via Nomentana. Da qui dominava le vie commerciali poste tra l'Etruria, la Sabina e l'Italia meridionale, nonch\u00e9 il tratto navigabile del Tevere, ove avvenivano i traffici commerciali.\nL'insediamento, circondato da mura, estendeva il suo controllo anche nella zona del Monte Sacro ed era fiorente - soprattutto in considerazione della fertilit\u00e0 del terreno (la vicinanza al fiume e la presenza di detriti vulcanici o tufi) - gi\u00e0 prima della fondazione dell'Urbe.\nNel 1280 l'agro apparteneva al monastero di San Ciriaco. In seguito, il castello (\"castrum\") fu acquistato da Bonifacio VIII, pare con il ricavato del Giubileo del 1300, da qui si vorrebbe la denominazione Castel Giubileo. In realt\u00e0 il nome deriva da quello della famiglia Giubilei del rione Trevi, a cui apparteneva, ancora nel 1371, tal Buzio di Giubileo.\nSempre a causa dell'importanza strategica della postazione, Paolo Orsini lo assal\u00ec e lo occup\u00f2 nel 1406. Si succedono nel periodo seguente storie di saccheggi e di depredazioni, che decretarono il completo abbandono del Castello fino alla fine dell'Ottocento, quando inizi\u00f2 ad essere utilizzato per finalit\u00e0 di tipo agricolo.\nL'insediamento urbano di oggi fu costruito dagli immigrati del secondo dopoguerra, provenienti da molte regioni italiane, a cominciare dai primi braccianti veneti, chiamati da Mussolini per la bonifica dell'agro romano.\nGeografia antropica.\nUrbanistica.\nNel territorio di Castel Giubileo si estendono le zone urbanistiche 4D Fidene, 4E Serpentara e parte della 4L Aeroporto dell'Urbe.\nIl borgo, incuneato tra la via Salaria e il fiume Tevere, \u00e8 formato da tre nuclei distinti, tutti di estensione ridotta, uno dei quali posto sul piccolo rilievo dove spicca il castello omonimo.\nI due nuclei posti ai piedi del rilievo si articolano in uno pi\u00f9 grande posto a nord, in cui \u00e8 presente un edificato composto in base a una sequenza di strade parallele comprese tra due elementi viari, che possono essere qualificati alla stregua di due assi insediativi principali (costituite dalle vie Grottazzolina e Montappone). All'estremit\u00e0 ovest di questo nucleo sono presenti piccole imprese artigiane, due alberghi, dal lato opposto un'altra struttura alberghiera. Il fronte commerciale (di modestissimo rilievo) si estende lungo l'asse posta a sud.\nL'altro nucleo abitativo si articola a ridosso dell'argine del fiume Tevere: qui sono presenti la scuola elementare e l'asilo nido.\nNel 2007 \u00e8 stato inaugurato, al confine con la zona di Casal Boccone, il centro commerciale Galleria Porta di Roma, circondato da via Casale Redicicoli.\nSuddivisioni storiche.\nDel territorio di Castel Giubileo fanno parte le frazioni di Colle Salario e Villa Spada.\nOdonimia.\nOltre agli odonimi della zona di Fidene (comuni della Toscana), Colle Salario (comuni delle Marche), vie e piazze della zona sono per la maggior parte dedicate ad attori e registi (specialmente nell'area di Serpentara) ed a cantanti lirici. Nella frazione di Villa Spada, vi sono alcune strade dedicate a santi e figure religiose. Gli odonimi della zona possono raggrupparsi nelle seguenti categorie:\nLa zona \u00e8 attraversata da un viadotto, tre tratti del quale sono dedicati ai presidenti della Repubblica Italiana Sandro Pertini, Antonio Segni e Giuseppe Saragat.\nInfrastrutture e trasporti.\nCastel Giubileo \u00e8 servita dalla stazione di Fidene, posta lungo la ferrovia Firenze-Roma e servita da treni regionali operati da Trenitalia nell'ambito del contratto di servizio stipulato con la Regione Lazio.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN)."}
{"id": "893984", "revid": "155634", "url": "https://it.wikipedia.org/wiki?curid=893984", "title": "Marcigliana (zona di Roma)", "text": "Marcigliana \u00e8 la terza zona di Roma nell'Agro Romano, indicata con Z. III.\nIl nome deriva dal \"Fundus Marcellianus\", appartenuto alla famiglia romana dei Marcelli, ramo della gens Claudia.\nGeografia fisica.\nTerritorio.\nSi trova nell'area nord del comune, a ridosso del confine con i comuni di Riano e Monterotondo.\nLa zona confina:\nGeografia antropica.\nUrbanistica.\nNel territorio della Marcigliana si estendono, a sud l'intera zona urbanistica 4M Settebagni e il settore ovest della 4N Bufalotta, a nord gran parte della 4O Tor San Giovanni. A sud della zona si trova anche l'area urbana denominata Cinquina.\nSuddivisioni storiche.\nDel territorio della Marcigliana fanno parte le frazioni di Settebagni e Vallericca.\nOdonimia.\nLe strade di zona sono dedicate ad attori, ingegneri, scrittori, religiosi e a comuni delle Marche e della Toscana.\nUna strada, via della Lucarie, \u00e8 a ricordo delle feste dell'antica Roma che si celebravano il 19 e il 21 luglio dedicate alle divinit\u00e0 boschive, un'altra \u00e8 dedicata a Lello Maddaleno, munifico e benemerito patrizio romano proprietario di Castel Giubileo nel XIV secolo.\nCon via della Marcigliana, salita della Marcigliana, via della Bufalotta, via di Settebagni e la consolare via Salaria, vi sono poi denominazioni locali."}
{"id": "893985", "revid": "155634", "url": "https://it.wikipedia.org/wiki?curid=893985", "title": "Casal Boccone", "text": "Casal Boccone \u00e8 la quarta zona di Roma nell'Agro Romano, indicata con Z. IV.\nIl toponimo indica anche la zona urbanistica 4F del Municipio Roma III di Roma Capitale\nGeografia fisica.\nTerritorio.\nSi trova nell'area nord del comune, a ridosso ed internamente al Grande Raccordo Anulare.\nLa zona confina:\nGeografia antropica.\nUrbanistica.\nNel territorio di Casal Boccone si estende l'omonima zona urbanistica 4F e, a sud, una piccola area della zona 4C Monte Sacro Alto."}
{"id": "893986", "revid": "155634", "url": "https://it.wikipedia.org/wiki?curid=893986", "title": "Tor San Giovanni", "text": "Tor San Giovanni \u00e8 la quinta zona di Roma nell'Agro Romano, indicata con Z. V.\nIl toponimo indica anche la zona urbanistica 4O del Municipio Roma III di Roma Capitale.\nPrende il nome da una torre medievale posta nella riserva naturale della Marcigliana.\nGeografia fisica.\nTerritorio.\nSi trova nell'area nord-est del comune, a ridosso del confine con i comuni di Fonte Nuova e Guidonia Montecelio, sul lato ovest della via Nomentana.\nLa zona confina:\nGran parte della zona urbanistica si estende sulla zona Z. III Marcigliana (zona di Roma) e confina:\nGeografia antropica.\nUrbanistica.\nNel territorio della zona di Tor San Giovanni si estende l'area sud dell'omonima zona urbanistica 4O.\nSuddivisioni storiche.\nDel territorio della zona di Tor San Giovanni fa parte la parte nord dell'area extraurbana di Sant'Alessandro."}
{"id": "893988", "revid": "1573940", "url": "https://it.wikipedia.org/wiki?curid=893988", "title": "Palazzo Mosca", "text": "Palazzo Mosca di Pisa si trova sul Lungarno Gambacorti 2-3 e su via Toselli.\nStoria e descrizione.\nUn documento del 1302 ricorda come nel luogo dove oggi sorge il palazzo il ricco mercante Mosca da San Gimignano fece costruire la sua \"domus sontuosa\", accorpando e ristrutturando alcuni caseggiati pi\u00f9 antichi che aveva acquistato.\nAncora si distinguono sulla facciata i profili dei pilastri e degli archi in pietra che sono l'ossatura dell'edificio: un grande arco a tutto senso in mattoni, su pilastri in pietra verrucana, affiancato a un arco a sesto acuto in pietra, il tutto poggiante sugli archi ribassati del solaio del primo piano (le tracce di uno in cotto mostrano la ghiera decorata a rilievo). Le finestre, con cornici decorate da volute, sono pi\u00f9 recenti, mentre su via Toselli si possono ancora vedere le sagome delle antiche aperture ormai tamponate, come una quadrifora."}
{"id": "893989", "revid": "125433749", "url": "https://it.wikipedia.org/wiki?curid=893989", "title": "Settecamini", "text": "Settecamini \u00e8 la sesta zona di Roma nell'Agro Romano, indicata con Z. VI.\nIl toponimo indica anche una frazione di Roma Capitale e la zona urbanistica 5L del Municipio Roma IV.\nGeografia fisica.\nTerritorio.\nSi trova nell'area est del comune, a ridosso ed esternamente al Grande Raccordo Anulare, sul lato est della via Nomentana, al confine con il comune di Guidonia Montecelio.\nLa zona confina:\nLa zona urbanistica confina:\nStoria.\nNasce come borgata rurale ai primi del novecento su territori di propriet\u00e0 del duca Leopoldo Torlonia.\nFurono edificate dallo Stato alcune case con terreno agricolo annesso e furono assegnate ai combattenti reduci della prima guerra mondiale.\nIn epoca medievale la localit\u00e0 veniva chiamata \"Campo dei Sette Fratelli\" o \"Forno dei Septe Fratri\" in relazione alla leggenda di santa Sinforosa e dei suoi sette figli fatti uccidere dall'imperatore Adriano (Crescente, Eugenio, Giuliano, Giustino, Nemesio, Primitivo e Statteo).\nSuccessivamente venne chiamata Forno o Osteria del Forno in riferimento al casale posto a sud della Tiburtina, che oggi viene indicato come Casale di Settecamini.\nIl toponimo attuale inizia a essere usato solo a partire dalla seconda met\u00e0 dell'800 e il dizionario toponomastico lo indica derivante: \u00abDa sette camini su di un caseggiato chiamato \"il Fornaccio\"\u00bb.\nGeografia antropica.\nUrbanistica.\nNel territorio di Settecamini si estendono le zone urbanistiche 5I Sant'Alessandro e l'omonima 5L.\nSuddivisioni storiche.\nDel territorio di Settecamini fanno parte la frazione di Case Rosse e le aree urbane di Casal Monastero e Sant'Alessandro.\nOdonomastica.\nNell'area di Casal Monastero, lungo la via Nomentana, gli odonimi si riferiscono a citt\u00e0 (antiche e moderne) della Sabina ed a personaggi correlati a questa regione (cui la stessa via Nomentana conduce), mentre altri odonimi nell'area contigua alla via Tiburtina sono stati desunti dall'antica storia di Tivoli. Le altre strade e piazze della zona sono prevalentemente dedicate a poeti e scrittori medievali, a centri dell'Abruzzo e del Molise (nella frazione di Case Rosse) ed a scienziati ed ingegneri (nell'area del Tecnopolo). Gli odonimi della zona possono raggrupparsi nelle seguenti categorie:\nInfrastrutture e trasporti.\nFerrovie.\nFra il 1879 e il 1934 Settecamini era servita da una stazione della tranvia Roma-Tivoli."}
{"id": "893992", "revid": "767487", "url": "https://it.wikipedia.org/wiki?curid=893992", "title": "Autaugaville", "text": "Autaugaville \u00e8 un paese dell'Alabama, situato nella contea di Autauga. La popolazione al censimento del 2000 era di 820 abitanti. La stima dell'U.S. Census Bureau relativa al 2005 \u00e8 di 865 abitanti.\nGeografia fisica.\nAutaugaville \u00e8 situata a 32\u00b025'57\" N, 86\u00b039'12\" O. L'U.S. Census Bureau certifica che il paese occupa un'area totale di 20,50\u00a0km\u00b2, di cui 20,00\u00a0km\u00b2 composti da terra e i rimanenti 0,50\u00a0km\u00b2 composti di acqua.\nSociet\u00e0.\nEvoluzione demografica.\nAl censimento del 2000, risultano 820 abitanti, 316 nuclei familiari e 219 famiglie residenti nel paese. La densit\u00e0 della popolazione \u00e8 di 40,00 ab./km\u00b2. Ci sono 384 alloggi con una densit\u00e0 di 19,20/km\u00b2. La composizione etnica della citt\u00e0 \u00e8 32,32% bianchi, 65,98% neri o afroamericani, 0,24% nativi americani, 0,24% di altre razze, e 1,22% meticci. Lo 0,98% della popolazione \u00e8 ispanica.\nDei 316 nuclei familiari, il 34,50% ha figli di et\u00e0 inferiore ai 18 anni che vivono in casa, il 39,60% sono coppie sposate che vivono assieme, il 25,00% \u00e8 composto da donne con marito assente, e il 30,40% sono non-famiglie. Il 28,50% di tutti i nuclei familiari \u00e8 composto da singoli e il 13,60% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,59 mentre la dimensione media di una famiglia \u00e8 di 3,18.\nLa suddivisione della popolazione per fasce d'et\u00e0 \u00e8 la seguente: 31,10% sotto i 18 anni, 8,90% dai 18 ai 24, 26,50% dai 25 ai 44, 20,20% dai 45 ai 64, e 13,30% oltre i 65 anni. L'et\u00e0 media \u00e8 33 anni. Per ogni 100 donne ci sono 86,40 uomini. Per ogni 100 donne sopra i 18 anni ci sono 78,80 uomini.\nIl reddito medio di un nucleo familiare \u00e8 di 22.563$, mentre per le famiglie \u00e8 di 35.417$. Gli uomini hanno un reddito medio di 29.688$ contro i 19.821$ delle donne. Il reddito pro capite del paese \u00e8 di 12.586$. Il 27,10% della popolazione e il 27,40% delle famiglie \u00e8 sotto la soglia di povert\u00e0. Sul totale della popolazione, il 31,20% dei minori di 18 anni e il 23,20% di chi ha pi\u00f9 di 65 anni vive sotto la soglia di povert\u00e0."}
{"id": "893993", "revid": "124503983", "url": "https://it.wikipedia.org/wiki?curid=893993", "title": "Repubblica Socialista di Serbia", "text": "Repubblica Socialista di Serbia (in serbo-croato: Socijalisti\u010dka Republika Srbija / \u0421\u043e\u0446\u0438\u0458\u0430\u043b\u0438\u0441\u0442\u0438\u0447\u043a\u0430 \u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430 o \"SR Srbija\" / \u0421\u0420 \u0421\u0440\u0431\u0438\u0458\u0430, ed in forma pi\u00f9 contratta \"SRS / \u0421\u0420\u0421\") \u00e8 la denominazione che la Serbia ebbe in seno alla Repubblica Socialista Federale di Jugoslavia dal 1963 al 1990. In precedenza, dal 1945 al 1963 la sua denominazione era Repubblica Popolare di Serbia (\"Narodna Republika Srbija\"; cirillico: \"\u041d\u0430\u0440\u043e\u0434\u043d\u0430 \u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430\") quando la denominazione dello Stato jugoslavo era quella di Repubblica Federativa Popolare di Jugoslavia.\nDella \"Repubblica Socialista di Serbia\" facevano parte anche le provincie autonome della Voivodina, con capitale Novi Sad, costituita nel 1963, e del Kosovo, con capitale Pristina, costituita nel 1974. Le due provincie autonome vennero incorporate nella Serbia nel 1945, con la denominazione di Provincia Autonoma della Voivodina e di Provincia Autonoma di Kosovo e Metochia, e la zona della Serbia centrale prese il nome di \"\"U\u017ea Srbija\", termine che all'inizio degli anni novanta venne sostituito con il nuovo termine di \"Centralna Srbija\"\" che viene attualmente utilizzato in tutte le pubblicazioni ufficiali del governo Serbo.\nNel 1990 dopo il referendum costituzionale assunse la denominazione di Repubblica di Serbia (Republika Srbija) che mantenne anche dopo il 1992, quando in seguito alle guerre jugoslave lo Stato jugoslavo si dissolse ed insieme al Montenegro diede vita ad una nuova federazione che prese il nome di Repubblica Federale di Jugoslavia che a sua volta dal 2003 avrebbe preso il nome di Serbia e Montenegro.\nStoria.\nIstituzione.\nRepubblica Popolare di Serbia.\nNell'aprile 1945, l'Assemblea antifascista per la liberazione nazionale cre\u00f2 ufficialmente lo Stato Federato di Serbia () all'interno della Jugoslavia. Nel gennaio del 1946, dopo l'adozione della prima costituzione federale jugoslava, lo Stato Federato di Serbia fu rinominato in \"Repubblica Popolare di Serbia\" () e furono create due unit\u00e0 autonome, la Provincia Autonoma della Voivodina e la Provincia Autonoma di Kosovo e Metochia. Tuttavia, la suddiviosne della Jugoslava aveva lasciato gran parte della popolazione serba al di fuori della Repubblica Popolare, in particolare quella situata nelle repubbliche popolari di Croazia e Bosnia ed Erzegovina.\nRepubblica Socialista di Serbia.\nNel 1963, cambi\u00f2 nome in \"Repubblica Socialista di Serbia\" () mentre le due province divennero la Provincia Socialista Autonoma della Voivodina e la Provincia Socialista Autonoma di Kosovo e Metochia. Con la presenza delle due province, furono riconosciute le minoranze etniche locali albanese nel Kosovo, ungherese nella Voivodina.\nRiforme.\nLe riforme proposte dal governo centrale per una maggiore autonomia dei consigli operai nella gestione delle fabbriche, furono appoggiate dai leader di partito pi\u00f9 giovani che valse loro l'appellativo di \"liberali serbi\". Questi ebbero un'opposizione iniziale da parte della generazione pi\u00f9 anziana, rappresentata dall'ex ministro degli interni Aleksandar Rankovi\u0107. Quest'ultimo \u00e8 stato vice premier della Jugoslavia (1949-1963) e capo della polizia segreta UDBA fino al 1966, quando fu coinvolto in uno scandalo assieme ad altre cariche del partito e quindi espulso dalla Lega dei Comunisti di Jugoslavia, con l'accusa di complotto e abuso di potere. L'opposizione della nuova sinistra alle riforme di mercato aument\u00f2 con le richieste della Scuola della prassi, formata da intellettuali marxisti e sostenute dagli studenti dell'Universit\u00e0 di Belgrado.\nDopo la primavera croata del 1971, quasi l'intera leadership liberale e nazionalista della Lega dei Comunisti di Serbia fu rimossa.\nNel 1974 fu adottata una nuova costituzione che aument\u00f2 l'autonomia e il potere delle province il cui status non poteva essere cambiato senza l\u2019approvazione da parte delle due assemblee provinciali. In questo modo, secondo le autorit\u00e0 federali la Serbia sarebbe stata istituzionalmente pi\u00f9 debole e si sarebbero evitati conflitti interni. Per la prima volta fu istituita la carica di un presidente serbo, a capo della Presidenza della Repubblica Socialista di Serbia. L'assemblea elesse 15 membri della presidenza e un presidente con mandato quadriennale, successivamente biennale. Fu creata inoltre la Provincia Socialista Autonoma del Kosovo.\nCrisi.\nPer la maggior parte della sua esistenza nella RSFJ, la Serbia \u00e8 stata fedele e generalmente subordinata al governo centrale, ma dopo la morte di Josip Broz Tito nel 1980, il nazionalismo albanese e serbo in Kosovo inizi\u00f2 ad essere pi\u00f9 influente. Nel 1981, nella SAP Kosovo scoppiarono proteste che richiedevano lo status di repubblica e la Lega dei Comunisti non riusc\u00ec a trovare un accordo comune. Allo stesso tempo, inizi\u00f2 la crisi economica in Jugoslavia e i leader non riuscirono ad avviare riforme a causa dell'instabilit\u00e0 politica del paese.\nI comunisti pi\u00f9 tradizionali sostenevano il presidente Ivan Stamboli\u0107, che auspicava a una neutralit\u00e0 continua come mezzo per risolvere le dispute etniche, mentre i membri pi\u00f9 radicali e filo-nazionalisti supportarono Slobodan Milo\u0161evi\u0107, favorevole alla protezione dei serbo-kosovari messi sotto pressione dai separatisti albanesi. Milo\u0161evi\u0107 sfrutt\u00f2 il sentimento popolare e l'opposizione al separatismo kosovaro albanese per riunire un gran numero di sostenitori e cercare di rovesciare la leadership comunista in Voivodina, Kosovo e Montengro. Successivamente, Milo\u0161evi\u0107 fu nominato leader del SKS e fece pressioni al governo jugoslavo affinch\u00e9 gli affidasse i poteri d'emergenza per trattare con i separatisti kosovari albanesi. Inoltre, ridusse l'autonomia delle province di Kosovo e Voivodina e impose come loro rappresentanti dei politici a lui fedeli.\nNel 1988 e nel 1989, con una serie di golpe contro la leadership comunista (nota come rivoluzione antiburocratica) in Voivodina, Kosovo e Montenegro, i governi autonomi furono sostituiti da altri pi\u00f9 nazionalisti. Gli attacchi, guidati dal nazionalista serbo Slobodan Milo\u0161evi\u0107, furono condannati dai governi comunisti delle repubbliche occidentali della Jugoslavia (in particolare dalle RS di Slovenia e Croazia), che riuscirono a resistere ai tentativi di espansione della rivolta nei loro territori e si posero contro Milo\u0161evi\u0107.\nIndipendenza.\nNel 1989, Milo\u0161evi\u0107 fu eletto presidente della Presidenza di Stato della Serbia e chiese l'intervento in Kosovo del governo federale a favore della Serbia, tramite la spedizione dell'Esercito Popolare Jugoslavo per sopprimere il separatismo nella provincia. Allo stesso tempo, furono proposte diverse riforme del sistema elettorale federale e la Serbia appoggi\u00f2 il sistema \"un cittadino, un voto\", che avrebbe dato un maggior potere di voto ai Serbi. In quel momento, le tensioni etniche in Jugoslavia aumentarono, la Lega dei Comunisti inizi\u00f2 a perdere sempre di pi\u00f9 la propria influenza sul paese e le istituzioni federali persero il controllo della situazione. Nel 1989, l'Assemblea della Repubblica Socialista di Serbia vot\u00f2 a favore degli emendamenti costituzionali che ridimensionarono l'autonomia per le province di Voivodina e Kosovo.\nAl congresso della Lega dei Comunisti di Jugoslavia del 1990, Milo\u0161evi\u0107 e i suoi rappresentanti subordinati per la Voivodina, Kosovo e la RS di Montenegro tentarono di silenziare l'opposizione della RS Slovena contraria alle azioni contro la leadership kosovara albanese, bloccando tutte le riforme proposte dagli Sloveni. La tattica si dimostr\u00f2 un fallimento e la Slovenia, assieme alla Croazia, si separ\u00f2 dall'SKJ.\nNel 1990, mentre le diverse repubbliche federali iniziarono a dichiarasi indipendenti dalla Jugoslavia socialista, la RS Serba fu rinominata in \"Repubblica di Serbia\" () e Slobodan Milo\u0161evi\u0107 fu eletto come primo presidente della repubblica nel dicembre dello stesso anno.\nNel 1992, la Serbia divenne, assieme al Montenegro, una repubblica costituente della nuova Repubblica Federale di Jugoslavia.\nAmministrazione.\nLa Repubblica Socialista di Serbia era divisa in nove regioni e in due provincie autonome: la Provincia Socialista Autonoma della Voivodina e la Provincia Socialista del Kosovo. La Serbia centrale, compresa tra le due province autonome, veniva generalmente chiamata come \"Serbia propria\" (\"U\u017ea Srbija\").\nBelgrado era sia la capitale della RS Serba e sia della Repubblica Socialista Federale di Jugoslavia.\nNel corso degli anni, la RS Serba cambi\u00f2 pi\u00f9 volte la propria organizzazione territoriale. Nel settembre 1945, fu divisa in 16 distretti e aree della citt\u00e0 di Belgrado. I distretti municipali erano quelli di Belgrado, Valjevo, Vranje, Kragujevac, Kru\u0161evac, Leskovac, Moravia (Jagodina), Novi Pazar, Ni\u0161, Pirot, Podrinje (\u0160abac), Po\u017earevac, Timok (Zaje\u010dar), Toplice (Prokuplje), U\u017eice e \u010ca\u010dak.\nNel 1966 le citt\u00e0 divennero unit\u00e0 territoriali di base. Nel 1975, l'anno successivo all'adozione della nuova costituzione jugoslava, nacquero le comunit\u00e0 intercomunali-regionali (MRZ), formate dalla libera associazione dei comuni, e ne esistevano otto nel territorio della Serbia centrale, esclusa la citt\u00e0 di Belgrado:\nPolitica.\nNella Repubblica Socialista, l'unico partito politico legale era la Lega dei Comunisti di Serbia (SKS), che faceva parte della Lega dei Comunisti di Jugoslava (SKJ). L'SKS rimase relativamente stabile e fedele all'SKJ fino alla fine degli anni ottanta, quando il partito si divise di fronte alle proteste in Kosovo e ai conflitti tra Albanesi e Serbi.\nCultura.\nMusica.\nIl governo della Repubblica socialista di Serbia invest\u00ec molto nella cultura e nello sport. Tra i principali cantanti della musica folk vi erano: Tozovac, Cune Gojkovi\u0107, Silvana Armenuli\u0107, Lepa Luki\u0107, Toma Zdravkovi\u0107 e Miroslav Ili\u0107. La musica pop fu resa popolare in Serbia da artisti come Djordje Marjanov\u0107, Lola Novakovi\u0107, Miki Jevremovi\u0107, Nada Knezevi\u0107, Dusan Jaksi\u0107, Dragan Stojni\u0107, Boba Stefanovi\u0107, Leo Martin e Bisera Veletanli\u0107. Tra i principali interpreti della musica rock vi erano: Korni i YU grupa, Smak, Riblja \u010dorba, EKV, Bajaga i Instruktori, Kerber, Galija, \u0110or\u0111e Bala\u0161evi\u0107 e Oliver Mandi\u0107.\nReligione.\nNonostante vigesse l'ateismo di Stato, le attivit\u00e0 e gli impegno religiosi non erano vietati dalla legge. Il clero aveva il diritto di impegnarsi politicamente attraverso l'appartenenza all'Alleanza socialista dei lavoratori di Jugoslavia (SSRNJ). Legalmente, le comunit\u00e0 e le associazioni religiose erano tenute a prendersi cura dei beni materiali ecclesiastici e dei loro membri. La comunit\u00e0 religiosa pi\u00f9 numerosa era quella ortodossa, ufficialmente registrata come Chiesa ortodossa serba nel registro delle associazioni religiose della Serbia e della Jugoslavia. Oltre all'ortodossia, erano presenti il cattolicesimo, il protestantesimo, l'islam, l'ebraismo e l'ateismo."}
{"id": "893996", "revid": "95049", "url": "https://it.wikipedia.org/wiki?curid=893996", "title": "Tor Cervara", "text": "Tor Cervara \u00e8 la settima zona dell'Agro Romano, indicata con Z. VII.\nIl toponimo indica anche la zona urbanistica 5F del Municipio Roma IV di Roma Capitale.\nGeografia fisica.\nTerritorio.\nSi trova nell'area est del comune, a ridosso e internamente al Grande Raccordo Anulare.\nLa zona confina:\nLa zona urbanistica confina:\nStoria.\nIl nome della zona deriva dalla tenuta di Cerbaro, cos\u00ec chiamata perch\u00e9, in epoca romana, vi si dava la caccia ai cervi. Al centro della tenuta vi era il Casale di Tor Cervara noto oggi anche col nome di castello della quiete.\nNel XIX secolo da Tor Cervara partiva una mascherata che arrivava alle mura di Roma. Vi partecipavano gli artisti, mascherati da militari, con armi di legno e lame di stagnola. Vi erano anche \"ordini militari\": l'ordine del bajocco e del mezzo bajiocco. Del primo si fregiava, nelle grandi occasioni, Bertel Thorvaldsen. Era organizzata dagli artisti di lingua tedesca.\nGeografia antropica.\nUrbanistica.\nNel territorio di Tor Cervara, oltre l'omonima zona urbanistica 5F, si estende parte della zona 5D Tiburtino Sud, nella quale si trova l'area est di Colli Aniene.\nOdonomastica.\nGli odonimi della zona si riferiscono principalmente a politici italiani (nell'area di Colli Aniene), artisti e personaggi dei poemi virgiliani. Nella porzione settentrionale della zona, nei pressi del confine con il Quartiere San Basilio, alcune strade portano i nomi di paesi del Lazio e di industriali. Gli odonimi della zona possono essere raggruppati nelle seguenti categorie:"}
{"id": "893997", "revid": "125819967", "url": "https://it.wikipedia.org/wiki?curid=893997", "title": "Tor Sapienza", "text": "Tor Sapienza \u00e8 l'ottava zona di Roma nell'Agro romano, indicata con Z. VIII.\nIl toponimo indica anche la zona urbanistica 7C del Municipio Roma V.\nGeografia fisica.\nTerritorio.\nSi trova nell'area est del comune, a ridosso ed internamente al Grande Raccordo Anulare, tra la via Prenestina e il tratto urbano dell'autostrada A24.\nIl territorio \u00e8 idealmente diviso in quattro quadranti separati a croce da nord a sud dalla omonima via di Tor Sapienza e da ovest a est dalla via Collatina.\nLa zona confina:\nLa zona urbanistica confina:\nStoria.\nNel XIII secolo, tra la via Collatina e la via Prenestina sorse una torre quadrata in laterizio, con stipiti in travertino e merlata. Il secolo successivo, la storica famiglia Boccamazzi vi costru\u00ec il casale Bucchamatiis. Questo fu successivamente venduto all'Ospedale Santo Spirito.\nIl 15 agosto 1457 fu, quindi, acquistato dal cardinale Domenico Pantagati detto Capranica, che lo affid\u00f2 agli studenti perugini del Collegio di San Girolamo. Questi lo rinominarono in \"Sapienza nuova\".\nDa ci\u00f2 la torre del casale fu rinominata in \"Tor Sapienza\".\nL'attuale nucleo urbano si form\u00f2 negli anni venti, ad opera di un ferroviere molisano antifascista, Michele Testa, che cre\u00f2 la \"Cooperativa Tor Sapienza dell'Agro Romano\", realizzando prima 25 abitazioni economiche, quindi un altro centinaio.\nIl 20 maggio 1923 fu inaugurata la borgata di Tor Sapienza, costruita regolarmente ed attrezzata di una scuola, una farmacia ed una condotta medica.\nDurante la seconda guerra mondiale la torre fu utilizzata dall'esercito tedesco come deposito di munizioni. Al momento della ritirata il deposito di munizioni fu fatto brillare e questo caus\u00f2 il crollo totale dell'alta torre centrale. Questa esplosione caus\u00f2 inoltre l'inagibilit\u00e0 di numerose gallerie che si trovavano sotto ed intorno alla torre.\nAlla fine degli anni novanta il nuovo proprietario della torre, sotto la supervisione dell'Accademia di belle arti, ha eseguito una profonda ristrutturazione della cinta esterna della torre riportandola al suo splendore originale. La ristrutturazione ha comportato l'eliminazione totale dei merli quadrati in cima alle mura.\nDa via Francesco Paolo Michetti oggi \u00e8 possibile ammirare la bellezza delle imponenti mura rivestite nella parte inferiore (parte verticale) con pezzi di pietra lavica e la parte superiore (parte inclinata) con pezzi di travertino. L'interno, ristrutturato per ospitare un locale commerciale, \u00e8 realizzato in architettura moderna con copertura in vetro.\nGeografia antropica.\nUrbanistica.\nNel territorio di Tor Sapienza, oltre l'omonima zona urbanistica 7C, si estendono l'intera zona urbanistica 7D La Rustica, i settori nord delle zone urbanistiche 7B Alessandrina, dove insistono i piani di zona B34 Casale Rosso e B46 Casale Rosso 2, 7H Omo, dove insiste il piano di zona C24 Via Longoni e, infine, il settore sud-est della zona 5D Tiburtino Sud.\nOdonimia.\nLa maggior parte delle strade della zona sono dedicate ad artisti (essenzialmente pittori) italiani e a missionari. Sono presenti anche alcune vie a tema entomologico e zoologico e altre che prendono il nome da personaggi dell'Eneide e delle Egloghe virgiliane, nonch\u00e9 da antiche famiglie o da altre figure."}
{"id": "893999", "revid": "205250", "url": "https://it.wikipedia.org/wiki?curid=893999", "title": "Loles Le\u00f3n", "text": "Biografia.\nTrasferitasi da Barcellona a Madrid per intraprendere la carriera di attrice, conobbe il regista Pedro Almod\u00f3var che la ingaggi\u00f2 per il film \"Donne sull'orlo di una crisi di nervi\" del 1988. L'incarico le valse la conferma anche per la pellicola \"L\u00e9gami!\" del 1990, nel quale rivest\u00ec ancora il ruolo di attrice non protagonista.\nInterprete di alcune serie tv spagnole tra cui \"Aqui no hay quien viva\", campione assoluto negli ascolti, ricevette nel 2003 un Fotogramas de Plata come miglior attrice televisiva e, nel 2004, il premio al Festival del Cinema di Girona come miglior attrice protagonista nel cortometraggio \"Implicaci\u00f2n\" di Juli\u00e1n Quintanilla."}
{"id": "894009", "revid": "219110", "url": "https://it.wikipedia.org/wiki?curid=894009", "title": "Casa del Nero", "text": "Casa del Nero a Pisa si trova tra via Toselli e piazza dei Facchini.\nStoria e descrizione.\nL'edificio \u00e8 composto da due costruzioni antecedenti, una del XII secolo (su via Toselli) e una del XIII (su piazza dei Facchini).\nIl prospetto su via Toselli mostra chiaramente le strutture portanti, con pilastri in pietra verrucana sui quali si appoggiano gli archi di scarico ribassati che sostengono i solai dei vari piani. In cima al pilastro centrale campeggia uno stemma.\nSu piazza dei Facchini, invece, l'edificio presenta porzioni meno evidenti di archi e di un pilastro, in cotto come il resto della muratura a vista. Al secondo piano sono visibili due monofore."}
{"id": "894010", "revid": "7", "url": "https://it.wikipedia.org/wiki?curid=894010", "title": "Al\u00ed Agca", "text": ""}
{"id": "894011", "revid": "118043185", "url": "https://it.wikipedia.org/wiki?curid=894011", "title": "Orazio Alfani", "text": "Biografia.\nArtista soprattutto manierista, sub\u00ec molti influssi dal Rosso Fiorentino, dal Parmigianino e da Raffaellino del Colle.\nVeniva da una tradizione familiare legata alla pittura, suo padre Domenico di Paris Alfani e suo fratello Cesare erano, infatti, dei pittori conosciuti a livello locale. Figlio naturale, fu legittimato dal perugino Domenico nel 1520.&lt;br&gt; Si dedic\u00f2 anche all'arte dello stucco e all'architettura. Sebbene meno noto del padre, con cui sempre collabor\u00f2, veniva giudicato come uno dei pittori pi\u00f9 vicini a Raffaello.\nLavor\u00f2 per molti anni a Trapani (il tabernacolo nella chiesa dell'Annunziata) e a Palermo, dove prese parte a dei lavori nel duomo (tribuna), nella chiesa di San Pietro Martire e nel palazzo Rau.\nNel 1545, al suo ritorno in Umbria, venne eletto camerlengo dell'Arte dei Pittori e poco dopo gli fu commissionato un \"san Sebastiano\" dipinto per la cattedrale di san Lorenzo in Perugia.\nPer la chiesa perugina di san Pietro realizz\u00f2 le seguenti opere: gli affreschi con la vita dei SS. Pietro e Paolo e altri tre dipinti purtroppo perduti. Insieme all'anziano padre dipinse due tavole per san Francesco al Prato, oltre al ricordato \"san Sebastiano\".\nNel 1573 fond\u00f2, insieme a Raffaele Sozi, l'Accademia di Belle Arti, tuttora attiva, seconda solo a quella fiorentina.\nNel 1576, in seguito alla scomparsa di Vincenzo Danti fu nominato \"pubblico architetto\". Contribu\u00ec, altres\u00ec, alla decorazione del santuario di Mongiovino, presso Panicale, e agli arredi pittorici della chiesa di santa Maria delle Lagrime in Trevi. Dipinse per l'oratorio di san Bernardino una replica della Pala Baglioni di Raffaello Sanzio. Mor\u00ec nel 1583, a 73 anni, a Roma, dove si era recato per motivi di lavoro e non si conosce il luogo di sepoltura.\nUn ipotetico affresco di Orazio Alfani, rinvenuto nella Rocca Paolina, \u00e8 stato posto al centro delle vicende del \"paranormal romance\" \"La stanza del dipinto maledetto\", dello scrittore bolognese Corrado Spelli. Ambientato nella Perugia d'oggi e dei Baglioni del 1540, il dipinto si ispira alla guerra tra la citt\u00e0 e il papa Paolo III. L'atmosfera perugina, nel testo, \u00e8 spesso fosca, buia, inquietante ed immobile nel Medioevo."}
{"id": "894012", "revid": "110157", "url": "https://it.wikipedia.org/wiki?curid=894012", "title": "CRLF1", "text": "Il CRLF1 (\"Cytokine receptor-like factor1\") \u00e8 un componente del DNA umano le cui mutazioni sono la causa della sindrome di Crisponi, malattia genetica rarissima a carattere autosomico recessivo.\nLa sindrome comporta una contrazione muscolare diffusa ma pi\u00f9 marcata sui muscoli facciali con impossibilit\u00e0 a deglutire, camptodattilia e contrazioni delle dita delle mani, ipertemia che nella maggior parte dei casi causa la morte dei soggetti nei primi mesi di vita, scoliosi marcate, sudorazione e forte intolleranza alle alte temperature.\nLa quasi totalit\u00e0 dei casi \u00e8 stata riscontrata in Sardegna."}
{"id": "894013", "revid": "117557130", "url": "https://it.wikipedia.org/wiki?curid=894013", "title": "Repubblica Socialista di Montenegro", "text": "Con il termine Repubblica Socialista di Montenegro - in lingua serbocroata: Socijalisti\u010dka Republika Crna Gora / \u0421\u043e\u0446\u0438\u0458\u0430\u043b\u0438\u0441\u0442\u0438\u0447\u043a\u0430 \u0420\u0435\u043f\u0443\u0431\u043b\u0438\u043a\u0430 \u0426\u0440\u043d\u0430 \u0413\u043e\u0440\u0430 o \"SR Crna Gora\" / \u0421\u0420 \u0426\u0440\u043d\u0430 \u0413\u043e\u0440\u0430 ed in forma pi\u00f9 contratta \"SRCG / \u0421\u0420\u0426\u0413\" - indichiamo il nome che l'attuale Montenegro ebbe in seno alla ex Jugoslavia dal 1963 al 1992. La capitale era Titograd l'odierna Podgorica.\nLa \"Repubblica Socialista di Montenegro\" con la denominazione di Repubblica Popolare di Montenegro fu una delle sei repubbliche che fondarono la Repubblica Federativa Popolare di Jugoslavia nel 1944; prese la denominazione di \"Repubblica Socialista di Montenegro\" in seguito alla costituzione del 1963 con cui la federazione prendeva il nome di Repubblica Socialista Federale di Jugoslavia.\nCon la fine del regime socialista e la dissoluzione della Jugoslavia, nel 1992, con la denominazione di Repubblica di Montenegro, diede vita insieme alla Repubblica di Serbia ad una nuova federazione denominata Repubblica Federale di Jugoslavia."}
{"id": "894018", "revid": "767487", "url": "https://it.wikipedia.org/wiki?curid=894018", "title": "Palazzo Alliata", "text": "Palazzo Alliata si trova sul lungarno Gambacorti, angolo via Mazzini, a Pisa.\nIl palazzo attuale \u00e8 il frutto dell'accorpamento di varie costruzioni medievali, risalenti all'XI o al XII secolo. Risalta chiaramente sulla facciata l'ossatura medievale, composta da piedritti in pietra verrucana tra i quali cono inseriti gli archi di sostegno dei piani e del tetto, alcuni a sesto acuto, altri a sesto ribassato, sia in pietra che in cotto. Sono visibili anche alcune architravi marcapiano. Le finestre attuali invece risalgono al Seicento.\nSu via Mazzini sono ben visibili i diversi edifici che oggi compongono la struttura, con strutture molto diverse. Su uno si aprivano numerose monofore e una bifora, quasi a creare un loggiato."}
{"id": "894019", "revid": "1719883", "url": "https://it.wikipedia.org/wiki?curid=894019", "title": "Sagra", "text": ""}
{"id": "894022", "revid": "599013", "url": "https://it.wikipedia.org/wiki?curid=894022", "title": "Krasimir \u010comakov", "text": "Carriera.\nClub.\nCresciuto calcisticamente nella squadra della sua citt\u00e0 natale, il Marica Plovdiv, esordisce nella massima serie bulgara nella stagione 1996-1997.\nDal 1997 al 2001 gioca nel , con la cui maglia si mette in luce e guadagna le prime convocazioni in nazionale.\nNel 2001 viene acquistato dal Lecce, che lo gira immediatamente in prestito al , nella Serie B italiana. Prelevato nell'ambito dell'operazione che porta nella citt\u00e0 romagnola Emiliano Biliotti, la stagione della sua squadra termina con la retrocessione.\nRientrato al Lecce, dove non viene ancora utilizzato, \u00e8 poi ceduto ancora in prestito ai greci del Panionios.\nDal 2002 torna in Italia per giocare nelle serie minori con il Boca San Lazzaro.\nNel gennaio 2007 viene mandato in prestito al Pizzighettone, in Serie C1. A fine stagione viene acquistato alla Cremonese.\nIl 2 febbraio 2009 passa al Lecco.\nNel 2010 fa ritorno in patria allo Spartak Plovdiv.\nNell'ottobre 2010 rientra in Italia dove disputa il campionato di Promozione militando nelle file dello Zola Predosa.\nNell'estate 2012 fa, all'et\u00e0 di 35 anni, un doppio salto di categoria e approda al Castenaso, in serie D, tornando vicino all'amata San Lazzaro di Savena, dove fu per anni l'idolo dei tifosi.\nNazionale.\nHa giocato nella Nazionale bulgara, esordendo nel Torneo dell'indipendenza il 20 luglio 1995.\nSi \u00e8 messo in luce soprattutto nel periodo delle qualificazioni al , dove ha messo a segno 2 gol contro ed .\nVanta in tutto 18 presenze in nazionale, condite da 5 reti."}
{"id": "894024", "revid": "15756", "url": "https://it.wikipedia.org/wiki?curid=894024", "title": "Colomba Antonietti", "text": "Biografia.\nColomba Antonietti, nata a Bastia Umbra, figlia del fornaio Michele e di Diana Trabalza, giovanissima si trasfer\u00ec con la famiglia a Foligno.\nA Foligno, appena quindicenne conobbe il conte Luigi Porzi, cadetto delle truppe pontificie, con cui condivideva il cortile di casa. I due si parlavano dalle finestre delle rispettive stanze, e si incontrarono pi\u00f9 volte scambiandosi una promessa di matrimonio, come riveler\u00e0 Porzi molti anni dopo. Tuttavia, il diverso ceto cui le due famiglie appartenevano \u2013 ricca e nobile quella di Luigi, originaria di Imola, borghese quella di Colomba \u2013 determinava l'ostilit\u00e0, verso questa unione, tanto dei Porzi che degli Antonietti. Dopo che i giovani furono sorpresi a parlare tra loro dalle finestre, scoppi\u00f2 uno scandalo in seguito al quale il giovane fu trasferito a Senigallia. Tuttavia, il provvedimento non riusc\u00ec ad impedire le nozze.\nNella Chiesa della Misericordia di Foligno, all'una di notte del 13 dicembre 1846 Colomba spos\u00f2 Luigi Porzi. Alla celebrazione erano assenti quasi tutti i parenti degli sposi (con l'unica eccezione del fratello di lei, Feliciano).\nI novelli sposi partirono subito alla volta di Bologna, citt\u00e0 in cui abitava la madre di Porzi, ma vi rimasero solo due mesi, prima di trasferirsi a Roma, dov'era di stanza il battaglione di Luigi, promosso tenente. Giunto a Roma, il militare fu arrestato per avere contratto matrimonio senza la necessaria autorizzazione e rinchiuso a Castel Sant'Angelo con lo stipendio dimezzato. L'intervento di un suo zio, prelato, permise di revocare quest'ultima misura, ma Porzi dovette scontare ugualmente la reclusione, alleviata dalle quotidiane visite della moglie.\nNel 1848- 1849 il marito ader\u00ec alla Repubblica Romana. Colomba, romantica figura, per combattere al suo fianco si tagli\u00f2 i capelli e si vest\u00ec da uomo indossando l'uniforme da bersagliere.\nInizialmente partecip\u00f2 alla Battaglia di Velletri (18 - 19 maggio 1849) e di Palestrina, contro le truppe borboniche, dimostrando intelligenza, coraggio e valore, tanto da meritarsi l'elogio di Giuseppe Garibaldi.\nTornata a Roma, si impegn\u00f2 nel soccorso dei feriti pur continuando a combattere; nell'assedio di Porta San Pancrazio mor\u00ec sotto il fuoco dell'artiglieria francese, in difesa della Repubblica Romana. Colpita in pieno da una palla di cannone il 13 giugno, spir\u00f2 pochi istanti dopo tra le braccia del marito; la tradizione vuole che morendo avesse mormorato: \u201cViva l'Italia\u201d.\nDella sua tragica fine scrive Giuseppe Garibaldi nelle sue \"Memorie\":\nLa sera successiva Luciano Manara e lo svedese Hofstetter, giunti in citt\u00e0 per la cena, si imbatterono nel convoglio funebre:\nFu sepolta dapprima nella Chiesa di San Carlo ai Catinari, dove era cappellano don Ugo Bassi; nel 1941 le sue spoglie furono traslate presso il Mausoleo Ossario Garibaldino sul Gianicolo, che accoglie i caduti nelle battaglie per Roma Capitale e per l'Unit\u00e0 d'Italia (1849\u00a0\u2013 1870). Della sua figura tracciarono ammirati ritratti molte personalit\u00e0 del Risorgimento, tra le quali Domenico Guerrazzi, Felice Orsini e Giuseppe Garibaldi che di lei scrisse: \u00abmi fece ricordare la mia povera Anita, la quale essa pure era s\u00ec tranquilla in mezzo al fuoco\u00bb.\nIl marito fugg\u00ec in Sudamerica. Visse inizialmente in Brasile, poi in Uruguay e in Argentina, prima di fare ritorno nuovamente in Uruguay, dove mor\u00ec, nel 1900, a Canas de Montevideo. Nel mezzo secolo trascorso lontano dall'Italia non si rispos\u00f2.\nDue mesi dopo la morte nei combattimenti romani, Luigi Mercantini dedic\u00f2 a Colomba Antonietti un'ode."}
{"id": "894026", "revid": "1573940", "url": "https://it.wikipedia.org/wiki?curid=894026", "title": "Casa Gualandi", "text": "Casa Gualandi \u00e8 un palazzo medievale di Pisa, situato tra il Lungarno Gambacorti e via Sant'Antonio, davanti alla chiesa di Santa Maria della Spina.\nL'edificio, in passato dimora della famiglia pisana dei Gualandi, mostra ancora in facciata la sua ossatura medievale del XII secolo, con alti piedritti in pietra verrucana che arrivano al soffitto, dove sono accennati degli archi a sesto acuto, oggi sostituiti in una successiva trasformazione che vi ha aperto delle finestre. Ai vari piani si vedono gli archi ribassati, realizzati in cotto, che sostenevano i solai dei diversi livelli di calpestio; quelli del secondo piano hanno la ghiera sporgente e decorata. Le grandi finestre rettangolari sono tutte di epoca pi\u00f9 tarda."}
{"id": "894029", "revid": "1005847", "url": "https://it.wikipedia.org/wiki?curid=894029", "title": "UNPSG", "text": "Il Gruppo di supporto alla polizia locale delle Nazioni Unite in Croazia (UNPSG dall'inglese \"United Nations Police Support Group\") \u00e8 stata una missione dell'ONU decisa dal Consiglio di Sicurezza il 19 dicembre 1997 con la risoluzione 1145.\nIl mandato della missione, che inizi\u00f2 ad essere operativa dal 16 gennaio 1998 immediatamente dopo la fine della missione UNTAES, era quello di addestrare la neonata polizia croata nella zona est del paese nel quadro degli Accordi di Dayton.\nLa missione era composta da 114 poliziotti provenienti da: Argentina, Austria, Danimarca, Egitto, Figi, Finlandia, Giordania, Indonesia, Irlanda, Kenya, Lituania, Norvegia, Polonia, Russia, Stati Uniti, Svezia, Svizzera ed Ucraina.\nIl quartier generale della missione, che fu comandata dal generale Halvor Hartz (Norvegia), fu posto a Vukovar; la missione si concluse il 15 ottobre dello stesso anno avendo raggiunto gli obbiettivi prefissati.\nCollegamenti esterni.\nPagina dedicata alla missione"}
{"id": "894030", "revid": "599013", "url": "https://it.wikipedia.org/wiki?curid=894030", "title": "Carlos Cabezas", "text": "Carriera.\nUno dei punti fermi dell'Club Baloncesto M\u00e1laga, dove peraltro nella sua carriera ha sempre giocato, Cabezas, con il team andaluso, ha vinto un campionato spagnolo, una Coppa del Re ed una Coppa Kora\u0107.\nCon la nazionale spagnola di pallacanestro ha vinto una medaglia d'oro ai campionati mondiali del 2006 e una d'argento ed una di bronzo nelle competizioni europee.\nNel luglio del 2009 ha firmato un contratto con i russi del Khimki BC."}
{"id": "894032", "revid": "287204", "url": "https://it.wikipedia.org/wiki?curid=894032", "title": "Alamut (romanzo 1938)", "text": "Alamut \u00e8 un romanzo scritto in lingua slovena dallo scrittore sloveno Vladimir Bartol e pubblicato per la prima volta a Lubiana nel 1938. Sebbene il quadro storico utilizzato da Bartol sia molto approfondito, nel romanzo ritroviamo molti elementi della letteratura d'avventura ma anche frequenti incursioni nelle dottrine filosofico-religiose e nella psicologia.\nTrama.\nLa narrazione prende piede dall'arrivo contemporaneo di due giovinetti, Halima e Tahir, presso la fortezza di Alam\u016bt, luogo misterioso e inespugnabile dove \u1e24asan-i \u1e62abb\u0101\u1e25 sta organizzando un potente esercito attorno alla sua figura ormai profetica tra gli ismailiti dell'Iran. \nLa giovanissima Halima \u00e8 stata venduta ad Hasan, detto il Seyduna, da un mercante caduto in disgrazia di nome Ali con cui la bimba era cresciuta. Il padre di Tahir vuole invece che il figlio, entrando a far parte dell'esercito del Seyduna, vendichi la decapitazione del nonno, che fu seguace ismailita, ordinata da Nizam al-Mulk, visir dei sultani selgiuchidi, i sunniti iraniani.\nI primi capitoli raccontano della formazione dei due giovinetti che, per la ragazza, prevede l'apprendimento di materie filosofiche, religiose e poetiche, ma anche della danza e degli insegnamenti erotici di una vecchia e arcigna cortigiana. Il ragazzo riceve invece una robusta formazione filosofica e religiosa, accompagnata da un durissimo addestramento destinato a renderlo un guerriero invincibile e capace di controllare ogni propria emozione. Entrambi vengono educati nel rigoroso rispetto delle regole di Alamut e alla venerazione totale per il misterioso Hasan, presentato come un profeta alla stregua di Maometto, che non appare mai agli allievi per i quali resta una figura mitica.\n I due giovinetti vivono in luoghi ben distinti di Alamut. La giovane con le sue compagne abita in una sorta di giardino incantato, popolato da animali e fiere addomesticati, assieme ad altre ragazze e ad alcuni eunuchi che fungono da insegnanti. Il ragazzo, invece, in una sorta di caserma nei pressi del cuore della fortezza con altri diciannove allievi destinati a formare un corpo di \u00e9lite e detti \"fedayn\". A loro viene spiegato che l'addestramento durissimo a cui sono sottoposti e l'annullamento della propria volont\u00e0 in favore di una cieca obbedienza ai maestri, verranno ricompensati con l'accesso alle delizie del paradiso di Allah delle cui chiavi Hasan ibn al-Sabbah \u00e8 l'unico uomo sulla terra ad essere in possesso.\nNel corso del racconto scopriamo una serie di dettagli sulla vita del Seyduna che, all'epoca dell'azione, ha sessant'anni, mentre \u00e8 venuto in possesso di Alamut solo da due, con l'intento di approfittare della inespugnabilit\u00e0 della fortezza e per riorganizzare tutto il mondo ismailita, preparando la distruzione dei nemici selgiuchidi.\nLa narrazione subisce un'improvvisa accelerazione nel momento in cui alla fortezza giunge notizia che l'esercito del sultano di Baghdad sta muovendo per espugnare e distruggere Alamut. \u00c8 in questo frangente che il Seyduna appare finalmente ai lettori mentre riceve il messaggero, suo vecchio amico e protettore, che gli consiglia di abbandonare la fortezza e rifugiarsi in India. Malgrado la notizia rappresenti un imprevisto nei piani del capo di Alamut, questi decide che \u00e8 giunto il momento di dare una svolta decisiva al suo progetto che viene via via rivelato a diversi protagonisti e al lettore stesso.\nIl piano, elaborato nei minimi particolari nel corso di un ventennio, \u00e8 il tentativo di mettere in pratica quello che, a detta del Seyduna, sarebbe il nocciolo segreto, ovvero rivelato solo a pochi iniziati, della dottrina ismailita, riassunto nella massima \"Nulla \u00e8 reale, ogni cosa \u00e8 permessa\". Per spiegare questa massima, e il progetto che ne ha ricavato, il Seyduna spiega ai suoi collaboratori pi\u00f9 stretti che nell'arco della sua esistenza egli ha approfondito lo studio di tutte le dottrine religiose, scientifiche e filosofiche alla ricerca della verit\u00e0, giungendo infine alla consapevolezza che nessuna religione o filosofia \u00e8 in grado di far comprendere l'universo all'uomo. Egli ha quindi raggiunto la convinzione che ci\u00f2 che l'uomo veramente persegue per tutta la vita \u00e8 la ricerca del piacere, e che tutto ci\u00f2 che pu\u00f2 fare lo pu\u00f2 fare solo sulla terra, circoscrivendo ad essa tutto il suo universo. Egli ha quindi deciso di essere per la terra ci\u00f2 che Hallah \u00e8 per l'universo. Ha fatto costruire gli splendidi giardini in cui dimorano Halima e le altre fanciulle, erigendo una barriera impenetrabile tra il loro mondo incantato e il resto della fortezza di Alamut: quei giardini verranno utilizzati come premio per i fedayn, per rafforzarne non solo il coraggio ma addirittura il desiderio di morte. In questo modo essi saranno disposti anche all'estremo sacrificio per onorare il Seyduna che unico ne possiede le chiavi. Questo \"miracolo\" verr\u00e0 realizzato con l'aiuto di pasticche di hascisc che, grazie allo stordimento e alle visioni indotte, serviranno a simulare meglio il passaggio temporaneo a una condizione extra-terrena.\nIn occasione del primo tentativo di assalto alla fortezza da parte delle avanguardie turche del sultano selgiuchide, i fedayn vengono consacrati come combattenti e viene loro permesso di partecipare alla battaglia. In seguito alla vittoria Hasan decide di aprire per la prima volta le porte del suo paradiso per tre giovani fedayn, tra cui il giovane ibn-Tahir.\nVia via i fedayn diverranno l'arma pi\u00f9 micidiale che alcun sovrano abbia mai potuto utilizzare e si trasformeranno in spietati assassini.\nFortuna.\nIl romanzo \u00e8 stato solo di recente pubblicato in traduzione inglese (nel 2004 da Scala House Press, Seattle, USA, ISBN 0-9720287-3-0), ma era gi\u00e0 stata precedentemente tradotto in 18 altre lingue inclusi il ceco 1946, il serbo 1954, il francese 1988, lo spagnolo 1989, l'italiano 1989, il tedesco 1992, il turco, il persiano 1995, l'arabo, il greco e il coreano. Nel 2003 \u00e8 stato tradotto anche in ebraico e in ungherese.\nL'interesse nei confronti di questo romanzo \u00e8 notevolmente aumentato in seguito agli attentati dell'11 settembre 2001 - non casualmente la traduzione inglese \u00e8 giunta solo nel 2004. La cosa si spiegherebbe con il parallelismo tra le figura dei \"fedayn\" ismailiti di cui narra Bartol e quelle dei cosiddetti \"attentatori suicidi\" odierni.Va detto peraltro che le sovrabbondanti speculazioni filosofiche di Bartol nel corso del romanzo sembrano - ed \u00e8 logico che lo siano - pi\u00f9 rivolte ad analizzare i meccanismi con cui un capo politico riesce ad ottenere l'obbedienza pi\u00f9 cieca dai propri subordinati. La lettura pi\u00f9 aderente al tempo in cui venne scritto il romanzo sarebbe quindi quella di un'analisi spietata dei meccanismi di consenso ai regimi dittatoriali di cui Bartol fu testimone, ovvero del nazismo e del fascismo degli anni trenta. Peraltro diversi passaggi del libro e molte considerazioni di tipo filosofico farebbero intendere che la religione sarebbe un pretesto come un altro per conseguire scopi politici.\nEdizioni.\nIl romanzo \u00e8 stato tradotto dallo sloveno in altre 18 lingue. \nLa traduzione italiana \u00e8 di Arnaldo Bressan, ed \u00e8 stata pubblicata dapprima a Trieste per Editoriale stampa triestina, 1989. ISBN 88-7174-001-7. \nUna seconda edizione a Milano per Rizzoli, 1993. (Superbur; 146) ISBN 88-17-11446-4\nIl romanzo \u00e8 stato inoltre tradotto in ceco nel (1946), in serbo (1954), in francese (1988), in spagnolo (1989), in italiano (1989), in tedesco (1992), in turco, in f\u0101rsi (1995), in arabo, in greco, in coreano e in altre lingue. Una traduzione in inglese \u00e8 stata pubblicata nel 2004 per Scala House Press a Seattle, USA, ISBN 0-9720287-3-0. Nel 2003 \u00e8 stato tradotto in ebraico e in ungherese."}
{"id": "894040", "revid": "1568601", "url": "https://it.wikipedia.org/wiki?curid=894040", "title": "Pietra verrucana", "text": "La pietra verrucana o verrucano \u00e8 un insieme di rocce metamorfiche di origine sedimentaria.\nGeologia.\nIl nome deriva dal Monte Verruca, nel Monte Pisano, dove si trovano vasti affioramenti di tale roccia e che fu studiato dal geologo pisano Paolo Savi nel 1832 che coni\u00f2 il nome della formazione geologica.\nCompongono la roccia conglomerati quarzosi, anageniti, quarziti, filladi e scisti pelitici, con il colore che pu\u00f2 variare dal rosso violaceo al grigio-verde. \nFormazione della Verruca.\nQuesta formazione di depositi terrigeni di ambiente continentale di et\u00e0 Anisico-Ladinico, \u00e8 classicamente suddivisa in tre membri:\naffiora generalmente al nucleo di anticlinali. Si tratta di conglomerati di origine fluviale contenenti clasti arrotondati in prevalenza quarzosi, spesso di colore rosato.\nin netto contatto stratigrafico con il precedente membro, affiora estesamente. Appare costituito quasi esclusivamente da filladi e filladi quarzitiche a grana fine, di colore violetto, talvolta con plaghette cloritiche che si presentano macroscopicamente come macchie verdastre. La stratificazione \u00e8 difficilmente distinguibile.\nil passaggio graduale dal precedente membro rende difficile stabilire il limite con gli scisti violetti. Si tratta di alternanze, in proporzioni variabili di metarenarie e quarziti biancastre, con filladi violette del tutto identiche a quelle precedentemente descritte. I litotipi pi\u00f9 grossolani sono frequentemente foliati, ma sono talvolta osservabili anche strutture sedimentarie come stratificazioni incrociate e superfici di canalizzazione.\nImpiego.\nLa variet\u00e0 pi\u00f9 nota delle quarziti \u00e8 il grigio verdastro chiaro ed \u00e8 una pietra massicciamente usata nell'edilizia medievale di Lucca e Pisa e delle altre citt\u00e0 vicine (Livorno in particolare), soprattutto per la costruzione di strutture portanti di chiese, palazzi e torri."}
{"id": "894041", "revid": "36426", "url": "https://it.wikipedia.org/wiki?curid=894041", "title": "Verrucano", "text": ""}
{"id": "894042", "revid": "27723", "url": "https://it.wikipedia.org/wiki?curid=894042", "title": "Programma Spacewatch", "text": ""}
{"id": "894043", "revid": "115837459", "url": "https://it.wikipedia.org/wiki?curid=894043", "title": "Oggetti artificiali sulla Luna", "text": "La seguente tabella \u00e8 una lista degli oggetti artificiali sulla Luna che sono stati abbandonati dopo l'utilizzo. La lista \u00e8 parziale e non comprende gli oggetti di piccole dimensioni e gli oggetti ufficiali portati sulla Luna a scopo commemorativo come targhe, bandiere, ecc. \nDescrizione.\nSono anche esclusi gli oggetti personali lasciati dagli astronauti come ad esempio la palla da golf di Alan Shepard abbandonata durante la missione Apollo 14 o la statuetta denominata \"Fallen Astronaut\" (\"Astronauta Caduto\") lasciata sul suolo lunare dell'equipaggio dell'Apollo 15 per ricordare gli astronauti di tutte le nazioni morti durante la corsa allo spazio. Il Fallen Astronaut al momento attuale \u00e8 l'unico manufatto artistico su un suolo diverso da quello della Terra.\nL'umanit\u00e0 ha abbandonato sulla superficie lunare circa 170.000 kg (170 tonnellate) di oggetti vari la maggior parte dei quali non sono pi\u00f9 utili e possono essere considerati spazzatura spaziale o \"lunare\". Sono stati portati sulla Terra invece 382\u00a0kg di rocce lunari prelevati durante le missioni del programma Apollo e Luna.\nTra gli oggetti artificiali che sono ancora utilizzati per scopi scientifici vi sono i riflettori usati negli esperimenti di Lunar Laser Ranging che furono installati dagli astronauti delle missioni Apollo 11, 14 e 15.\nQuesti riflettori, che non necessitano di nessuna alimentazione, sono stati utilizzati per condurre esperimenti sulla gravit\u00e0 e oggi (2020) dopo 50 anni funzionano ancora perfettamente.\nNessuno degli oggetti artificiali rimasti sulla Luna \u00e8 direttamente osservabile dalla Terra, questo perch\u00e9 anche i migliori telescopi compreso l'Hubble possono risolvere oggetti sulla superficie lunare aventi dimensioni minime di 60 metri. Gli oggetti pi\u00f9 grandi abbandonati sono i moduli di discesa del Lem che hanno un diametro di circa 10 metri. Va aggiunto per\u00f2 che l'ombra proiettata al suolo con le giuste condizioni potrebbe avere dimensioni maggiori e facilitare l'eventuale avvistamento.\nLista degli oggetti artificiali sulla Luna.\nLa tabella \u00e8 in ordine cronologico di lancio. "}
{"id": "894044", "revid": "767487", "url": "https://it.wikipedia.org/wiki?curid=894044", "title": "David A. Huffman", "text": "Durante la sua vita, Huffman ha dato contributi significativi allo studio delle macchine a stati finiti, dei circuiti di commutazione, nelle procedure di sintesi e nella progettazione dei segnali. Tuttavia, David Huffman \u00e8 pi\u00f9 noto per la leggendaria Codifica di Huffman, un algoritmo di compressione per la codifica lossless (senza perdita di dati) di lunghezza variabile. \u00c8 il risultato di una tesi scritta quando era dottorando presso il MIT nel 1953.\nLa \"Codifica di Huffman\" \u00e8 utilizzata in ogni applicazione che coinvolge la compressione e la trasmissione dei dati digitali, quali ad esempio fax, modem e reti informatiche.\nBiografia.\nNativo dell'Ohio, si \u00e8 laureato (Bachelor of Science) all'et\u00e0 di 18 anni in ingegneria elettronica presso l'Ohio State University nel 1944. Ha prestato servizio presso la Marina Americana come ufficiale di manutenzione dei radar ed ha contribuito alla bonifica dalle mine delle acque cinesi e giapponesi dopo la seconda guerra mondiale. In seguito ha completato gli studi (Master of Science) nel 1949, sempre presso l'Ohio State University. Nel 1953 ha ottenuto il dottorato presso il MIT.\nNel 1967, \u00e8 andato all'universit\u00e0 di California, Santa Cruz come fondatore della facolt\u00e0 di informatica. Ha svolto un ruolo importante nello sviluppo dei programmi accademici ed ha insegnato dal 1970 al 1973. \u00c8 andato in pensione nel 1994, ma \u00e8 rimasto attivo come professore emerito, insegnando in corsi di teoria delle informazioni ed analisi dei segnali.\nHuffman ha contribuito anche in altre aree, compreso la teoria delle informazioni, le procedure di progettazione per i circuiti logici asincroni e la progettazione di segnali per radar ed i sistemi di comunicazione. Ha inoltre contribuito all'analisi delle propriet\u00e0 matematiche degli origami.\nLe realizzazioni di Huffman gli hanno portato numerosi premi ed onorificenze. Tra questa vanno ricordate quelle dell'IEEE come il \"Computer Pioneer Award\" ed il \"Golden Jubilee Award\".\nDavid Huffman \u00e8 morto nel 1999 all'et\u00e0 di 74 anni dopo una battaglia di dieci mesi contro il cancro. Ha lasciato la moglie Marilyn Huffman, di Santa Cruz; la sua ex moglie, Jane Ayres Huffman; i loro tre figli, Elise, Linda e Stephen Huffman."}
{"id": "894045", "revid": "36426", "url": "https://it.wikipedia.org/wiki?curid=894045", "title": "Filladi", "text": ""}
{"id": "894048", "revid": "1719883", "url": "https://it.wikipedia.org/wiki?curid=894048", "title": "Sagra (festa)", "text": "La sagra (termine dal latino derivato dall'aggettivo \"sacer\", all'accusativo \"sacrum\", cio\u00e8 \u00absacro\u00bb) \u00e8 una festa popolare di carattere locale e cadenza annuale, che nasce tradizionalmente da una festa religiosa, celebrata in occasione di una consacrazione o per commemorare un santo (in genere il santo patrono), ma anche utilizzata per festeggiare il raccolto o promuovere un prodotto enogastronomico locale. Durante una sagra hanno luogo in genere la fiera locale, il mercato e vari festeggiamenti.\nCaratteristiche.\nLa sagra si connota originariamente per la dimensione religiosa; le sagre erano innanzitutto dei momenti di comunione tra uomini e sacro.\nLe feste popolari e le sagre dell'antichit\u00e0 venivano celebrate davanti ai templi o, in epoca cristiana, alle chiese (da cui deriva il termine \"sagrato\" delle chiese). I vari momenti dell'anno (l'inverno, la primavera, la mietitura, la vendemmia) venivano celebrati con feste religiose, ad esempio, per ringraziare la divinit\u00e0 o per propiziarsi la bella stagione.\nDurante le feste dell'antichit\u00e0 venivano spesso effettuati sacrifici animali, oppure offerte di prodotti della terra, che venivano poi consumati dalla comunit\u00e0 intera. Questo rito simbolico originario rimane come traccia anche oggi nelle diverse sagre gastronomiche che ruotano attorno a un piatto tradizionale regionale o locale.\nL'Italia \u00e8 costellata ancora oggi di feste tradizionali e sagre in ogni periodo dell'anno."}
{"id": "894051", "revid": "2063435", "url": "https://it.wikipedia.org/wiki?curid=894051", "title": "Satoshi Kon", "text": "Biografia.\nMaestri eccellenti.\nStudia design della comunicazione visiva presso la Musashino Art University, con l'idea di diventare un pittore. Terminati gli studi, nel 1990 realizza il manga \"Kaikisen\" (La stirpe della sirena), suscitando l'attenzione di Katsuhiro \u014ctomo, che l'anno dopo lo chiama a collaborare al suo manga \"World Apartment Horror\". Nello stesso anno debutta nel mondo dell'animazione come direttore artistico nel film \"Roujin Z\", scritto dallo stesso \u014ctomo, autore che influenzer\u00e0 notevolmente l'inizio della sua carriera. L'anno seguente partecipa come responsabile del \"layout\" al film \"Hashire Melos!\" e nel 1993 lavora con Mamoru Oshii come scenografo e responsabile del \"layout\" nel film \"\". Dopo un'altra collaborazione con Oshii per il manga (che lasceranno incompiuto per divergenze creative) \"Seraphim 266613336Wings\", inizia a lavorare anche come sceneggiatore e nello stesso anno scrive il quinto episodio dell'OAV \"JoJo no kimyo na b\u014dken\" (Le bizzarre avventure di JoJo). Nel 1995 entra nello staff creativo di \"Memories\", film a episodi ideato da Katsuhiro \u014ctomo, di cui scrive il primo, \"Kanojo no omoide\" (\"Magnetic Rose\") diretto da K\u014dji Morimoto.\nAutore e regista.\nOrmai sicuro dei propri mezzi, debutta alla regia nel 1997 con il thriller psicologico \"Perfect Blue\". Inizialmente prodotto come film per il mercato home video, consideratone l'elevato livello viene poi distribuito e proiettato nelle sale cinematografiche, ottenendo un ottimo riscontro di pubblico e di critica, tanto da vincere premi al \"FantAsia Film Festival\" di Montr\u00e9al ed al \"Fantasporto Film Festival\" di Oporto. Il successo incontrato dalla sua opera prima gli consente di proseguire la carriera registica disponendo di buoni budget e godendo di un'ampia libert\u00e0 creativa, tanto che i suoi soggetti avranno sempre poco in comune con quelli generalmente scritti per gli anime, caratterizzandosi soprattutto per le tematiche psicoanalitiche e sociali. Nel 2001 scrive e dirige quindi il suo secondo film, \"Millennium Actress\", che pure riscuote consensi di pubblico e critica, e due anni dopo il terzo, \"Tokyo Godfathers\", una fiaba per adulti ambientata tra i senzatetto della metropoli, proiettato anche nelle sale italiane. Nel 2004 interrompe temporaneamente la serie di lungometraggi per scrivere e dirigere la serie televisiva \"M\u014ds\u014d dairinin\" (Paranoia Agent), per tornare subito al cinema due anni dopo con \"Paprika - Sognando un sogno\", un poliziesco \"onirico\" tratto dal romanzo di Yasutaka Tsutsui, presentato in concorso alla 63\u00aa Mostra internazionale d'arte cinematografica di Venezia.\nLa morte prematura.\nSatoshi Kon muore alle 6:20 del 24 agosto 2010 per un tumore al pancreas, diagnosticatogli allo stadio terminale appena il 18 maggio. Al momento della morte, il regista stava lavorando al suo nuovo lungometraggio per la Madhouse, intitolato \"Yumemiru kikai\", cui ha dedicato tutte le sue ultime energie. Nel messaggio pubblicato postumo sul suo sito web, intitolato significativamente \"sayonara\" ('addio'), Satoshi Kon scrive al pubblico della sua malattia e del suo ultimo lavoro, accomiatandosi con queste parole:"}
{"id": "894056", "revid": "599013", "url": "https://it.wikipedia.org/wiki?curid=894056", "title": "Tom Gehrels", "text": "Biografia.\nDurante la Seconda guerra mondiale ha lavorato per lo Special Operations Executive, nel 1951 si \u00e8 laureato in Fisica e Astronomia presso l'Universit\u00e0 di Leida, nel 1956 ha conseguito il dottorato\nin Astronomia e Astrofisica presso l'Universit\u00e0 di Chicago .\nCarriera.\nHa collaborato ad istituire il programma Spacewatch, volto alla ricerca di asteroidi near-Earth. Ha scoperto numerose comete (fra cui le comete periodiche 64P/Swift-Gehrels, 78P/Gehrels, 82P/Gehrels e 90P/Gehrels) e oltre tremila asteroidi (fra cui Dedalo e Ptah, due asteroidi Apollo, e Rees, un asteroide Amor).\nLa maggior parte delle sue scoperte furono condivise con i coniugi Cornelius ed Ingrid van Houten: Gehrels utilizz\u00f2 il telescopio Schmidt dell'Osservatorio di Monte Palomar per mappare il cielo ed invi\u00f2 le lastre ai due colleghi, attivi presso l'Osservatorio di Leida, che vollero condividere con lui la paternit\u00e0 delle scoperte derivanti dall'analisi delle immagini.\n\u00c8 stato membro della Unione Astronomica Internazionale .\nRiconoscimenti.\nNel 2007 ha ricevuto l'Harold Masursky Award . Gli \u00e8 stato dedicato un asteroide, 1777 Gehrels ."}
{"id": "894057", "revid": "20931", "url": "https://it.wikipedia.org/wiki?curid=894057", "title": "Giacomo Brufani", "text": "Nato da una famiglia povera, si trasfer\u00ec a Roma dove fece svariati mestieri, poi a Milano ed a Londra, per cercare fortuna.\nEbbe la lungimiranza di avviare la costruzione di un grande complesso alberghiero a Perugia e lo eresse nella zona dei \"Tre archi\".\nNel 1861 spos\u00f2 l'inglese Elizabeth Platt, che gli fu di grande aiuto nel ricreare un'atmosfera turistica di stampo anglosassone. Tale struttura \u00e8 ancora presente in Piazza Italia, ed \u00e8 rimasta famosa storicamente perch\u00e9 base dei quadrumviri della Marcia su Roma, nell'ottobre 1922.\nL\"'Hotel Brufani\" \u00e8 attualmente uno degli alberghi pi\u00f9 antichi e lussuosi d'Europa."}
{"id": "894058", "revid": "296631", "url": "https://it.wikipedia.org/wiki?curid=894058", "title": "Teleprompter", "text": "Il teleprompter (detto anche gobbo o suggeritore elettronico) \u00e8 un sistema che consente di visualizzare un testo destinato alla lettura da parte di uno speaker direttamente sulla telecamera che riprende la scena, attraverso uno specchio semi-riflettente. Ci\u00f2 consente allo speaker di non distogliere lo sguardo dalla telecamera e di dare l'impressione che stia guardando direttamente lo spettatore. Il sistema \u00e8 utilizzato sia in ambito televisivo, tipicamente nel telegiornale, sia per conferenze.\nIl sistema sostituisce il metodo pi\u00f9 primitivo nel quale una persona, detta lo gnomone, regge i fogli su cui \u00e8 scritto il testo da leggere. \nStoria.\nIl primo tipo di \"teleprompter\" su camera (noto ai tempi come \"hard copy prompter\") utilizzava lunghi rotoli di carta o plastica chiara. Il testo veniva scritto su carta utilizzando grossi caratteri e poche parole (dalle 2 alle 4) per ogni riga. Il rotolo di carta veniva attaccato a due motori e l'immagine veniva ripresa da una videocamera e riprodotta su un monitor. La velocit\u00e0 di scorrimento del testo veniva controllata accuratamente da un operatore mentre il conduttore leggeva il testo.\nImpieghi.\nTelevisione.\nPer permettere a chi appare in televisione di parlare in modo naturale senza consultare note scritte, il \"teleprompter\" \u00e8 costituito da una base che poggia sul cavalletto della telecamera e da una struttura che ospita la telecamera stessa (sopra) e un monitor LCD (sotto).\nDavanti all'obiettivo della telecamera viene invece posizionato uno specchio semitrasparente (antiriflesso da un lato e riflettente dall'altro), che permette di riflettere il testo rovesciato visualizzato sul monitor LCD senza che la telecamera ne legga i riflessi. Questo permette al conduttore di tenere lo sguardo fisso sulla telecamera, come se guardasse direttamente lo spettatore.\nNei \"teleprompter\" moderni, il testo che scorre sul monitor \u00e8 gestito da un computer dedicato. Di solito una scheda PCI o un dispositivo esterno USB generano direttamente un segnale video con il testo. Tutte le telecamere da studio sono dotate di un canale di ritorno dedicato al prompter, il segnale video generato dal \"teleprompter\" viene dato in ingresso alla CCU che tramite il cavo triassiale lo invia alla telecamera, dove \u00e8 presente un connettore di uscita da dare al monitor.\nIl testo generato pu\u00f2 essere scritto direttamente sul computer di controllo, oppure importato da un word processor oppure ancora, nei casi pi\u00f9 complessi, interfacciato a un software di gestione scalette, con il vantaggio che ogni modifica al testo o all'ordine della scaletta \u00e8 centralizzata e il \"teleprompter\" viene aggiornato in tempo reale, rispecchiando esattamente ogni modifica fatta.\nOltre al testo, sullo schermo possono essere aggiunte istruzioni specifiche per il conduttore, come pause, inflessioni, azioni da compiere e simili. Il conduttore di un telegiornale pu\u00f2 vedere direttamente sul \"teleprompter\" un promemoria dei servizi da mandare in onda, oppure ricevere informazioni sulla pronuncia corretta di parole straniere. La velocit\u00e0 di scorrimento del testo pu\u00f2 essere preimpostata, ma molto pi\u00f9 frequentemente viene controllata da un operatore, oppure l'oratore stesso dispone di un controllo (a mano o a pedale, a seconda dei casi) con cui pu\u00f2 regolare direttamente lo scorrimento del testo.\nConferenze e concerti.\nI \"teleprompter\" sono spesso utilizzati nei discorsi in pubblico. In questo caso, il \"display\" \u00e8 montato di solito su un podio o su un supporto a s\u00e9 stante. Spesso, il segnale \u00e8 ripetuto da due monitor posti ai lati del palco, permettendo al conduttore di spostare lo sguardo senza perdere di vista il discorso. A parte le differenze estetiche, i suggeritori sono molto simili a quelli usati in televisione.\nI \"teleprompter\" sono usati durante alcuni concerti, come aiuto per il cantante per ricordare il testo delle canzoni. Per questo scopo si pu\u00f2 usare un monitor del tipo impiegato per le conferenze, oppure un normale monitor sul palco."}
{"id": "894059", "revid": "729019", "url": "https://it.wikipedia.org/wiki?curid=894059", "title": "Strada statale 593 di Borgo d'Ale", "text": "La ex strada statale 593 di Borgo d'Ale (SS 593), ora \"strada provinciale 593 di Borgodale (SP 593)\" in provincia di Biella e \"strada provinciale 593 di Borgo d'Ale (SP 593)\" in provincia di Vercelli, era una strada statale italiana il cui percorso si sviluppa per intero in Piemonte; attualmente \u00e8 classificata interamente come strada provinciale.\nPercorso.\nHa origine a Cigliano, dalla ex strada statale 11 Padana Superiore e, attraversate le localit\u00e0 di Borgo d'Ale e Alice Castello, arriva a Cavagli\u00e0, dove si immette sulla ex strada statale 143 Vercellese. Il traffico \u00e8 principalmente locale.\nStoria.\nGi\u00e0 inserita nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 16 luglio 1969 che viene elevata a rango di statale con i seguenti capisaldi d'itinerario: \"Innesto strada statale n. 142 a Cavagli\u00e0 - Alice Castello - Borgo d'Ale - innesto strada statale n. 11 a Cigliano\" per una lunghezza di 12,600\u00a0km\".\nCol decreto del Ministro dei lavori pubblici del 16 marzo 1981 la circonvallazione di Cavagli\u00e0 entr\u00f2 a far parte dell'itinerario della strada statale 228 del Lago di Viverone e contestualmente un tratto dismesso di quest'ultima entr\u00f2 a far parte dell'itinerario della SS 593 portando ad una lunghezza definitiva di 12,968\u00a0km.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Vercelli e alla Provincia di Biella per le tratte territorialmente competenti."}
{"id": "894064", "revid": "73843", "url": "https://it.wikipedia.org/wiki?curid=894064", "title": "Lions club international", "text": ""}
{"id": "894067", "revid": "124716557", "url": "https://it.wikipedia.org/wiki?curid=894067", "title": "Homo sacer", "text": ""}
{"id": "894073", "revid": "287204", "url": "https://it.wikipedia.org/wiki?curid=894073", "title": "Bunyat", "text": ""}
{"id": "894075", "revid": "486946", "url": "https://it.wikipedia.org/wiki?curid=894075", "title": "Astronauti allunati", "text": ""}
{"id": "894077", "revid": "486946", "url": "https://it.wikipedia.org/wiki?curid=894077", "title": "Astronauti scesi sulla Luna", "text": ""}
{"id": "894078", "revid": "247222", "url": "https://it.wikipedia.org/wiki?curid=894078", "title": "Vincenzo Danti", "text": "Biografia.\nFiglio primogenito di Giulio e di Biancofiore degli Alberti, ebbe dal padre una formazione da orafo, ma anche letteraria e matematica, grazie al contributo Teodora, sorella di Giulio e studiosa di astronomia, matematica e geometria e pittrice. \nNon c\u2019\u00e8 dubbio che l\u2019educazione seguisse, insieme con quella dei fratelli minori, la tradizione famigliare che aveva visto il nonno Piervincenzo Ranaldi, grande ammiratore di Dante Alighieri, al punto di modicare il suo cognome in onore del sommo poeta, proporsi non solo come artefice, ma anche come studioso e teorico della propria attivit\u00e0.\nUn breve soggiorno a Roma gli permise di approfondire la sua arte orafa e di studiare da vicino le opere del grande maestro, Michelangelo. \nLa figura del Buonarroti \u00e8 infatti importantissima per il Danti, tanto da venir soprannominato il discepolo di Michelangelo, pur non avendolo - probabilmente - mai conosciuto.\nPer Perugia scolp\u00ec, in collaborazione con il padre, la statua bronzea di Papa Giulio III (1555), collocata all'esterno del Cattedrale di San Lorenzo. \nDue anni dopo fu chiamato alla corte dei Medici, da Cosimo I, dal quale ricevette nel 1558 l'importante commissione di un \"Ercole e Anteo\" da realizzare in bronzo per la villa di Castello. La fusione, come racconta il vasari, non riusc\u00ec, fatto che comport\u00f2 un ridimensionamento dal suo ruolo a corte e che suscit\u00f2 le ironie dei concorrenti, come testimonia un sonetto del Cellini.\nA seguito del fallimento dell'Ercole e Anteo si dedic\u00f2 ad opere di pi\u00f9 modeste dimensioni e di minore impegno tecnico, quali il rilievo in bronzo (1559) di \"Mos\u00e8 e il serpente\" (Firenze, Museo Nazionale del Bargello), forse destinato ad \"antependium\" dell'altare della cappella di Leone X in Palazzo Vecchio e il cosiddetto \"Sportello\", bassorilievo in bronzo (Firenze, Museo Nazionale del Bargello) destinato a chiudere l'armadio delle carte personali di Cosimo I nell'appartamento del duca in Palazzo Vecchio progettato dal Vasari, nel quale il Danti offre un'inequivocabile dichiarazione di adesione alla maniera di Michelangelo e rappresenta nel riquadro centrale il \"Rogo dei libri di Numa Pompilio\", da intendersi come ammonimento sulla riservatezza delle carte ivi racchiuse.\nNel 1560, anno in cui partecip\u00f2 anche al concorso per la \"Fontana di Nettuno\", torn\u00f2 a confrontarsi con le grandi figure realizzando in marmo il gruppo \"L'Onore che vince l'Inganno\" (Firenze, Museo Nazionale del Bargello), commissionato da Sforza Almeni, perugino e camerlengo di Cosimo I, che aveva introdotto il Danti. a corte ed alla cui cerchia erano legati anche il Vasari e il Varchi.\nL'opera, collocata in un primo tempo nel cortile di casa Almeni in via de' Servi, su distingue per la particolare efficacia nella rappresentazione del nudo e per la sorprendente tecnica per la deformazione delle figure; di simile ispirazione \u00e8 il modello in terracotta della \"Virt\u00f9 che vince il vizio\" del 1560 circa (Firenze, Museo Nazionale del Bargello).\nIl successo come scultore in marmo gli procur\u00f2 probabilmente una nuova commissione ducale, il \"Monumento funebre a Carlo de' Medici\", terminato nel 1564 e collocato nel 1566 sul portale d'ingresso della Sagrestia nel Duomo di Prato, di cui Carlo era stato prevosto. \nL'incontrovertibile prova, per\u00f2, della stima riconquistata e dell'inserimento a pieno titolo nell'ambiente artistico fiorentino fiorentino si ebbe nel 1564, in occasione delle esequie di Michelangelo, con l'affidamento al Danti di una delle quattro sculture basamentali in terracotta dipinta a finto marmo per il catafalco in S. Lorenzo e dell'addobbo funerario della chiesa, il dipinto del \"Trionfo della Fama sul Tempo e sulla Morte\".\n\u00c8 significativo che soltanto due mesi dopo le esequie di Michelangelo, e cio\u00e8 il 9 maggio 1564, il Danti venisse nominato console della Accademia fiorentina del disegno cui apparteneva come membro sin dalla fondazione (1563), per esservi poi camerlengo il 18 ott. 1565 e ancora console nel 1568.\nNel 1564 fu incaricato da Cosimo I per l'allegoria in marmo dell\"'Equit\u00e0 e Rigore\", da collocarsi con le armi medicee, anch'esse scolpite, in testata al nuovo edificio degli Uffizi sotto la supervisione del Vasari; terminato il gruppo in questione nel 1566, il D. cominci\u00f2 a scolpire nel 1568 un \"Perseo\" che doveva esser posto al centro delle due figure (lasciato incompleto, fu portato e terminato da altri a Pratolino nel 1577 per tornare pi\u00f9 tardi a Boboli) e ancora un ritratto idealizzato di \"Cosimo I\" che, finito e collocato nel 1572-73 circa, venne a sua volta sostituito dall'attuale figura di \"Cosimo\" del Giambologna per essere sistemato nella sala dei Cinquecento e oggi custodito al Museo Nazionale del Bargello.\nNel 1565 \u00e8 di nuovo presente a Perugia, ove nello stesso anno esegu\u00ec un rilievo con la \"Visitazione\" e da dove invi\u00f2 nel 1566, a Cosimo I a Firenze, il bronzo di Avle Metelis (l\"'Arringatore\"), probabilmente rinvenuto nei dintorni di Cortona. Nel 1567 fu poi pagato per undici figure e due grifoni per l'altare di S. Bernardino nella prima cappella a destra del duomo di Perugia, realizzato da Federico Barocci in stucco ed andato distrutto nel 1796-97.\nAllo stesso 1567 potrebbero appartenere due opere del Danti menzionate dal Vasari, il ritratto di \"Benedetto Varchi\", mai rintracciato, e la \"Madonna con Bambino\", ora in Santa Croce, oltre ad un S. \"Andrea\" in argento.\nIl 27 giugno e il 2 luglio 1568 il D. \u00e8 documentato a Serravezza per procurare i marmi necessari a Firenze per il Giambologna e nel 1569 terminava, soprattutto per ci\u00f2 che riguarda il \"Cristo\", il gruppo marmoreo del \"Battesimo di Cristo\" per la porta del battistero di San Giovanni aveva lavorato dal 1502 al 1505. Per la porta meridionale iniziava poi nel 1570, per terminarlo nel 1571, il gruppo della \"Decollazione del Battista\", che segna il suo ritorno a sculture in bronzo di grande dimensione. Prima della fine del 1570, anno in cui aveva la bottega a S. Pietro Scheraggio, realizz\u00f2 inoltre il modello e la statua, in terracotta tinteggiata a finto marmo, di \"S\". \"Luca\" per l'omonima cappella nella Basilica della SS. Annunziata di Firenze, ove fu collocata nel 1571 insieme con la statua, del medesimo materiale, di \"Cosimo I\" come Giosu\u00e8\nTornato definitivamente in patria, nel 1573 don\u00f2 all'Accademia del disegno di Perugia, fondata nello stesso anno, e cui appartenne dall'inizio, le copie in gesso dei quattro \"Tempi del giorno\" di Michelangelo nella cappella Medici di S. Lorenzo, eseguite a partire dal 1570 circa con l'aiuto di Egnazio.\nIl 20 luglio 1573 venne inoltre nominato per cinque anni architetto pubblico di Perugia, e il 15 giugno 1575 \u00e8 documentato un parere del Danti in questa veste.\nAl 1575 viene fatto plausibilmente risalire anche il risanamento delle mura di Perugia e del palazzo dei Priori per quanto riguarda le finestre e lo scalone\nColto da febbre improvvisa, il Danti fece testamento in Perugia il 21 maggio 1576 (conservato all'Archivio di Stato di Perugia); e qui mor\u00ec il 26 maggio dello stesso anno.\nVenne sepolto nella tomba di famiglia nella basilica di S. Domenico (il busto \u00e8 di Valerio Cioli) dove si trova l'iscrizione del fratello Egnazio, erede delle sue carte.\nNel 2008, a completamento del restauro dei bronzi del Battistero, \u00e8 stata dedicata a Vincenzo Danti una mostra monografica al museo del Bargello.\nCome trattatista progett\u00f2 15 \"Libri sulle proporzioni\" dei quali solo il primo ci \u00e8 pervenuto. Secondo Danti la bellezza di un'opera si ricava attraverso l'armonia delle parti, che si ottiene indagando l'ordine dell'universo.\nRiunendo concetti aristotelici e platonici, constatando l'imperfezione della realt\u00e0 a causa della materia, Danti cerc\u00f2 di risalire alle forme della natura perfette ed assegn\u00f2 all'artista due compiti fondamentali, quello di ritrarre ed imitare. Attribuisce alla scultura, di cui predilige canoni rigorosi, il primato delle arti, in quanto in grado di esprimere il moto."}
{"id": "894080", "revid": "486946", "url": "https://it.wikipedia.org/wiki?curid=894080", "title": "Oggetti abbandonati sulla Luna", "text": ""}
{"id": "894089", "revid": "1314312", "url": "https://it.wikipedia.org/wiki?curid=894089", "title": "UNMIL", "text": "La Missione delle Nazioni Unite in Liberia (UNMIL dall'inglese \"United Nations Mission in Liberia\") stabilita dal Consiglio di Sicurezza il 19 settembre 2003 con la risoluzione 1509.\nLa missione si \u00e8 resa necessaria per garantire al paese una normale transizione democratica dopo l'abbandono del paese da parte del dittatore Charles Taylor e gli accordi di Accra.\nIl mandato della missione \u00e8 di verificare il rispetto del cessate il fuoco nel paese, monitorare lo smobilitamento delle truppe irregolari, aiutare il governo nel costruire nuove infrastrutture e garantire lo svolgimento delle elezioni presidenziali che si sono tenute nel 2005.\nLa missione \u00e8 composta da circa 17.000 persone tra personale civile e militare provenienti da: Argentina, Bangladesh, Benin, Bolivia, Bosnia ed Erzegovina, Brasile, Bulgaria, Cina, Corea del Sud, Croazia, Danimarca, Ecuador, Egitto, El Salvador, Etiopia, Filippine, Finlandia, Figi, Francia, Gambia, Germania, Ghana, Giamaica, Giordania, India, Indonesia, Irlanda, Kenya, Kirghizistan, Macedonia, Malawi, Malaysia, Mali, Moldavia, Mongolia, Montenegro, Namibia, Nepal, Niger, Nigeria, Norvegia, Pakistan, Paraguay, Per\u00f9, Polonia, Regno Unito, Repubblica Ceca, Romania, Ruanda, Russia, Stati Uniti, Turchia, Samoa, Senegal, Serbia, Sri Lanka, Svezia, Togo, Uganda, Ucraina, Yemen, Zambia e Zimbabwe.\nIl quartier generale della missione \u00e8 nella capitale Monrovia che attualmente \u00e8 guidata dal generale Chikadibia Obiakor (Nigeria).\nFino ad ora il costo della missione \u00e8 stato di 714 milioni di dollari; nel corso della missione 88 peacekeepers hanno perso la vita.\nCollegamenti esterni.\nSito ufficiale"}
{"id": "894091", "revid": "1913206", "url": "https://it.wikipedia.org/wiki?curid=894091", "title": "Basilica di Santa Maria del Mar", "text": "La basilica di Santa Maria del Mar \u00e8 una grande chiesa gotica di Barcellona, nel quartiere della Ribera.\nCostruita tra il 1329 e il 1383, sembra sotto la direzione di Berenguer de Montagut, \u00e8 l'esempio pi\u00f9 emblematico e puro del gotico catalano.\n\u00c8 tradizionalmente considerata la chiesa dei marinai, perch\u00e9 ubicata nella zona mercantile e portuale della citt\u00e0.\nDal 1923 \u00e8 stata insignita del titolo di basilica minore.\nStoria.\nL'edificazione ebbe inizio il 25 marzo 1329, come testimoniano le lapidi del portale \"de les Moreres\": un fatto degno di nota \u00e8 che la chiesa sarebbe dovuto appartenere, e tuttora appartiene, ai fedeli della parrocchia, unici responsabili e acquirenti dei materiali destinati alla costruzione, in chiara contrapposizione alle cattedrali e alla cattedrale stessa di Barcellona che era in fase di edificazione in quegli stessi anni, ma che era riservata principalmente alla nobilt\u00e0 e all'alto clero. Sembra che tutta la popolazione del quartiere avesse partecipato alla costruzione della chiesa, in particolar modo i \"bastaixos\", gli scaricatori del porto, che si occupavano di trasportare sulle proprie spalle le enormi pietre necessarie dalle cave in collina alla piazza destinata all'innalzamento del luogo di culto.\nI muri, le cappelle laterali e la facciata furono terminati gi\u00e0 nel 1350: nel 1379, quando stavano per essere terminata la zona delle volte, un incendio provoc\u00f2 gravi danni anche alle pietre. Ma, finalmente, il 3 novembre 1383 l'ultima pietra venne posata, e il 15 agosto dell'anno seguente venne celebrata la prima messa. Nel 1428 un terremoto fu la causa del crollo del rosone e della morte di alcune persone.\nProntamente venne siglato un nuovo contratto per la sostituzione della parte distrutta con un'altra di stile gotico fiammeggiante, che venne ultimata nel 1459. L'anno seguente vennero sistemate anche le vetrate (il rosone \u00e8 stato realizzato dall'artista borgognone Antoine de Lonhy).\nLa maggior parte degli arredi, le immagini e l'altare barocco aggiunti nei secoli successivi finirono bruciati nell'incendio avvenuto nella notte tra il 19 e il 20 luglio 1936 durante la guerra civile e intenzionalmente non sono stati sostituiti.\nI lavori di restauro sono stati in parte finanziati dalla squadra di calcio locale, il Barcellona, ed \u00e8 per questo che su una delle vetrate dell'edificio \u00e8 ritratto lo stemma del club.\nNegli anni sessanta, durante alcuni scavi, venne portata alla luce una necropoli risalente ai secoli IV secolo - VI secolo.\nL'aspetto.\nDall'esterno, l'edificio si presenta con un aspetto massiccio e compatto, che non permette di indovinare come possa essere l'interno. C'\u00e8 un'assoluta predominanza di linee orizzontali e spazi senza aperture o decorazioni; l'\"orizzontalit\u00e0\" viene continuamente sottolineata, marcata da modanature, cornici, superfici piane, come ad evitare di dare una sensazione troppo marcata di altezza (altezza che \u00e8 comunque reale, nell'edificio). Visivamente, ne risulta un blocco compatto, senza diversit\u00e0 di profondit\u00e0, tipico del gotico europeo: questo produce un'assenza di giochi di luce, molto presenti invece nelle altre chiese.\nLa facciata \u00e8 rinchiusa dalle due torri ottagonali (forma che si ripete nelle colonne all'interno) e i due massicci contrafforti che separano il rosone e fanno capire gi\u00e0 dall'esterno l'ampiezza delle volte interne. Si possono riconoscere due sezioni orizzontali, differenziate molto chiaramente per mezzo di modanature ed altri elementi: nelle torri, invece che pinnacoli o guglie, vengono utilizzate gallerie come elemento decorativo, altro particolare che tende a rendere il tutto pi\u00f9 orizzontale che verticale.\nLa fascia inferiore si centra sul portico, mentre il piano superiore ha come punto focale il rosone, con i due finestroni che lo accompagnano, tra contrafforti e torri.\nLa generale austerit\u00e0 dell'edificio \u00e8 ancora pi\u00f9 evidente nelle pareti laterali, lisce e senza decorazioni a chiudere lo spazio tra i contrafforti. La concezione \u00e8 completamente diversa da quella fragile e alcune volte iperdecorata del gotico francese, con gli archi rampanti che spesso sono molto sottili (almeno dal punto di vista estetico) e che non furono mai un elemento distinto nel gotico catalano, qui assolutamente assenti.\nNel senso orizzontale si vedono molto chiaramente tre piani diversi: nell'inferiore (corrispondente alle cappelle laterali) si aprono finestre strette, relativamente piccole, che donano ritmo alla parete; ogni finestra corrisponde a una cappella, tre finestre separano i contrafforti.\nNelle fiancate si aprono due porte, la porta \"de Sombrerers\" e quella \"de les Moreres\": un'altra fu costruita in seguito nell'abside, la porta \"del Born\".\nAll'interno si distinguono tre navate, con deambulatorio e senza crociera. Lo spazio \u00e8 per\u00f2 suddiviso, anche in altezza, in modo tale che, pur essendovi tre navate, l'impressione \u00e8 di trovarsi in uno spazio unico, a una sola navata. Per dare questa sensazione, l'architetto ha allontanato (15\u00a0m) i pilastri e fatto in modo che i soffitti delle tre partizioni raggiungano altezze molto simili: contrariamente alla maggior parte delle architetture di questo tipo e periodo, le navate laterali sono solamente 1/8 pi\u00f9 basse della centrale. Ne risulta uno spazio molto luminoso e aperto, che si allontana dalla divisione dello spazio gotico e tende a un'idea di spazio unico/unitario.\nLa navata centrale riceve luce da \"oculi\" tra le gallerie, aperture che diventano finestroni tra le colonne del presbiterio e che occupano quasi la totalit\u00e0 dello spazio disponibile, contribuendo a rinforzare l'effetto visivo delle colonne con un semicerchio luminoso. Le navate laterali prendono luce dalle finestre che si trovano una per ogni spazio e non sono nemmeno cos\u00ec grandi come ci si potrebbe attendere da un edificio di queste dimensioni, anche se danno il loro contributo luminoso anche alla navata centrale.\nNotevole \u00e8 l'austerit\u00e0 che le pareti lisce danno all'ambiente, unite alle colonne ottagonali di disegno pulito, le cui nervature terminano al livello dei capitelli invece che al pavimento, e al fatto che tutti gli archi raggiungano la stessa altezza.\nLa chiesa nella letteratura.\nLo scrittore e avvocato spagnolo Ildefonso Falcones ha scritto un romanzo dal titolo \"La cattedrale del mare\", ambientato nel periodo e nei luoghi della costruzione della chiesa in questione."}
{"id": "894096", "revid": "76963", "url": "https://it.wikipedia.org/wiki?curid=894096", "title": "Rosario Flores", "text": "Figlia della celebre ballerina e attrice Lola Flores e del musicista Antonio Gonz\u00e1lez, \u00e8 la sorella minore dell'attrice e cantante Lolita Flores e del cantautore Antonio Flores. Gi\u00e0 da piccola si affaccia al mondo del cinema interpretando piccoli ruoli in pellicole spagnole e in serie televisive.\nHa all'attivo otto album come cantante e ha composto canzoni per diversi film. Tra le pellicole di cui \u00e8 interprete si ricorda \"Parla con lei\" di Pedro Almod\u00f3var."}
{"id": "894097", "revid": "287204", "url": "https://it.wikipedia.org/wiki?curid=894097", "title": "August Howaldt", "text": "Biografia.\nFiglio di un fabbro, si trasfer\u00ec ad Amburgo per perfezionare la sua conoscenza di meccanica.\nNel 1838 si trasfer\u00ec a Kiel, dove fond\u00f2 col socio Johann Schweffel la \"Maschinenbauanstalt Schweffel &amp; Howaldt\", societ\u00e0 specializzata inizialmente in fabbricazione di macchine agricole.\nNel 1849 l'azienda produsse il primo sommergibile tedesco, il Brandtaucher."}
{"id": "894098", "revid": "106324", "url": "https://it.wikipedia.org/wiki?curid=894098", "title": "Choeung Ek", "text": ""}
{"id": "894099", "revid": "1005847", "url": "https://it.wikipedia.org/wiki?curid=894099", "title": "Repubblica Socialista di Slovenia", "text": "La Repubblica Socialista di Slovenia (in sloveno \"Socialisti\u010dna republika Slovenija\"; in serbocroato \"Socijalisti\u010dka republika Slovenija/\u0421\u043e\u0446\u0438\u0458\u0430\u043b\u0438\u0441\u0442\u0438\u0447\u043a\u0430 \u0440\u0435\u043f\u0443\u0431\u043b\u0438\u043a\u0430 \u0421\u043b\u043e\u0432\u0435\u043d\u0438\u0458\u0430\") fu la forma politica che l'attuale Slovenia ebbe in seno alla Repubblica Socialista Federale di Iugoslavia dal 1963 al 1991, anno in cui la Slovenia proclam\u00f2 l'indipendenza riconosciuta dalla CEE nel 1992.\nLa Repubblica Popolare di Slovenia fu proclamata clandestinamente con atto rivoluzionario dai partigiani comunisti di Tito il 19 febbraio 1944, ma pot\u00e9 esercitare effettivamente i suoi poteri solo dopo la cacciata dei nazisti nel maggio del 1945. La lingua ufficiale su tutto il territorio era lo sloveno, cui si affiancava l'italiano nei tre comuni litoranei di Capodistria, Isola d'Istria e Pirano, e l'ungherese nel Prekmurje. La riforma costituzionale del 1963, che modific\u00f2 il nome dello Stato, non intacc\u00f2 l'assetto reale del potere nel paese, saldamente nelle mani della Lega dei Comunisti di Jugoslavia."}
{"id": "894100", "revid": "122789652", "url": "https://it.wikipedia.org/wiki?curid=894100", "title": "Choeung Ek Memorial", "text": "Choeung Ek, sito di un ex-frutteto e cimitero cinese a circa 15 km a sud di Phnom Penh in Cambogia, \u00e8 il pi\u00f9 noto dei luoghi conosciuti come \"Campi della Morte\", o \"Killing Fields\", in cui il regime dei Khmer rossi giustizi\u00f2 migliaia di persone tra il 1975 e il 1979.\nIl campo.\nAll'epoca il campo era situato vicino ai dormitori riservati ai consiglieri economici cinesi, ed era equipaggiato con luce elettrica (cosa rara in quel periodo), per permettere anche le esecuzioni notturne. 86 fosse comuni contenenti 8.985 corpi sono state scoperte a Choeung Ek dopo la caduta del regime dei Khmer rossi. Altre 43 attendono di essere portate alla luce. Si presume che in totale ce ne possano essere fino a 10.000. Molti tra i morti erano i 17.000 ex-prigionieri della prigione di Tuol Sleng. Da l\u00ec venivano spediti su camion a Choeung Ek, venivano costretti a scavare da soli la propria fossa e poi venivano uccisi a bastonate o a coltellate (i neonati spesso venivano soppressi sbattendoli violentemente contro gli alberi o infilzandoli con le baionette davanti alle loro madri) da guardie dei Khmer rossi che in molti casi non avevano pi\u00f9 di tredici anni. Il tutto avveniva dopo un meticoloso controllo operato dall'addetto alle liste dei condannati, Suos Thi (alcuni di questi elenchi di nomi ci sono pervenuti intatti).\nOggi, Choeung Ek \u00e8 un monumento alla memoria, contraddistinto da una stupa buddhista. La stupa ha le pareti in plexiglas ed \u00e8 occupata da pi\u00f9 di 5.000 teschi umani. Alcuni dei livelli inferiori sono aperti al pubblico in modo tale che i crani possano essere visti direttamente. Molti sono stati lesionati o sfondati. I turisti vengono incoraggiati dall'attuale governo cambogiano a visitare Choeung Ek. Oltre alla stupa, sono presenti fosse da cui sono stati esumati i corpi. Ossa umane ricoprono ancora il luogo. Il 9 maggio di ogni anno si commemora a Choeung Ek il \"Giorno del Genocidio\", Vann Nath, uno dei pochi superstiti di Tuol Sleng, ha immortalato in alcuni ritratti gli eventi di Choeung Ek. Il 3 maggio del 2005 il Municipio di Phnom Penh ha annunciato di aver stretto un accordo trentennale con la JC Royal Corporation per sviluppare il monumento a Choeung Ek. Come parte dell'accordo questa non deve scompaginare le spoglie ancora presenti nel campo.\nFilm.\nIl film \"Urla del silenzio\" comprende un ritratto sceneggiato degli eventi che sono avvenuti a Choeung Ek."}
{"id": "894103", "revid": "339392", "url": "https://it.wikipedia.org/wiki?curid=894103", "title": "Basilica di Santa Tecla a Milano", "text": ""}
{"id": "894104", "revid": "767487", "url": "https://it.wikipedia.org/wiki?curid=894104", "title": "Billingsley (Alabama)", "text": "Billingsley \u00e8 un paese dell'Alabama, situato nella contea di Autauga. La popolazione al censimento del 2000 era di 116 abitanti. La stima dell'U.S. Census Bureau relativa al 2005 \u00e8 di 121 abitanti.\nGeografia fisica.\nBillingsley \u00e8 situata a 32\u00b039'37.498\" N, 86\u00b042'40.489\" O. L'U.S. Census Bureau certifica che la citt\u00e0 occupa un'area totale di 3,10\u00a0km\u00b2 interamente composti da terra.\nSociet\u00e0.\nEvoluzione demografica.\nAl censimento del 2000, risultano 116 abitanti, 46 nuclei familiari e 33 famiglie residenti nel paese. La densit\u00e0 della popolazione \u00e8 di 37,42 ab./km\u00b2. Ci sono 58 alloggi con una densit\u00e0 di 19,00/km\u00b2. La composizione etnica della citt\u00e0 \u00e8 90,52% bianchi, 6,03% neri o afroamericani, 1,72% nativi americani, 1,72% isolani del Pacifico.\nDei 46 nuclei familiari, il 21,70% ha figli di et\u00e0 inferiore ai 18 anni che vivono in casa, il 54,30% sono coppie sposate che vivono assieme, il 15,20% \u00e8 composto da donne con marito assente, e il 26,10% sono non-famiglie. Il 19,60% di tutti i nuclei familiari \u00e8 composto da singoli e il 13,00% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,52 mentre la dimensione media di una famiglia \u00e8 di 2,94.\nLa suddivisione della popolazione per fasce d'et\u00e0 \u00e8 la seguente: 20,70% sotto i 18 anni, 5,20% dai 18 ai 24, 29,30% dai 25 ai 44, 20,70% dai 45 ai 64, e 24,10% oltre i 65 anni. L'et\u00e0 media \u00e8 40 anni. Per ogni 100 donne ci sono 73,10 uomini. Per ogni 100 donne sopra i 18 anni ci sono 84,00 uomini.\nIl reddito medio di un nucleo familiare \u00e8 di 44.688$, mentre per le famiglie \u00e8 di 46.000$. Gli uomini hanno un reddito medio di 30.625$ contro i 15.750$ delle donne. Il reddito pro capite del paese \u00e8 di 14.713$. Il 11,70% della popolazione e il 10,00% delle famiglie \u00e8 sotto la soglia di povert\u00e0. Sul totale della popolazione, il 14,80% dei minori di 18 anni e il 4,80% di chi ha pi\u00f9 di 65 anni vive sotto la soglia di povert\u00e0."}
{"id": "894105", "revid": "767487", "url": "https://it.wikipedia.org/wiki?curid=894105", "title": "Flaminio Vacca", "text": "Biografia.\nDopo il tabernacolo in marmo realizzato per la cappella del Sacramento nella chiesa di san Lorenzo a Spello nel 1587, Vacca realizz\u00f2, a Roma, le seguenti opere:\nA Vacca sono attribuiti anche i profeti Ezechiele e Daniele in Santa Susanna.\nNel 1572 fu cooptato nella Congregazione dei Virtuosi al Pantheon, il che gli valse di esservi a suo tempo inumato, sotto una lapide (ancora esistente) che recita:\"FLAMINIO VACCAE / SCULPTORI ROMANO / QUI IN OPERIBUS QUAE FECIT / NUSQUAM SIBI SATISFECIT\"(A Flaminio Vacca / scultore romano / che dell'opere che fece / quasi mai si soddisfece).\nNel 1594 pubblic\u00f2 le \"Memorie di varie antichit\u00e0 trovate in diversi luoghi di Roma\".\nLe \"Memorie\" di Vacca sono una fonte primaria (il tipico inizio delle sue 122 schede \u00e8 \"Mi ricordo...\") e ricca di dettagli, anche umani, circa le scoperte di sculture e varie \"antichit\u00e0 romane\" nel tardo Cinquecento, e anche circa la distruzione di materiali antichi scaturita dai programmi urbanistici di Sisto V. \nNel 1599 fu eletto \"Principe\" dell'Accademia di San Luca. Il suo ritratto del 1599 \u00e8 conservato nella Protomoteca capitolina."}
{"id": "894109", "revid": "767487", "url": "https://it.wikipedia.org/wiki?curid=894109", "title": "Filter", "text": "I Filter sono un gruppo industrial rock/post grunge fondato nel 1993 da Richard Patrick (chitarrista dei Nine Inch Nails) e dal chitarrista/programmatore Brian Liesegang."}
{"id": "894112", "revid": "729019", "url": "https://it.wikipedia.org/wiki?curid=894112", "title": "Gabriele Tadino", "text": "Vita.\nLa famiglia.\nDa Caravaggio dove i suoi antenati erano conosciuti dai Visconti, Michele Tadino nel 1434 si trasfer\u00ec a Martinengo dove fu medico condotto fino alla sua morte nel 1468 e ottenne la cittadinanza (vicinia) per s\u00e9 e per i suoi discendenti.\nTadino \u00e8 stato, forse, il pi\u00f9 importante tra i cittadini di Martinengo. Era nato nel 1475-79 da Clemente, medico condotto e consigliere comunale per una trentina d'anni, figlio di Michele che in data 26 gennaio 1446 fu nominato medico dell'esercito veneziano da Bartolomeo Colleoni e ottenne la cittadinanza bresciana con diritto di esercitare l'arte medica in Brescia.\nDopo di lui il figlio Clemente continu\u00f2 l'attivit\u00e0 di medico; ebbe quatro figli maschi e una figlia tra i 1474 e il 1481. Dalle date di nascita degli altri figli si deduce che Gabriele nacque tra 1475 e il 1479. L'anno pi\u00f9 probabile \u00e8 il 1478, che farebbe coincidere con il suo sessantesimo compleanno l'anno del ritratto di Gabriele ad opera di Tiziano Vecellio e la dedica da parte della repubblica di Venezia di una medaglia realizzata da Giovanni da Cavino (Padova).\nIl ritratto eseguito da Tiziano Vecellio nel 1538, ora conservato presso la sede della ex-Cassa di Risparmio di Ferrara (attualmente direzione territoriale della BPER), lo ha immortalato per sempre con la sua veste nera di nobile Gerosolimitano mancante dell'occhio destro, perso per un proiettile di archibugio passato attraverso una feritoia mentre esaminava le fortificazioni di Rodi di cui era il sovrintendente.\nI primi tre figli, Giovan Francesco, Gerolamo (morto nel 1526) e Gabriele, si dedicarono alla guerra, il quarto figlio Michele continu\u00f2 la tradizione di famiglia e fu medico condotto di Martinengo, mentre la figlia Tranquilla compare nei documenti due volte: in un tentativo di liberazione di Gabriele prigioniero di Cesare Fregoso, dopo la presa francese di Genova e nel testamento del fratello Gabriele.\nSia Clemente che i figli Giovan Francesco, Gabriele e Michele compaiono molte volte come consiglieri del comune di Martinengo.\nCarriera militare.\nNel 1508 si arruol\u00f2 nell'esercito della Repubblica di Venezia dopo aver completato gli studi nel campo delle scienze e difese militari.\nNel 1513 ricevette l'incarico delle fortificazioni di Crema; nel 1522 contribu\u00ec alla difesa di Rodi contro i Turchi.\nNel 1532 era generale dell'artiglieria imperiale nel secondo assedio di Vienna da parte di Solimano.\nMorte.\nVerr\u00e0 sepolto a Venezia nella chiesa dei Santi Giovanni e Paolo dove, in quegli stessi anni, si stava erigendo per decreto del Consiglio dei Dieci, il monumento equestre ad un altro importante bergamasco: Bartolomeo Colleoni che il Tadino non conobbe essendo nato lo stesso anno della morte di questo.\nTadino e Tartaglia.\nSi dice che Galileo Galilei abbia chiosato a margine un'opera dialogica di Niccol\u00f2 Tartaglia (\"Quesiti ed invenzioni diverse\") in cui Tadino \u00e8 l'interlocutore principale.\nTadino era certamente amico di Tartaglia conosciuto quando questi era bambino e Tadino militare a Brescia gi\u00e0 fin dai tempi del sacco di Brescia (1512). Tartaglia gli ha dedicato la sua traduzione prima dell'Euclide megarense.\nNon risulta da nessuna fonte che Tadino abbia scritto delle opere sulle fortificazioni.\nGuerre.\nSacco di Brescia.\nFra le molte pagine che si possono leggere sul sacco di Brescia ne ricorderemo una di Ludovico Antonio Muratori: \u00abTerminata la battaglia, si scatenarono gli arrabbiati vincitori per dare il sacco a quell'opulenta e infelice citt\u00e0. Dur\u00f2 questo quasi per due giorni, ne' quali non si pu\u00f2 dire quanta fosse la crudelt\u00e0 di que' cani, giacch\u00e9 in s\u00ec fatte occasioni gli armati non san pi\u00f9 d'essere non dir\u00f2 cristiani, ma n\u00e9 pur uomini, e peggiori si scoprono delle fiere stesse\u00bb \u00abSi fece conto che vi morissero pi\u00f9 di sei mila fra cittadini e veneziani, e fra gli altri Federigo Contarino capitano di tutti i cavalli leggieri della repubblica. Rimasero prigioni Andrea Gritti legato, Antonio Giustiniano podest\u00e0, Gian Paolo Manfrone ed altri assaissimi ufiziali\u00bb .Tra i quali, afferma il Gallizioli, rimase ferito e prigioniero anche Gabriele Tadino. Liberato, torn\u00f2 nell'esercito veneziano e tra Brescia e Verona (assediate) combatt\u00e9 con Camillo Martinengo, con Pietro Longhena, Taddeo della Motella, Antonio di Padernello, Vittore e Bartolomeo di Villachiara, Vittore da Barco ed altri capitani minori..\nAssedio di Padova.\nGallizioli afferma che in seguito Gabriele partecip\u00f2 alla difesa di Padova e Carlo Promis aggiunge: \u00abDopo la sanguinosa battaglia di Ghiaradadda e la sollevazione di Padova egli accorse alla difesa di questa citt\u00e0, dove adoprossi con molta sua gloria, e certamente con infinita e insperata utilit\u00e0 dei prediletti suoi studi di architettura militare, poich\u00e9 ivi gli fu dato di vedere in opera i nuovi baluardi, e ci\u00f2 che pi\u00f9 monta, di essere ocular testimonio degl'immensi vantaggi, che la nuova fortificazione prestava alla difesa\u00bb\nPresa di Cremona.\nSappiamo che nel 1513 partecip\u00f2 con Bartolomeo d\u2019Alviano alla presa di Cremona, durante la fase di rioccupazione delle citt\u00e0 perse dopo la battaglia di Agnadello.\nAssedio di Verona.\nMarin Sanudo segnala la presenza di Gabriele tra le fanterie veneziane durante l'assedio di Verona, protrattosi di qualche mese anche dopo la pace di Noyon (agosto '16), perch\u00e9 Verona, ottenuti aiuti di 6000 fanti tedeschi, resistette sino al 24 gennaio del 1517 (fine della lega di Cambrai).\nCreta.\nA Creta contribu\u00ec al miglioramento delle fortificazioni come sovrintendente nel 1521. A Candia esiste un bastione tuttora chiamato \"bastione Martinengo\", rielaborazione in tempi successivi di un torrione rotondo costruito nel 1521.\nAssedio di Rodi.\nGabriele Tadino era sovrintendente alle fortificazioni di Candia quando fu richiesto il suo intervento alla difesa di Rodi, intervento negato dal governatore di Candia. Tadino riusc\u00ec a eludere la sorveglianza veneta e con due amici fidati sal\u00ec sul brigantino con cui era venuto frate Antonio Bosio a sollecitare la sua partenza per Rodi. Fu accolto con grandi onori, entr\u00f2 nell'ordine dei cavalieri gerosolimitani e divenne il responsabile della difesa della citt\u00e0. Tadino diede il suo notevole contributo nella costruzioni di strumenti per individuare le gallerie in costruzione da parte dei turchi e nella preparazione di contromine, che fecero stragi nell'esercito assediante. Dopo una strenua resistenza durata oltre quattro mesi (l'assedio era cominciato in luglio) in dicembre, anche a causa di numerosi episodi di spionaggio, tra cui quello dell'ammiraglio della flotta, fu presa la decisione di arrendersi a Solimano I. Gli assediati lasciarono l'isola con l'onore delle armi.\nAssedio di Marsiglia.\nNel contesto della Guerra d'Italia del 1521-1526, il 14 agosto del 1524 Carlo di Borbone e il marchese di Pescara iniziano l'assedio di Marsiglia La notizia della partecipazione di Gabriele Tadino all'assedio \u00e8 confermata da due manoscritti conservati rispettivamente dalla Biblioteca dell'Escurial e dalla Biblioteca Nacional de Madrid e pubblicati nella Colleci\u00f3n de documentos in\u00e9ditos (vol. IX e vol XXVIIl). In essi si accenna alla presenza di un altro italiano probabilmente Benedetto da Ravenna che, secondo Maggiorotti, partecip\u00f2 all'assedio di Marsiglia, che fu sospeso per le grandi difficolt\u00e0 e anche perch\u00e9 l'esercito di Francesco I si era messo in viaggio per l'Italia.\nAssedio di Genova.\nNell'agosto del 1526 Tadino era nel regno di Napoli, dopo aver visitato Barletta di cui era priore, e mentre verificava lo stato delle fortificazioni, fu raggiunto da una lettera di Carlo V che richiedeva la sua urgente presenza a Genova, assediata per mare e per terra dai francesi. Dopo alterne vicende, nelle quali furono feriti mortalmente suo fratello Girolamo e suo cugino Fabrizio, in una battaglia nei pressi di Sampierdarena (agosto 1527) fu sopraffatto dagli uomini di Cesare Fregoso che occup\u00f2 la citt\u00e0 e cattur\u00f2 Tadino che stava fuggendo su una barca, tenendolo prigioniero fino all'ottobre del 1527.\nAssedio di Vienna (1532).\nNel 1532 si era radunato a Vienna un potente esercito (si parla di un numero tra duecento e trecento mila tra soldati, uomini dei presidii e servitori armati) per contrastare l'arrivo di Solimano deciso a conquistare la citt\u00e0. Comandante era Antonio de Leyva, don Ferrante Gonzaga comandante della cavalleria leggera e Gabriele Tadino comandante dell'artiglieria. L'assedio non ci fu perch\u00e9 Solimano giunse alla fine di settembre vicino a Vienna e giudic\u00f2 l'impresa troppo difficile sia per l'arrivo del maltempo che per l'imponenza dell'esercito a difesa della citt\u00e0.\nDocumenti.\nRitratto di Tiziano, propriet\u00e0 della BPER.\nLa medaglia di Giovanni da Cavino; una copia all'Accademia Carrara di Bergamo e una ai Musei della citt\u00e0 di Brescia.\nUn ritratto di autore ignoto all'Accademia Tadini di Lovere.\nDedica a Tadino della \"Traduzione dell'Euclide Megarense\" ad opera di Tartaglia..\nTestamento il 30 maggio 1543 (\"Gabriele Tadino\" di Guido Tadini p.\u00a0240).\n\"Quesiti ed invenzioni diverse\", ad opera di Tartaglia."}
{"id": "894113", "revid": "27723", "url": "https://it.wikipedia.org/wiki?curid=894113", "title": "Gianfrancesco Straparola", "text": ""}
{"id": "894115", "revid": "68105", "url": "https://it.wikipedia.org/wiki?curid=894115", "title": "Pappagallino Rognoso", "text": ""}
{"id": "894140", "revid": "339392", "url": "https://it.wikipedia.org/wiki?curid=894140", "title": "Tempio Civico dell'Incoronata in Lodi", "text": ""}
{"id": "894146", "revid": "72396", "url": "https://it.wikipedia.org/wiki?curid=894146", "title": "Traduttore", "text": ""}
{"id": "894160", "revid": "486946", "url": "https://it.wikipedia.org/wiki?curid=894160", "title": "Chiesa di Maria SS. del Monte Carmelo", "text": ""}
{"id": "894168", "revid": "2234002", "url": "https://it.wikipedia.org/wiki?curid=894168", "title": "Manila Nazzaro", "text": "\u00c8 stata eletta Miss Italia 1999, l'unica proveniente dalla Puglia.\nBiografia.\nDopo aver frequentato l'Itis Notarangelo-Rosati, si iscrive alla facolt\u00e0 di medicina e chirurgia dell'Universit\u00e0 di Chieti, senza tuttavia terminare gli studi per dedicarsi alla carriera artistica; nel 1999, comunque, diventa socio onorario SISM (Segretariato Italiano Studenti in Medicina). Dopo aver partecipato una prima volta nel 1996 alla 57\u00aa edizione di \"Miss Italia\", nel 1999 viene eletta 60\u00aa \"Miss Italia\"; entrambe le volte ha partecipato come Miss Puglia. Nel 1999 oltre a vincere il titolo nazionale (prima e unica proveniente dalla sua regione), conquista anche il titolo di \"Miss Cinema\" ed il 2\u00ba posto di \"Miss Eleganza\". Successivamente \u00e8 testimonial di diverse campagne pubblicitarie e telepromozioni ed inoltre inizia a studiare recitazione, seguita da Isabella Del Bianco, presso il Teatro Azione di Roma.\nDopo aver partecipato, tra il 2000 e il 2003, ad alcuni spettacoli teatrali, tra cui: \"Casa di bambola\" di Henrik Ibsen, \"Tre sorelle\" di Anton \u010cechov, \"Antigone\" di Jean Anouilh, nella stagione teatrale 2003-2004 \u00e8 la protagonista femminile del film \"Il paradiso pu\u00f2 attendere\" di Harry Segall, con Gianfranco D'Angelo che ne cura anche la regia insieme con Anna Lezzi. Nella stagione successiva \u00e8 protagonista del musical \"Scanzonatissimo\" di Dino Verde, regia di Carlo Nistri. Nel 2005 \u00e8 la presentatrice della TV interattiva Music Box Italia e testimonial dell'Alitalia.\nNel 2007 torna a recitare in teatro in \"Bed and Breakfast\" di Guido Polto e Claudia Poggiani, con Salvatore Marino. Tra il 2008 e il 2009 prende parte allo spettacolo del Bagaglino, \"Sex and Italy: una piccola storia d'Italia attraverso il sesso\", come primadonna. Nell'aprile 2009 \u00e8 su Canale 5 con \"Bellissima - Cabaret anticrisi\", programma del Bagaglino dal Salone Margherita. Nel 2009 conduce insieme a Raffaello Tonon \"Miss Italia Channel\". Nel 2010 \u00e8 una delle inviate della diciannovesima edizione de \" La partita del cuore\", condotta da Fabrizio Frizzi e Milly Carlucci su Rai 1.\nNelle stagioni televisive 2014-2015 e 2015-2016 \u00e8 una delle inviate del programma \"Mezzogiorno in famiglia\", in onda su Rai 2. Per lo stesso programma, nella stagione televisiva 2016-2017 diventa co-conduttrice in studio insieme a Massimiliano Ossini.\nDa ottobre 2017 entra a far parte della famiglia di RTL 102.5 conducendo lo spazio radiofonico \"Pane, amore e Zeta Weekend\" ogni sabato e domenica dalle 12 alle 15 su Radio Zeta. In seguito conduce insieme a Valeria Graci dal luned\u00ec al venerd\u00ec la trasmissione \"Zeta a pois\" e il mercoled\u00ec e venerd\u00ec cura il #SocialCorner di RTL 102.5. A settembre 2018 conduce lo spazio \"Pane, amore e Zeta\" e dal 2019 tutti i weekend conduce lo spazio \"Buongiorno Zeta\" sempre su Radio Zeta. Nel dicembre 2018 conduce \"Com\u00f2,\" programma di moda, cultura e territorio in onda su Telenorba tutte le domeniche alle 19:30. Dal 2019 viene scelta come Testimonial ufficiale di Truelash e di Queen Helena. Il 6 settembre 2019 torna a \"Miss Italia\" nelle vesti di giurata in occasione dell'ottantesima edizione del corcorso, in onda su Rai 1, esperienza che ripeter\u00e0 anche l'anno successivo per l'ottantunesima edizione. Nell'estate del 2020 partecipa con il compagno Lorenzo Amoruso all'ottava edizione di \"Temptation Island\" e, nel mese di agosto, insieme a Federico Quaranta e Laura Forgia, conduce in seconda serata su Rai 2 il programma \"E la chiamano estate\".\nA partire da settembre 2021 \u00e8 una dei concorrenti della sesta edizione del \"Grande Fratello VIP\", condotta da Alfonso Signorini. Contestualmente, il 2 settembre 2021, esce la sua prima autobiografia \"Cintura rosa di sopravvivenza\" per Rogiosi editore. \nVita privata.\n\u00c8 stata sposata dal 2005 al 2017 con l'ex calciatore Francesco Cozza, dal quale ha avuto due figli. Nel 2014 ha rivelato di essere affetta da morbo di Basedow. Attualmente \u00e8 fidanzata con l'ex calciatore Lorenzo Amoruso."}
{"id": "894190", "revid": "1573940", "url": "https://it.wikipedia.org/wiki?curid=894190", "title": "Millbrook (Alabama)", "text": "Millbrook \u00e8 un comune degli Stati Uniti d'America situato nelle contee di Elmore, Autauga dello Stato dell'Alabama.\nGeografia fisica.\nMillbrook \u00e8 situata a 32\u00b029'51.454\" N, 86\u00b022'6.762\" O. L'U.S. Census Bureau certifica che il paese occupa un'area totale di 25,10\u00a0km\u00b2, di cui 24,70\u00a0km\u00b2 composti da terra e i rimanenti 0,40\u00a0km\u00b2 composti di acqua.\nSociet\u00e0.\nEvoluzione demografica.\nAl censimento del 2000, risultano 10.386 abitanti, 3.660 nuclei familiari e 2.931 famiglie residenti in citt\u00e0. La densit\u00e0 della popolazione \u00e8 di 413,78 ab./km\u00b2. Ci sono 3.897 alloggi con una densit\u00e0 di 158,10/km\u00b2. La composizione etnica della citt\u00e0 \u00e8 79,86% bianchi, 17,11% neri o afroamericani, 0,55% nativi americani, 0,57% asiatici, 0,02 isolani del Pacifico, 0,56 di altre razze, e 1,34% meticci. Lo 1,44% della popolazione \u00e8 ispanica.\nDei 3.660 nuclei familiari, il 45,70% ha figli di et\u00e0 inferiore ai 18 anni che vivono in casa, il 64,50% sono coppie sposate che vivono assieme, il 12,20% \u00e8 composto da donne con marito assente, e il 19,90% sono non-famiglie. Il 16,70% di tutti i nuclei familiari \u00e8 composto da singoli e il 4,80% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,84 mentre la dimensione media di una famiglia \u00e8 di 3,21.\nLa suddivisione della popolazione per fasce d'et\u00e0 \u00e8 la seguente: 31,70% sotto i 18 anni, 7,70% dai 18 ai 24, 34,50% dai 25 ai 44, 19,10% dai 45 ai 64, e 7,00% oltre i 65 anni. L'et\u00e0 media \u00e8 31 anni. Per ogni 100 donne ci sono 95,00 uomini. Per ogni 100 donne sopra i 18 anni ci sono 90,60 uomini.\nIl reddito medio di un nucleo familiare \u00e8 di 43.838$, mentre per le famiglie \u00e8 di 47.004$. Gli uomini hanno un reddito medio di 34.893$ contro i 23.998$ delle donne. Il reddito pro capite della citt\u00e0 \u00e8 di 17.189$. Il 8,90% della popolazione e il 7,40% delle famiglie \u00e8 sotto la soglia di povert\u00e0. Sul totale della popolazione, il 13,30% dei minori di 18 anni e il 5,70% di chi ha pi\u00f9 di 65 anni vive sotto la soglia di povert\u00e0."}
{"id": "894191", "revid": "287204", "url": "https://it.wikipedia.org/wiki?curid=894191", "title": "Nazar\u00e9 (Portogallo)", "text": "Nazar\u00e9 () \u00e8 un comune facente parte della subregione di Ovest, in Estremadura portoghese. Si estende per un totale di 80,49 km\u00b2 e al censimento del 2011 contava 15.158 abitanti.\nLa citt\u00e0 \u00e8 una nota localit\u00e0 balneare sulla cosiddetta Costa d'argento (\"Costa da Prata\") ed \u00e8 suddivisa in tre nuclei: \"Praia\" (lungo la spiaggia sabbiosa), \"Sitio\" (vecchio villaggio sul promontorio) e \"Pederneira\" (altro vecchio villaggio). Sui 90 metri di dislivello tra Praia e Sitio \u00e8 stata realizzata la funicolare di Nazar\u00e9.\nStoria.\nIn origine antico villaggio di pescatori \u00e8 divenuto celebre meta turistica grazie alla sua posizione favorevole che lo pone a met\u00e0 strada tra l'oceano e il clima di collina.\nLa leggenda vuole che nel IV secolo d.C., sia stata donata a questo villaggio una statua di Maria, madre di Ges\u00f9 di Nazaret (Israele), da cui ne deriva il nome.\nCitt\u00e0 e peculiarit\u00e0.\nIl centro balneare \u00e8 situato in un'ampia baia tra due promontori elevati, ed \u00e8 essenzialmente composto da una spiaggia sabbiosa affacciata sull'oceano Atlantico.\nI famosi costumi tradizionali un tempo usati dai suoi abitanti nella vita quotidiana, adesso sono indossati soltanto in occasione di festivit\u00e0 particolari.\nCaratteristico della zona \u00e8 il porticciolo dov'\u00e8 possibile vedere le barche variopinte dei pescatori.\nIl quartiere di pi\u00f9 antica formazione \u00e8 \"Pederneira\", sulla lingua di terra che domina da meridione la cittadina, dove nacque il primo insediamento di pescatori. Pi\u00f9 a nord vi \u00e8 \"Praia\", di fronte alla spiaggia, moderno con un reticolo ortogonale di viali e strade, \u00e8 il centro della vita cittadina. Sul promontorio a picco sull'oceano in posizione dominante sulla baia c'\u00e8 il quartiere \"Sitio\", raggiungibile anche con una funicolare da Praia, ove si trova il famoso Santuario di Nossa Senhora de Nazar\u00e9.\nNazar\u00e9 \u00e8 conosciuta perlopi\u00f9 nell'ambito del surf poich\u00e9, a causa di un lungo e profondo canyon sottomarino sfociante in prossimit\u00e0 dell'abitato, vi si formano onde considerate le pi\u00f9 alte del mondo. La cittadina detiene il record mondiale dell'onda pi\u00f9 alta mai cavalcata nella storia dell'uomo. Il surfista Sebastian Steudtner, 31 anni, tedesco ha cavalcato l'11 febbraio 2017 un'onda alta 25 metri battendo il surfista Carlos Burle, 46 anni, brasiliano che luned\u00ec 28 ottobre 2013, a \"Praia do Norte\", vicino alla cittadina portoghese, aveva cavalcato un'onda di 24 metri battendo a sua volta il precedente record dell'hawaiano Garrett McNamara, che nel novembre 2011 cavalc\u00f2 un'onda di circa 22 metri."}
{"id": "894193", "revid": "287204", "url": "https://it.wikipedia.org/wiki?curid=894193", "title": "Trenzana", "text": "La roggia Trenzana (o \"seriola Trenzana\") \u00e8 un canale artificiale della Bassa Bresciana occidentale, derivante dal fiume Oglio all'altezza di Palazzolo.\n e spaglia presso Trenzano.\nCorso.\nNasce a sud di Palazzolo sull'Oglio, in localit\u00e0 \"Prati d'Oglio\". Le sue acque sono deviate nel canale tramite le paratoie della diga della centrale idroelettrica di Manzoli, costruita nel secondo dopoguerra.\nLa roggia entra nel territorio di Pontoglio nel cui abitato aziona quattro mulini, per poi giungere a Chiari, dove azionava una segheria e a Castrezzato. Anche in quest'ultimo abitato azionava un mulino.\nGiunta nei pressi della Bargnana, da essa si dirama la Travagliata, che spaglia presso l'omonimo comune.\nDopo aver svoltato a meridione, il canale scende verso il paese di Trenzano. Poco prima di giungere nei pressi di quest'ultimo abitato si suddivide in diversi rami:\nI sei rami a loro volta si dividono, formando dei canali secondari che irrigano i campi posti a settentrione di Trenzano e di Cossirano, e quelli di Berlingo e di Castrezzato.\nA nord di Trenzano, la roggia alimenta il \"mulino della Madonna\", che \u00e8 posto a destra della strada provinciale 16 per Rovato, ed assume questo nome, perch\u00e9 sorge nelle vicinanze di una santella. Questo mulino azionava due ruote per mezzo di due salti paralleli: una dedicata alla macina del grano e l'altra al torcolo dell'olio. "}
{"id": "894200", "revid": "297031", "url": "https://it.wikipedia.org/wiki?curid=894200", "title": "Torre marittima di Yokohama", "text": "La \u00e8 una costruzione metallica, alta 106 metri e dotata di una postazione d'osservazione all'altezza di 91 metri, situata nella citt\u00e0 giapponese di Yokohama. La torre, inaugurata nel 1961, \u00e8 considerata il pi\u00f9 alto faro del mondo.\nI visitatori che raggiungono la sua sommit\u00e0 possono godere in lontananza, oltre che del panorama della metropoli del \"Sol Levante\", del caratteristico profilo del Fuji.\nDal 25 dicembre 2006 al 23 maggio 2009 la Torre marittima di Yokohama \u00e8 stata chiusa al pubblico per ristrutturazione."}
{"id": "894202", "revid": "363629", "url": "https://it.wikipedia.org/wiki?curid=894202", "title": "Target Controlled Infusion", "text": "La Target Controlled Infusion, o TCI, \u00e8 una metodica per l'anestesia endovenosa basata sull'infusione di farmaci tramite l'utilizzo di pompe programmate con appositi modelli matematici; tali dispositivi permettono al farmaco di raggiungere in modo ottimale la concentrazione nel plasma (target plasmatico) o nel tessuto cerebrale (target sito effettore) impostata dall'anestesista. \nTale metodica viene anche utilizzata durante la procedura DISE (Drug Induced Sleep Endoscopy) e nelle recenti procedure di Advanced Drug Induced Sleep Endoscopy come la aDISE, per la valutazione della sindrome da ostruzione delle vie aeree superiori (OSA) e nella selezione dei pazienti per il trattamento chirurgico e non chirurgico."}
{"id": "894203", "revid": "1718925", "url": "https://it.wikipedia.org/wiki?curid=894203", "title": "Climatizzatore", "text": "Il climatizzatore \u00e8 una macchina termica, con pompa di calore, atta alla regolazione della temperatura e/o dell'umidit\u00e0 in un ambiente. Esso pu\u00f2 produrre calore o frescura regolando temperatura e umidit\u00e0 dell'ambiente climatizzato. Esistono climatizzatori per ambienti chiusi, come abitazioni e uffici, oppure per altre applicazioni quali, ad esempio, la gestione climatica all'interno di autovetture e aeromobili.\nIl climatizzatore basa il proprio funzionamento sul ciclo inverso della macchina di Carnot e/o macchina frigorifera. La macchina assorbe calore (Q2) dal serbatoio freddo e lavoro (L) dall'esterno per riversare calore (Q1) nel serbatoio caldo. Scopo del ciclo frigorifero \u00e8 di trasferire calore da una sorgente a temperatura pi\u00f9 bassa a un'altra a temperatura superiore: per il secondo principio della termodinamica tale risultato \u00e8 possibile solo se esiste un effetto compensatore. \n\u00c8 quindi una macchina capace di trasferire una certa quantit\u00e0 di calore dall'ambiente interno, da refrigerare, all'ambiente esterno, con un funzionamento sostanzialmente paragonabile a quello del congelatore o del frigorifero."}
{"id": "894204", "revid": "775372", "url": "https://it.wikipedia.org/wiki?curid=894204", "title": "Ferdi Sabit Soyer", "text": "Soyer, gi\u00e0 leader degli unionisti di Cipro, \u00e8 poi entrato nel parlamento della cosiddetta \"Repubblica Turca di Cipro Nord\" nel 1985, prima di diventarne primo ministro nel 2005, dopo essere stato nominato successore di Mehmet Ali Talat, primo ministro precedente, il 25 aprile."}
{"id": "894205", "revid": "1149807", "url": "https://it.wikipedia.org/wiki?curid=894205", "title": "Lakitu", "text": ""}
{"id": "894206", "revid": "121909385", "url": "https://it.wikipedia.org/wiki?curid=894206", "title": "Cruise control", "text": "Il cruise control (lett. \"controllo di crociera\" ma reso in italiano con \"controllo di velocit\u00e0\"), noto anche come tempomat, \u00e8 un sistema elettronico che permette la regolazione automatica dell'andatura ovvero della velocit\u00e0 di un'autovettura o di un altro veicolo.\nDescrizione e funzionamento.\nIl guidatore seleziona la velocit\u00e0 desiderata, ed essa viene mantenuta, compatibilmente con le condizioni di assetto della vettura stessa.\nEsistono due tipi di \"cruise control\":\nIl primo mantiene solamente la velocit\u00e0 impostata dal guidatore. Il guidatore pu\u00f2 scegliere di aumentare o diminuire la velocit\u00e0 impostata azionando due pulsanti. Inoltre il guidatore pu\u00f2, ad esempio se decide di sorpassare un'altra vettura, premere il pedale dell'acceleratore e aumentare la velocit\u00e0 che torner\u00e0 a quella impostata in precedenza solo quando si smetter\u00e0 di accelerare.\nIl secondo inoltre pu\u00f2 diminuire la velocit\u00e0 impostata in caso in cui degli ostacoli si trovino di fronte alla vettura. Il guidatore pu\u00f2 impostare la distanza (che varia automaticamente al variare della velocit\u00e0) da mantenere dalle vetture che lo precedono entro un certo margine di sicurezza. Questo sistema prevede la presenza di un radar che, di solito, \u00e8 montato anteriormente al veicolo; con il monitoraggio della distanza di sicurezza (Forward Alert) che avvisa il guidatore se si sta avvicinando troppo al veicolo che lo precede. In alcuni modelli di automobile, il sistema arriva a frenare da solo, tramite il sistema di frenata automatica con assistenza pre-collisione e riconoscimento dei pedoni.\nCaratteristica comune dei due sistemi \u00e8 la disattivazione in caso di pressione del freno, della frizione, del freno a mano, dell'attivazione di un sistema di sicurezza (VDC, ASR ecc.) o di guasti ai circuiti elettrici."}
{"id": "894210", "revid": "1543377", "url": "https://it.wikipedia.org/wiki?curid=894210", "title": "Addison Montgomery", "text": "Addison Adrienne \"Addie\" Forbes Montgomery, coniugata Reilly (precedentemente Shepherd) \u00e8 un personaggio delle serie televisive \"Grey's Anatomy\" e del suo spin-off \"Private Practice\", create da Shonda Rhimes, di cui \u00e8 protagonista. \u00c8 interpretata da Kate Walsh, con la voce italiana di Laura Boccanera. \u00c8 un chirurgo neonatale e fetale del \"Seattle Grace Hospital\", specializzata in ostetricia e ginecologia, ed \u00e8 l'ex moglie di Derek Shepherd.\nBiografia.\nGrey's Anatomy.\nAddison \u00e8 un chirurgo neonatale di fama mondiale con due anni di studio alle spalle sulla fibrosi cistica, tramite una borsa di studio sulla genetica clinica. \u00c8 un'affascinante donna sui quarant'anni, e ha un fratello, Archer. Originaria di New York, \u00e8 stata sposata per 11 anni con il collega neurochirurgo Derek Shepherd, prima di tradirlo con il suo migliore amico, il chirurgo plastico Mark Sloan, il che port\u00f2 Derek a lasciare lei e New York per andare a lavorare a Seattle. Dopo che Derek ha lasciato la citt\u00e0, Addison convive per due mesi con Mark, del quale rimane incinta, ma abortisce poco dopo aver scoperto un suo tradimento. La relazione si conclude definitivamente quando lei viene chiamata al Seattle Grace Hospital dal primario di chirurgia Richard Webber per un consulto su un caso molto difficile. Dopo questa esperienza, Addison decide di rimanere a Seattle come capo del reparto di chirurgia neonatale, firmando un contratto di due anni e cercando di ricucire il suo matrimonio con Derek, che per\u00f2 giunge al capolinea qualche mese dopo, quando Derek (che a Seattle aveva iniziato a frequentare Meredith Grey) decide di tornare insieme a Meredith, mentre Addison, una sera, completamente ubriaca, richiama Mark; giunto a Seattle, Mark chiede a Addison di tornare con lui a New York, ma al suo rifiuto decide di restare a Seattle anche lui. La donna prova a dare una possibilit\u00e0 a Mark, e gli dice che se riuscir\u00e0 ad astenersi dal sesso per sessanta giorni lei considerer\u00e0 di avere una storia seria con lui. In realt\u00e0 \u00e8 lei a tradire il patto per prima, andando a letto con il collega Alex Karev; Mark lo scopre, ma per risparmiarle un'umiliazione decide di mentire dicendole di aver infranto lui stesso la promessa. Dopo la corsa per diventare primario del \"Seattle Grace Hospital\", che la vede perdente, Addison decide di dare un taglio alla sua vita frustrante, e si trasferisce definitivamente da Seattle a Los Angeles, dove una coppia di suoi amici dei tempi dell'universit\u00e0 hanno aperto una clinica privata e le hanno offerto un lavoro. Cos\u00ec si conclude il percorso di Addison Montgomery in \"Grey's Anatomy\" e inizia quello nello spin-off \"Private Practice\".\nPrivate Practice.\nDopo essersi trasferita, Addison inizia a lavorare nello studio medico \"Oceanside - Wellness Group\". Qui incontra i suoi vecchi amici Naomi Bennett e l'ex-marito di quest'ultima, Sam Bennett (che dirigono lo studio), e i loro colleghi: Violet Turner (psichiatra dell\"Oceanside\"), Peter Wilder (naturopata) e Cooper Freedman (pediatra). Dopo che Naomi confessa a Addison che lo studio sta per fallire, quest'ultima lo dice agli altri medici dell'Oceanside, e in seguito a votazione Addison diventa il nuovo capo dell\"'Oceanside Wellness Group\". Per tentare di sollevare le sorti dello studio, Addison decide di affittare i locali del 4\u00ba piano (dove un tempo Naomi e Sam avrebbero voluto costruire un enorme studio medico con tanto di sale operatorie) a una societ\u00e0 del settore, la \"Pacific Wellcare\", che incarica della direzione del nuovo studio la dottoressa Charlotte King, eterna rivale di Addison e capo dello staff del \"St. Ambrose Hospital\" di Santa Monica. Nel frattempo Addison inizia a frequentare Kevin Sacchi, un agente della SWAT; quando giunge in citt\u00e0 Archer, il fratello di Addison, questo rivela a Kevin Sacchi che Addison non \u00e8 solamente un medico molto bravo (come lui crede), ma \u00e8 un chirurgo di fama mondiale che dispone di un fondo fiduciario di 25 milioni di dollari. Questo mette in crisi il rapporto tra Addison e Kevin Sacchi, che alla fine si lasciano dopo che Addison gli confessa di aver baciato un altro uomo.\nNel frattempo Archer inizia a lavorare per lo studio di Charlotte King e inizier\u00e0 a frequentare Naomi; mentre questi sono insieme, Archer ha delle convulsioni e viene portato in ospedale: Naomi chiede spiegazioni ad Archer, il quale le confessa di avere un tumore al cervello. Appena Addison viene a sapere del tumore del fratello, inizia a telefonare a tutti i medici di New York che hanno visitato Archer per richiedere loro le TAC che gli hanno fatto. Ottenute le analisi, le mostra ai suoi colleghi, e costringe Archer a sottoporsi a una nuova TAC. Dall'esame viene fuori che in poco pi\u00f9 di una settimana il tumore \u00e8 quasi raddoppiato; ma dopo alcune analisi pi\u00f9 approfondite si scopre che non c'\u00e8 nessun tumore, ma si tratta solo di sacche di parassiti nel cervello. Addison prova a convincere Archer a farsi operare a Seattle da Derek Shepherd per rimuovere le sacche, ma lui si rifiuta. Qualche giorno dopo, Archer ha un'altra crisi e viene mandato in coma farmacologico. A questo punto Addison contatta Derek, il quale accetta di eseguire l'operazione al \"Seattle Grace Hospital\". Derek riesce a salvare Archer asportando le cisti, e Addison si ferma a Seattle per aiutare Derek a risolvere il caso di una donna incinta finita in coma in seguito a un intervento per asportare un aneurisma. Ritornata da Seattle, Addison scopre che Archer ha tradito Naomi con la dottoressa King e decide di dirlo a Naomi. Archer, dopo aver capito il suo sbaglio decide di lasciare Los Angeles e di ritornare a New York. Nel primo episodio della terza stagione Addison salva la vita di Violet dopo che questa \u00e8 stata sottoposta a un taglio cesareo improvvisato da Katie, una sua paziente malata di schizofrenia.\nIn seguito, Addison e Sam iniziano a sviluppare dei sentimenti reciproci. Viene rivelato che, all'universit\u00e0, Sam voleva chiedere ad Addison di uscire ma era troppo nervoso, e cos\u00ec fin\u00ec per frequentarsi con Naomi. I due si baciano per la prima volta dopo aver cercato di salvare una coppia sposata che ha avuto un incidente automobilistico devastante; successivamente si baciano di nuovo quando Addison decide di restare a dormire da Sam. Nonostante i due si avvicinino molto, lei sceglie di interrompere la loro nascente relazione, preoccupata per le possibili conseguenze sulla sua amicizia con Naomi; \u00e8 questo il motivo per cui Addison rivela di essersi innamorata sia di Sam che di Pete, ma di aver deciso di iniziare una relazione con Pete. Pur frequentando altre persone, Addison e Sam continuano a mostrare sentimenti reciproci, tra cui la gelosia quando vedono l'altro con il rispettivo partner. Dopo che Sam torna single, bacia di nuovo Addison, ma vengono scoperti da Naomi, che mette fine alla sua amicizia con Addison. Nel finale di stagione, Addison deve operare Maya Bennett, la sua figlioccia, che ha avuto un incidente stradale mentre si recava in ospedale per partorire. In seguito Addison rompe con Pete, e lei e Sam finalmente diventano una coppia. Anche se Addison vuole avere dei figli, Sam le dice di non essere disposto ad avere altri figli, perch\u00e9 vuole dedicare il proprio tempo alla loro storia d'amore senza distrazioni, ma avendo desideri opposti i due pongono fine alla relazione; Addison va ad un appuntamento con un uomo di nome Jake, che la invita alle Fiji e, sebbene inizialmente voglia accettare, alla fine decide di tornare insieme a Sam.\nAll'inizio della quinta stagione, Sam e Addison stanno di nuovo insieme, anche se si separano nuovamente perch\u00e9 lui non \u00e8 ancora pronto per sposarsi e costruire una famiglia con lei. Jake \u00e8 un dottore molto talentuoso la cui specializzazione \u00e8 aiutare le donne con problemi di fertilit\u00e0 a rimanere incinta; l'uomo viene assunto alla clinica, cosa che mette a disagio Addison, ma ben presto diventa il suo medico e la aiuta nel tentativo di concepire usando la FIVET. Durante tutta la stagione, Addison e Jake si avvicinano; viene poi rivelato che Jake aveva una moglie, Lily, che era una tossicodipendente e che mor\u00ec per overdose. Jake e la moglie avevano adottato una figlia, Angela, che ha partecipato alle ultime due stagioni dello show. La ragazza spesso consiglia suo padre e lo incoraggia a perseguire la sua relazione con Addison, per la quale prova chiaramente dei forti sentimenti. Anche se Addison prova ancora dei sentimenti per Sam, ne prova anche per Jake, che a differenza di Bennet vuole sposarsi e avere dei figli. In pi\u00f9 di un'occasione, Addison e Jake si baciano, ed entrambi ammettono di provare sentimenti l'una per l'altro. Tuttavia, Jake capisce che Addison \u00e8 troppo coinvolta da Sam e non vuole essere un rimpiazzo, cos\u00ec le dice che la aspetter\u00e0 fin quando non sar\u00e0 pronta. Anche se Addison decide di interrompere i trattamenti per la fertilit\u00e0, il suo sogno di avere un figlio diventa realt\u00e0 quando adotta un bambino di nome Henry. Sam comincia a rimpiangere l'aver lasciato Addison e si scusa, chiedendo di passare del tempo con Henry, ma Addison decide di dedicarsi al bambino, invece di proseguire una relazione, a prescindere che si tratti di Sam o Jake. Nel finale di stagione, Addison e Jake hanno un rapporto dopo che il figlio di Amelia, nato senza cervello, muore e la madre decide di donare i suoi organi. Quando la donna arriva a casa, Sam \u00e8 l\u00ec con Henry e si dichiara. Non viene mostrato ci\u00f2 che dice, ma contemporaneamente anche Jake sta andando a casa della donna con fiori e cibo cinese.\nAll'inizio della sesta stagione, Addison ha rifiutato Sam e sta intraprendendo una relazione con Jake, al quale propone quindi di sposarla. Sebbene inizialmente lui non le dia una risposta, nel corso dell'episodio supera il dolore per la perdita della prima moglie e si rende conto che Addison \u00e8 colei con cui vuole trascorrere la sua vita. Quando Addison torna a casa, Jake ha acceso delle candele e ha decorato il salotto con petali di rosa, creando un sentiero che conduce al ponte dove lui la sta aspettando in giacca e cravatta. A questo punto lui si dichiara e le d\u00e0 un anello e i due si fidanzano. Nell'ultimo episodio di \"Private Practice\", Jake e Addison si sposano e iniziano la loro nuova vita insieme ad Henry.\nCreazione e sviluppo.\nIdeazione e casting.\nKate Walsh apparve per la prima volta nei panni della dottoressa Addison Montgomery in \"Grey's Anatomy\". Il personaggio sarebbe dovuto apparire in alcuni episodi dello show, ma ben presto divenne parte del cast fisso, per poi apparire nello spin-off \"Private Practice\".\nA proposito del personaggio, Shonda Rhimes, riguardo all'idea di produrre uno show interamente dedicato alla Montgomery, ha affermato:\n\"Ho scoperto di avere storie infinite da scrivere per lei. \" Grey's Anatomy\" \u00e8 incentrato principalmente sui giovani che iniziano la loro carriera. Mi sono resa conto che Kate potrebbe condurre una serie su queste persone 10 anni dopo - cosa succede se non sono riuscite a realizzare i loro sogni, o se ce l'hanno fatta?\"\nNel giugno 2012, Kate Walsh, ospite a \"Bethenny\", annunci\u00f2 che l'imminente sesta stagione di \"Private Practice\" sarebbe stata l'ultima per lei. \"\u00c8 stato un viaggio incredibile e una straordinaria esperienza e ne sono enormemente grata. \u00c8 un importante capitolo della mia vita. Sono passati otto anni\", ha affermato.\nCaratterizzazione.\nAll'inizio, Addison \u00e8 stata descritta come \"fredda e rancorosa\", ma con il passare degli episodi, gli autori hanno \"addolcito\" il personaggio. La Walsh la riassume come \"una ragazza che ami odiare\".\nDel cambiamento della Montgomery tra la fine della prima stagione di \"Grey's Anatomy\" e la seconda, ha poi detto: \"Ha iniziato cos\u00ec equilibrata. Ora \u00e8 un gatto senza baffi \u2014 un po' scombussolata e mette a soqquadro l'ospedale. Ora \u00e8 un po' senza legami, le sta cadendo la maschera.\"\nWalsh ha avuto la sensazione che Addison fosse diventata \"pi\u00f9 forte\" e \"pi\u00f9 centrata\" tra la prima e la seconda stagione di \"Private Practice\", \"Inizialmente si sta ancora ambientando, ancora non \u00e8 abbastanza sicura e un po' traballante, e poi vedi che riprende il proprio ritmo.\"\nInoltre, la Walsh ha detto del personaggio che \"\u00e8 imperfetta e arrogante e molto brava in quello che fa, e non importa cosa succede, si rialza e va avanti. Lei continua a provarci.\"\nLa Walsh ha espresso soddisfazione per l'evoluzione della vita sentimentale di Addison Montgomery perch\u00e9 \"l'unica cosa che abbiamo visto di lei in \"Grey's Anatomy\" era il lato negativo del triangolo con Derek e Meredith. E ovviamente, poi Mark Sloan, ma non era vero amore l\u00ec. \"\nHa detto che l'accoppiamento del suo personaggio con Kevin Nelson (David Sutcliffe) \u00e8 diverso da quello che emerge con Pete Wilder (Tim Daly) o Derek Shepherd (Patrick Dempsey); \"\u00c8 davvero divertente vedere fuoriuscire quest'altro suo lato, che non abbiamo mai visto. Mi ha colpito, questa piccola epifania del tipo 'Oh, non abbiamo mai visto Addison interessata a qualcuno, qualcuno a cui lei piaccia a sua volta'\".\nAccoglienza.\nLa rivista \"TV Guide\" riguardo al periodo della Walsh in \"Grey's Anatomy\", ha dichiarato: \"Kate Walsh spacca come Addison, e spero che rimanga nei dintorni. Aggiunge pepe ad uno show gi\u00e0 piccante.\" Joel Keller di \"AOL TV\" \u00e8 stato deluso dall'evoluzione del personaggio da \"Grey's Anatomy\" a \"Private Practice\" durante la sua prima stagione, dicendo che \"\u00e8 passata dall'essere forte e divertente al piagnucolare e innamorarsi perdutamente\". Comunque, Keller \u00e8 stato felice di vedere pi\u00f9 maturit\u00e0 nella storyline della seconda stagione, e ci\u00f2 che gli \u00e8 piaciuto \u00e8 stata \"l'abilit\u00e0 di eseguire complicate operazioni chirurgiche anche se, nel frattempo, la sua vita personale \u00e8 in preda al caos.\"\nSul finire di \"Private Practice\", Margaret Lyons del \"New York Magazine\", ha definito il personaggio come \"divertente\" e ha aggiunto: \"Anche quando la tragedia la colpiva ad ogni angolo, in \"PP\", era ancora piuttosto sfacciata, brillante e interessante.\" Addison appare anche nella lista dei Personaggi pi\u00f9 Intriganti delle serie TV redatta da Comcast. La rivista \"Glamour\" l'ha nominata una dei dodici personaggi di una serie TV con pi\u00f9 stile; \u00e8 stata inserita da \"Wetpaint\" nella lista delle \"10 dottoresse pi\u00f9 hot della televisione\" e in quella dei \"16 dottori pi\u00f9 hot della televisione\" da BuzzFeed.\nNel 2006, il cast di \"Grey's Anatomy\", insieme alla Walsh, vinse il Satellite Award per il miglior cast e ebbe poi la candidatura per lo Screen Actors Guild Award per la miglior performance di un cast in una serie televisiva drammatica, vincendolo nel 2007; furono nominati anche negli anni successivi. Per il suo lavoro in \"Private Practice\", la Walsh ottenne la candidatura nel 2011, come \"Miglior attrice televisiva in una serie drammatica\" alla 37\u00aa edizione dei People's Choice Awards."}
{"id": "894214", "revid": "984922", "url": "https://it.wikipedia.org/wiki?curid=894214", "title": "Trinolo", "text": "Il Trinolo \u00e8 un torrente della provincia di Brescia. Nasce dal monte Castello e confluisce da sinistra nel Chiese a Sabbio Chiese, in Val Sabbia. \u00c8 compreso nei comuni di Provaglio Val Sabbia e Sabbio Chiese."}
{"id": "894218", "revid": "1444345", "url": "https://it.wikipedia.org/wiki?curid=894218", "title": "Giant", "text": "Giant (\"gigante\" in inglese) pu\u00f2 riferirsi a:"}
{"id": "894219", "revid": "767487", "url": "https://it.wikipedia.org/wiki?curid=894219", "title": "Horn\u00ed N\u011bm\u010dice", "text": "Horn\u00ed N\u011bm\u010dice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894220", "revid": "110157", "url": "https://it.wikipedia.org/wiki?curid=894220", "title": "Horn\u00ed P\u011bna", "text": "Horn\u00ed P\u011bna \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894221", "revid": "287204", "url": "https://it.wikipedia.org/wiki?curid=894221", "title": "Uggera", "text": "La seriola Uggera \u00e8 un canale artificiale situato in provincia di Brescia.\nIdronimo.\nLa seriola prende il nome dalla famiglia che la fece costruire: gli Uggeri, nobili bresciani proprietari di terre a Milzanello.\nCorso del canale.\nLa seriola nasce da una capofonte a sud-est della cascina Canello, a nord-ovest di Porzano di Leno, nel territorio di Bagnolo Mella. Entra in territorio lenese dopo aver sottopassato l'Autostrada Brescia - Cremona. A Porzano viene alimentata da un altro capofonte.\nAll'altezza della cascina Mortero \u00e8 presente un collegamento con la vicina seriola Molina, da cui scende a meridione costeggiando a sera le cascine Uggera e Madonna della Stalla. Giunto nei pressi della cascina Cereto, la seriola si divide in due rami. Quello orientale affianca la Cascina Maglio, un tempo alimentando l'omonimo mulino, e si immette direttamente nel fiume Mella. Il ramo occidentale affianca a occidente la cascina Cereto e a meridione di questa si divide ulteriormente in due rami. Entrambi si immettono nel Mella."}
{"id": "894223", "revid": "767487", "url": "https://it.wikipedia.org/wiki?curid=894223", "title": "Horn\u00ed Radou\u0148", "text": "Horn\u00ed Radou\u0148 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894224", "revid": "15756", "url": "https://it.wikipedia.org/wiki?curid=894224", "title": "Francesco Chicchi", "text": "Carriera.\nGli esordi e i primi anni da \"pro\".\nOriginario di Viareggio, vince due corse da allievo e tre da juniores, tra cui una tappa al Giro della Lunigiana. Da Under-23 ottiene diciassette vittorie di buon livello come La Popolarissima, la Vicenza-Bionde e due tappe al Giro d'Italia baby. L'11 ottobre 2002 si laurea quindi campione del mondo Under-23 a Zolder, nello stesso circuito in cui due giorni dopo Mario Cipollini conquista la maglia iridata.\nNel 2003 passa professionista con la Fassa Bortolo, formazione diretta da Giancarlo Ferretti e capitanata da Alessandro Petacchi. Nel triennio con la squadra italiana ottiene i terzi posti al Giro del Piemonte nel 2004 e al Gran Premio Costa degli Etruschi nel 2005 oltre ai piazzamenti in alcune tappe. L'unico successo arriva nella cronosquadre alla Settimana Internazionale di Coppi e Bartali del 2005 che per\u00f2 non viene considerata tra le vittorie individuali. Alla fine del 2005 la squadra italiana si scioglie.\nNel 2006 Chicchi gareggia quindi con la squadra belga Quick Step, capitanata da Paolo Bettini e Tom Boonen. In Belgio conquista la sua prima vittoria tra i professionisti, una tappa alla Tre Giorni delle Fiandre Occidentali. Nel corso della stagione arrivano altri due successi, alla Quattro Giorni di Dunkerque e al Tour of Britain.\n2007-2010: Liquigas.\nNel 2007 passa alla Liquigas ma, dopo un buon inizio, cade in volata in una tappa alla Settimana di Coppi e Bartali, procurandosi una lacerazione del muscolo obliquo addominale. Dopo tre mesi di stop e la convalescenza, torna alle corse ed alla vittoria in estate, prima in una tappa del Brixia Tour e poi in due frazioni del Giro di Danimarca; arriva inoltre secondo alla Parigi-Tours, battuto solo da Alessandro Petacchi.\nL'anno successivo ottiene sei vittorie, tra cui una tappa alla Tirreno-Adriatico, due alla Settimana di Coppi e Bartali e una alla Volta Ciclista a Catalunya, oltre al terzo posto al Gran Premio Costa degli Etruschi e il secondo al Giro di Toscana. Nel 2009 corre poco, tuttavia conquista due successi di tappa, uno al Tour Down Under, competizione del circuito UCI ProTour, e uno al Tour of Missouri.\nApre il 2010 con un successo al Tour de San Luis in Argentina, la sua prima corsa stagionale. In febbraio si aggiudica due tappe al Tour of Qatar, vince poi una frazione alla Settimana di Coppi e Bartali, una al Tour of California e una al Giro di Slovenia. In agosto partecipa anche ai campionati italiani su pista, conquistando la medaglia d'argento nello scratch, mentre in settembre fa suo il Gran Premio Citt\u00e0 di Modena.\n2011-2016: Quickstep/Omega Pharma, Fantini/Neri e Androni.\nA fine 2010 lascia la Liquigas-Doimo per passare alla Quickstep, squadra World Tour belga diretta da Patrick Lefevere con cui gi\u00e0 aveva gareggiato al 2006. Al primo anno con la \"nuova\" maglia non riesce per\u00f2 a ottenere successi: non va infatti oltre un secondo posto di tappa al Tour of Qatar e un terzo al Tour de Pologne.\nSi rif\u00e0 nel 2012, in maglia Omega Pharma-Quickstep, con un ottimo inizio di stagione: tra gennaio e marzo si aggiudica infatti due tappe al Tour de San Luis, una tappa alla Tre Giorni delle Fiandre Occidentali e due semiclassiche in territorio fiammingo, la Nokere Koerse e la Handzame Classic. Partecipa poi al Giro d'Italia, cogliendo il secondo posto in volata nella tappa di Montecatini Terme vinta da Roberto Ferrari.\nNel 2013 lascia il Belgio per trasferirsi alla Vini Fantini-Selle Italia, squadra diretta da Luca Scinto. In primavera vince due frazioni e la classifica a punti al Tour de Langkawi, in Malaysia, mentre in giugno si aggiudica due gare in linea in Lettonia, il Riga-Jurmala Grand Prix e il Ventspils-Jurmala Grand Prix. A fine anno viene confermato nella nuova formazione di Scinto per il 2014, la Yellow Fluo (poi Neri Sottoli). La fiducia viene ripagata con tre vittorie di tappa alla Vuelta a Venezuela.\nNel 2015 passa alla Androni Giocattoli-Venezuela con un contratto biennale, ottenendo due vittorie stagionali, nella terza tappa della Settimana Internazionale di Coppi e Bartali e nella sesta tappa della Vuelta a Venezuela. Nel finale di stagione corre poco a causa della sospensione della squadra, comminata dall'UCI a seguito delle positivit\u00e0 riscontrate a Davide Appollonio e Fabio Taborre. Nel 2016 si aggiudica una tappa alla Boucles de la Mayenne. Al termine della stagione per\u00f2, non riconfermato dall'Androni, annuncia il proprio ritiro dall'attivit\u00e0.\nNel 2019 \u00e8 direttore sportivo per la formazione Continental Dimension Data for Qhubeka; proprio un ciclista della Dimension Data, Samuele Battistella, ottiene quell'anno il titolo mondiale Under-23, primo italiano a riuscirci dalla vittoria di Chicchi nel 2002."}
{"id": "894225", "revid": "767487", "url": "https://it.wikipedia.org/wiki?curid=894225", "title": "Horn\u00ed Skr\u00fdchov", "text": "Horn\u00ed Skr\u00fdchov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894226", "revid": "767487", "url": "https://it.wikipedia.org/wiki?curid=894226", "title": "Horn\u00ed Slatina", "text": "Horn\u00ed Slatina \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894227", "revid": "2091899", "url": "https://it.wikipedia.org/wiki?curid=894227", "title": "Vortici d'estremit\u00e0 d'ala", "text": "I vortici di estremit\u00e0 d'ala sono regioni di alta vorticit\u00e0 che si sviluppano alle estremit\u00e0 di un'ala di un aereo durante il suo movimento in un fluido (generalmente l'aria, ma anche l'acqua, ad esempio nel caso dei timoni dei sottomarini).\nQuesti vortici sono una forma di resistenza indotta, un effetto collaterale inevitabile delle ali portanti, dovuto proprio al meccanismo di generazione della portanza. Il progetto di un'ala con vortici di forma opportuna \u00e8 molto importante nell'ingegneria aerospaziale. I vortici di estremit\u00e0 d'ala inoltre sono responsabili della gran parte della turbolenza di scia, causata appunto dalla scia che lascia dietro di s\u00e9 l'ala.\nCause ed effetti.\nQuando un'ala si muove in un fluido, e per semplificare prenderemo il caso dell'aria, essa genera una forza aerodinamica di portanza attraverso la creazione di una differenza di pressione fra dorso (parte superiore) e ventre (parte inferiore) dell'ala stessa. La portanza \u00e8 una somma di forze di pressione, e non una singola forza. I fluidi sono costretti a muoversi da zone di alta pressione a zone di bassa pressione, cosicch\u00e9 l'aria che si trova ad alta pressione sotto l'ala tende a muoversi verso il dorso dell'ala, che \u00e8 una zona a pressione pi\u00f9 bassa. \nPoich\u00e9 questo non pu\u00f2 farlo passando davanti al bordo d'attacco (la parte anteriore dell'ala), n\u00e9 dietro il bordo d'uscita (la parte posteriore dell'ala), a causa della direzione della velocit\u00e0 dell'aria stessa, essa tender\u00e0 a passare attorno alle estremit\u00e0, muovendosi nella direzione dell'asse longitudinale dell'ala stessa. Di conseguenza, l'aria si muove in maniera circolare dal ventre al dorso dell'ala, passando attorno alle sue estremit\u00e0. Questo meccanismo fa s\u00ec che si abbassi la pressione sul ventre d'ala, aumentando quella sul dorso dell'ala stessa, e cos\u00ec diminuendo la capacit\u00e0 portante dell'ala stessa. Inoltre produce un flusso d'aria indotto nella direzione longitudinale dell'ala, che curva le linee di flusso dell'aria verso l'interno dell'ala.\nI vortici d'estremit\u00e0 d'ala riguardano soltanto la porzione di essa pi\u00f9 vicina all'estremit\u00e0. Dunque, pi\u00f9 l'ala \u00e8 allungata, minore sar\u00e0 l'intensit\u00e0 dei vortici necessaria a produrre una data portanza (che deve essere pari al peso moltiplicato per il fattore di carico). L'allungamento alare, anche detto \"aspect ratio\", e cio\u00e8 il rapporto fra la lunghezza dell'ala e la sua corda, \u00e8 un parametro importante dunque per controllare l'intensit\u00e0 dei vortici di estremit\u00e0. Fare ali d'allungamento elevato riduce la resistenza aerodinamica indotta, ma aumenta il peso strutturale dell'ala, e diminuisce la manovrabilit\u00e0 del velivolo stesso.\nUn altro metodo per ridurre la resistenza indotta, e quindi il consumo di carburante, \u00e8 l'utilizzo delle cosiddette winglets, come si vede in molti aeroplani di nuovo progetto come l'Airbus A340, A380 o il Boeing 747. Le winglets incoraggiano il vortice avvolgente l'ala (bound vortex) ad abbandonare l'ala alle estremit\u00e0 (e non in altri punti lungo il suo asse, in quanto solo la parte di ala interessata dal bound vortex genera portanza) e aumentano l'allungamento alare senza produrre ulteriori ingombri longitudinali. Un'ala sufficientemente allungata \u00e8 in grado infatti di produrre la dovuta portanza senza generare vortici troppo intensi. I vortici, sebbene assolutamente indispensabili per generare portanza, possiedono un'energia cinetica che viene poi dissipata per attrito viscoso nell'atmosfera circostante una volta abbandonata l'ala sotto forma di vortici di estremit\u00e0 (wake vortex). Questo dispendio di energia cinetica altro non \u00e8 che la resistenza indotta.\nDal momento che i vortici d'estremit\u00e0 producono una zona di bassa pressione al loro centro, talvolta le particelle di vapore d'acqua precipitano qui e, condensando, rendono visibili questi vortici di estremit\u00e0. Questo succede in particolar modo nelle manovre ad alti g (e cio\u00e8 ad alta portanza), come le manovre di virata stretta o di cabrata violenta.\nPericoli dei vortici.\nI vortici d'estremit\u00e0 d'ala possono anche produrre pericoli piuttosto seri per aeroplani leggeri, specialmente durante le fasi di decollo ed atterraggio, nelle quali c'\u00e8 maggior probabilit\u00e0 di incappare nella scia di un aereo passato l\u00ec precedentemente, e che non si \u00e8 ancora estinta. \u00c8 vero infatti che tali vortici perdurano piuttosto a lungo, per questo i regolamenti proibiscono che aerei decollino e atterrino da una stessa pista senza un margine di tempo adeguato (intorno ai 2 o 3 minuti).\nL'intensit\u00e0 dei vortici \u00e8 proporzionale alla portanza generata, e quindi al peso del velivolo, ed \u00e8 inversamente proporzionale all'allungamento alare ed al quadrato della velocit\u00e0. Dunque vortici molto intensi possono essere generati da aerei molto grandi in fase di decollo. I grandi aeroplani da trasporto civile, come il Boeing 747, possono produrre vortici delle dimensioni caratteristiche di un piccolo aereo da diporto. Se dunque in fase di decollo un piccolo aereo \u00e8 preceduto da uno grande, c'\u00e8 il rischio che i vortici prodotti da quest'ultimo possano generare raffiche di scia tanto intense da sbattere improvvisamente in terra il piccolo aereo, senza nessuna possibilit\u00e0 di controllo. Addirittura questi vortici possono ribaltare completamente un piccolo aeroplano. Ovviamente in fase di decollo il pilota, a causa dell'altitudine insufficiente, non pu\u00f2 rimediare a questi avvenimenti.\nI vortici, dopo il passaggio del velivolo, si allargano fino al doppio dell'apertura alare e, se in quota, scendono circa 200 ft (60 m) prima di svanire.\nI vortici causati dagli elicotteri non sono ancora stati studiati approfonditamente, ma sono comunque molto forti, tanto che se l'elicottero volando indietro incontra il proprio vortice, pu\u00f2 precipitare.\nTraiettoria dell'ala e Vortici.\nI vortici di estremit\u00e0 d'ala si formano quando l'ala si muove in linea retta e implicano che esista una componente della forza perpendicolare alla direzione del moto, che sposta un volume d'aria dal basso verso l'alto con velocit\u00e0 Vz.\nSiccome la velocit\u00e0 \u00e8 una grandezza vettoriale, su un'ala che si muove nel piano cartesiano YZ con la componente della velocit\u00e0 sull'asse Z uguale alla velocit\u00e0 di risalita dell'aria Vz sull'estremit\u00e0 dell'ala non ci saranno flussi di aria dal ventre al dorso e non si formeranno vortici di estremit\u00e0 d'ala. \nPertanto si pu\u00f2 concludere che per un'ala in movimento con una componente della velocit\u00e0 uguale alla velocit\u00e0 dell'aria dal ventre verso il dorso, l'allungamento alare non ha influenza sulla Resistenza e sulla Portanza dell'ala. \nLe propriet\u00e0 dei profili alari in moto non rettilineo sono utilizzate nelle ruote a turbina per i veicoli a trazione."}
{"id": "894228", "revid": "767487", "url": "https://it.wikipedia.org/wiki?curid=894228", "title": "Hosp\u0159\u00edz", "text": "Hosp\u0159\u00edz \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894229", "revid": "767487", "url": "https://it.wikipedia.org/wiki?curid=894229", "title": "Hrachovi\u0161t\u011b", "text": "Hrachovi\u0161t\u011b \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894230", "revid": "767487", "url": "https://it.wikipedia.org/wiki?curid=894230", "title": "H\u0159\u00ed\u0161ice", "text": "H\u0159\u00ed\u0161ice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894232", "revid": "1272592", "url": "https://it.wikipedia.org/wiki?curid=894232", "title": "Monchio", "text": "Monchio (\"M\u00fcnich\" in dialetto frignanese, 257 abitanti) \u00e8 una frazione del comune di Palagano, in provincia di Modena.\nUn tempo per distinguerlo dai paesi con nome identico (il pi\u00f9 importante dei quali \u00e8 Monchio delle Corti nell'appennino parmense) si suoleva chiamarlo Monchio nel Frignano, ma sono ormai svariati decenni (almeno dalla fine della seconda guerra mondiale) che i confini del Frignano vengono fatti coincidere ad occidente con quelli del comune di Polinago. Probabilmente essi erano un tempo molto pi\u00f9 estesi verso il reggiano, ad ovest, ma essendo il centro di interesse \"gravitazionale\" della comunit\u00e0 frignanese la cittadina di Pavullo, essi si restrinsero nella percezione dei locali, nell'area intorno a detto paese. Del Frignano, il territorio monchiese, conserva certamente caratteristiche, lingua e attitudini.\nIl nome deriva dalla contrazione volgare del nome latino \"Mons\" (\"monte\", \"il Monte\"), probabilmente nella sua declinazione plurale \"Plebs Montium\" (Pieve dei monti), in parte perch\u00e9 il suo territorio comprende la vetta dell'Alpe di Santa Giulia (935 m), in parte perch\u00e9 la chiesa di Santa Giulia, che sorge sulla vetta dell'omonima cima (982 m), fu centro molto importante nei primi secoli della cristianizzazione dell'appennino modenese, ed ebbe a lungo funzioni, appunto, plebane.\nGeografia fisica.\nIl territorio \u00e8 molto esteso e raggruppa oggi almeno tre zone che furono nei secoli distinte:\nLa prima \u00e8 la sezione sud orientale, coincidente con la frazione di Lama di Monchio, la seconda \u00e8 la zona centrale, che si raggruppa intorno al nuovo centro abitato costruito intorno alla Parrocchiale (dedicata alla BV Assunta costruita negli anni venti del XX secolo) e all'antico castello (di cui non rimane pi\u00f9 alcuna traccia se non l'organizzazione delle costruzioni in \"incastellamento\") e che ha finito con il concentrare la maggioranza della popolazione e a conglobare l'originaria parrocchia della Monchio \"alta\" di Santa Giulia; la terza sezione \u00e8 la zona bassa, ampiamente spopolata, che raggiunge il fiume Dolo-Dragone, e che era un tempo collegata al vicino territorio di Vitriola-Montefiorino, gravitando intorno ai centri di \"Mogno\" e alla Parrocchia di San Vitale (Chiesa di origine romana).\nIl territorio \u00e8 ricco di monumenti in memoria dello storico eccidio avvenuto durante la fine della seconda guerra mondiale da parte delle truppe nazifascista, tra i pi\u00f9 importanti sono visitabili il monumento in memoria dei caduti situato nella piazza del paese (750 m), il vasto \"Parco dei Caduti\", situato nella parte centrale del paese, impreziosito dalla maestosa \"Statua del Cristo\" nella quale hanno partecipato alla costruzione diverse nazioni.\nInoltre nel secondo, verde e boscoso, parco di Monchio (situato nell'Alpe di Santa Giulia) \u00e8 possibile ammirare il grande monumento circolare, che fa da punto cardine del parco insieme all'antica chiesa, composto da 14 monumenti rappresentanti il desiderio di pace per ricordare la Resistenza e le terribili vicende a cui \u00e8 stato sottoposto il territorio. Quest'ultima opera \u00e8 stata promossa dalla provincia di Modena e vi hanno partecipato alla realizzazione scultori internazionali provenienti da diverse nazioni.\nStoria.\nLa franosit\u00e0 del territorio e i successivi insediamenti a partire dal Medioevo, non permettono di confermare un'eventuale origine romana del paese anche se i ritrovamenti nei vicini centri di Susano e Saltino di materiale fittile di epoca romana, possono indurre a considerazioni sul popolamento legato alle distribuzioni di terre in epoca tardorepubblicana-imperiale. Certo questi luoghi furono ampiamente frequentati precedentemente, a partire dal neolitico, come dimostrano ad esempio i siti saggiati in localit\u00e0 \"Campagnola\" di Costrignano, confinanti al territorio del paese e, soprattutto il ritrovamento di una spada in bronzo rinvenuta sulla sommit\u00e0 dell'Alpe di Santa Giulia. I lavori di restauro all'interno dell'edificio, durante l'estate 2015, hanno messo in rilievo ampi strati di ceneri e matariali fittile che suggeriscono frequentazioni a scopo rituale o votivo. Tali timportantissimi ritrovamenti, tuttavia, nulla dicono di eventuali insediamenti stabili in epoche preromane; \u00e8 infatti ormai quasi certo che le culture padane sviluppatesi stabilmente lungo la fascia pedemontana appenninica a partire dal 1000 a.C. legate alla cultura delle terramare, svilupparono culti totemici per i corsi d'acqua e soprattutto le cime dei monti, pertanto il seppellimento di una spada sulla cima pi\u00f9 alta del basso appennino, pu\u00f2 ricondursi ad uffici sacrali.\nCerto il sito fu frequentato ampiamente e ripetutamente fin dal neolitico, come dimostrano i ritrovamenti di ossa e le tracce di focolari accesi periodicamente. Tuttavia, il popolo che le fonti ci dicono abitasse la zona in epoca preromana, i Liguri Friniati, non ebbe costituzione stabile fino all'et\u00e0 storica, inoltre considerazioni linguistiche che meriterebbero probabilmente approfondimenti, fanno sospettare che la \"nuce\" del popolamento locale sia legata piuttosto all'elemento celtico che penetr\u00f2 (forse) dalla pianura a partire solo dal VI secolo a.C.\nAnche per l'alto medioevo n\u00e9 le fonti n\u00e9 gli studi archeologici possono confermare alcunch\u00e9, tuttavia qualche considerazione fondata si pu\u00f2 fare:\nle due pi\u00f9 antiche chiese del Paese sono dedicate entrambe a santi legati agli scontri tra longobardi e bizantini (Santa Giulia e San Vitale); poco lontano, nel reggiano, tra Carpineti e San Cassiano (anche questi \u00e8 santo con forti legami bizantini) sorgeva l'abbazia (di cui oggi quasi non rimane pi\u00f9 traccia) dedicata sempre a San Vitale; inoltre il paese \u00e8 situato in un'area compresa tra le due fortezze greche attestate del \"Verabolo\" (probabilmente alle pendici della pietra di Bismantova) e del \"Feronio\" (In un'area imprecisata tra Pavullo e Sestola); \nquesti indizi ci fanno pensare che l'origine, se non degli insediamenti almeno della cristianizzazione di questi luoghi, sia da legare alla conquista Bizantina del VI secolo d.C. e alla lotta spietata che condusse questi a resistere bellicosamente, mentre gli ariani Longobardi, veloci conquistatori della pianura, prendevano valle dopo valle l'appennino emiliano da ovest verso est nel periodo che va dal 560 alla met\u00e0 dell'VIII secolo.\nFattost\u00e0 che il territorio entra nella storia quando le casate franche nel X e nell'XI secolo prendono il posto delle (o pi\u00f9 probabilmente confluiscono nelle) famiglie longobarde che controllano il territorio dalla vicinia \"Arimannia \" di Romanoro.\n\u00c8 la gloriosa epoca supponide, coronata dal lungo governo di Matilde di Canossa. Tuttavia, il territorio non godr\u00e0 mai appieno dei benefici dello stato matildico, e neppure del governo della nascente abbazia di Frassinoro, ponendosi in effetti a cavallo tra le spinte espansionistiche delle nascenti contee fudali, dei poteri secolari degli Abati frassinoresi, e delle velleit\u00e0 del comune di Modena. Monchio fu pertanto a lungo spezzata in due, tra la contea di Gombola, che controllava la sommit\u00e0 del monte Santa Giulia (e quindi anche la sua zona centrale) e le sue corti periferiche, il Mogno (San Vitale) e Lama, che gravitavano piuttosto intorno all'abbazia padrona dell'oltrefiume.\nNel XIV secolo secolo, al termine delle lotte feudali, i Da Gombola dovettero rinunciare ai propri possedimenti, l'Abbazia di Frassinoro fin\u00ec per cedere la propria autonomia e il comune di Modena prese il definitivo controllo cedendolo poi ai Duchi d'Este. Monchio rimase tuttavia largamente isolato dalle vie di comunicazioni dello stato estense che utilizzavano s\u00ec la valle del Dragone per giungere al Passo delle Radici e quindi alla Garfagnana, ma dall'altro lato della valle. L'unica strada carrozzabile fu costruita solo dopo l'Unit\u00e0 d'Italia giungendo a Monchio da Sud, lungo la direttrice Savoniero, Susano Costrignano. Tale strada terminava in piazza e rendeva lungo e tormentoso il percorso per scendere con i mezzi moderno verso la pianura (tale strada provinciale fu poi prolungata per collegarsi a Saltino solo negli anni cinquanta). Proprio l'isolamento del paese fu cagione dell'inizio delle sue disgrazie: a Monchio infatti si ritir\u00f2 prima del definitivo scioglimento il corso \"Zodiaco\" comandato dal colonnello Giovanni Duca dell'Accademia militare di Modena che rientrava dopo un campo alle Piane di Mocogno l'8 settembre 1943. La presenza di armi e materiale, in parte poi sequestrato dalle autori\u00e0 militari tedesche, fu tra i motivi della nascita delle prime formazioni partigiane locali, e port\u00f2 Monchio all'attenzione dei comandi tedeschi, contribuedo a crearlo bersaglio per la successiva strage di Monchio.\nMonchio fu oggetto di grande attenzione durante la fine della seconda guerra mondiale dove fu centro di grandi barbarie e stragi da parte delle truppe nazifascista."}
{"id": "894233", "revid": "110157", "url": "https://it.wikipedia.org/wiki?curid=894233", "title": "Chlum u T\u0159ebon\u011b", "text": "Chlum u T\u0159ebon\u011b \u00e8 un comune mercato della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894235", "revid": "110157", "url": "https://it.wikipedia.org/wiki?curid=894235", "title": "Jaro\u0161ov nad Ne\u017e\u00e1rkou", "text": "Jaro\u0161ov nad Ne\u017e\u00e1rkou \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894236", "revid": "599013", "url": "https://it.wikipedia.org/wiki?curid=894236", "title": "Jilem", "text": "Jilem pu\u00f2 riferirsi a diversi toponimi della Repubblica Ceca:"}
{"id": "894237", "revid": "110157", "url": "https://it.wikipedia.org/wiki?curid=894237", "title": "Jilem (Boemia meridionale)", "text": "Jilem \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894238", "revid": "767487", "url": "https://it.wikipedia.org/wiki?curid=894238", "title": "Ka\u010dlehy", "text": "Ka\u010dlehy \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894239", "revid": "767487", "url": "https://it.wikipedia.org/wiki?curid=894239", "title": "Kamenn\u00fd Mal\u00edkov", "text": "Kamenn\u00fd Mal\u00edkov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894241", "revid": "110157", "url": "https://it.wikipedia.org/wiki?curid=894241", "title": "Klec", "text": "Klec \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894243", "revid": "331409", "url": "https://it.wikipedia.org/wiki?curid=894243", "title": "Kosteln\u00ed Radou\u0148", "text": "Kosteln\u00ed Radou\u0148 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894244", "revid": "767487", "url": "https://it.wikipedia.org/wiki?curid=894244", "title": "Kosteln\u00ed Vyd\u0159\u00ed", "text": "Kosteln\u00ed Vyd\u0159\u00ed \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894245", "revid": "767487", "url": "https://it.wikipedia.org/wiki?curid=894245", "title": "Kun\u017eak", "text": "Kun\u017eak \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894246", "revid": "110157", "url": "https://it.wikipedia.org/wiki?curid=894246", "title": "L\u00e1senice", "text": "L\u00e1senice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894247", "revid": "110157", "url": "https://it.wikipedia.org/wiki?curid=894247", "title": "Lodh\u00e9\u0159ov", "text": "Lodh\u00e9\u0159ov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "894253", "revid": "125827966", "url": "https://it.wikipedia.org/wiki?curid=894253", "title": "Yerma", "text": "Yerma (1934) \u00e8 una delle tre opere teatrali che fanno parte della \"trilogia lorchiana\", assieme a \"La Casa di Bernarda Alba\" (1936) e \"Bodas de Sangre\" (1933) di Federico Garc\u00eda Lorca.\nFu pubblicato a Santiago del Cile nel 1937\nTrama.\nIl dramma si svolge in un'imprecisata localit\u00e0 rurale della Spagna.\nAtto I.\nYerma e Juan sono sposati da due anni, ma non hanno ancora avuto figli. I due sembrano molto affiatati: mentre lui si prepara ad andare a lavorare nei campi, lei gli usa molte premure e insiste perch\u00e9 beva del latte prima di uscire; tuttavia appare presto chiaro che nella coppia c'\u00e8 una notevole tensione, poich\u00e9 Yerma, consumata dal desiderio di avere figli, vuole che Juan si fortifichi esclusivamente perch\u00e9 le possa dare un bambino. Juan \u00e8 insofferente alle attenzioni della moglie e appare da subito restio all'idea di diventare padre, desiderando esclusivamente il suo lavoro (nel corso della storia sar\u00e0 spesso suggerito che sia lui, e non sua moglie, a essere sterile).\nRimasta sola in casa, Yerma si mette a cucire una copertina neonatale per Mar\u00eca, una sua amica sposata da soli cinque mesi e gi\u00e0 incinta, cantando e parlando con il bambino che sogna di avere. Riceve la visita di Mar\u00eca, alla quale confida il suo timore di essere sterile, cosa che \"trasformerebbe il suo sangue in veleno\". Successivamente arriva anche V\u00ecctor, un caro amico della coppia, che vedendo la copertina che Yerma sta cucendo pensa che sia lei ad aspettare un bambino. Le consiglia, scherzosamente, di continuare a provare e riprovare finch\u00e9 non ne avr\u00e0 uno anche lei.\nPi\u00f9 tardi Yerma va a portare il pranzo a Juan, nei campi. Sulla strada del ritorno fa diversi incontri: prima tra tutte una vecchia donna che ha avuto ben quattordici figli, alla quale chiede il segreto grazie al quale ci \u00e8 riuscita. La donna ritiene che l'unico segreto sia la passione, e Yerma ammette di non provare sentimenti forti per suo marito; al contrario lei si sente attratta da V\u00ecctor, del quale in passato era stata innamorata.\nContinuando il suo cammino, la donna rimane scandalizzata dall'atteggiamento di due ragazze: una \u00e8 uscita lasciando il suo figlioletto solo in casa senza nessuno che gli badi, l'altra, sposata e senza figli, \u00e8 felice di non averne.\nInfine Yerma ritrova V\u00ecctor, e tra i due si svolge una scena di passione repressa e desideri inespressi, interrotta dall'arrivo di Juan. L'uomo si infuria perch\u00e9 lei non \u00e8 tornata subito a casa e si \u00e8 fermata a chiacchierare, preoccupandosi di cosa potrebbe dire la gente di un simile atteggiamento; le annuncia poi di voler lavorare ai campi per tutta la notte, lasciandola dormire sola e disperata.\nAtto II.\nSono passati tre anni. Cinque lavandaie si radunano sulla riva di un fiume per lavare i panni e chiacchierano di una donna sposata da molto tempo che ancora non ha avuto bambini, il cui marito l'ha chiusa in casa e ha chiamato le sue due sorelle a vivere con loro perch\u00e9 le badino. La donna in questione \u00e8 Yerma, e le lavandaie credono che il motivo di tutto questo sia la sua infedelt\u00e0, riferendosi massimamente alla sua storia con V\u00ecctor.\nLa scena si sposta nuovamente su Yerma. Il suo matrimonio con Juan si \u00e8 incupito: suo marito l'ha rinchiusa in casa sotto l'occhio delle due sorelle, ma lei rifiuta di rimanerci e scappa spesso, causando esplosioni di rabbia da parte dell'uomo. Juan crede che Yerma voglia tradirlo e teme il giudizio della gente; in realt\u00e0 Yerma gli \u00e8 fedelissima, e sopporterebbe perfino la clausura se solo potesse soddisfare il desiderio di avere un bambino, che il Marito le nega ancora categoricamente. Il dolore che ella prova per questa mancanza diventa manifesto con la visita di Mar\u00eca, che esita a vedere Yerma poich\u00e9 la sola vista del suo bambino la fa piangere disperatamente. \nYerma riceve intanto la visita inaspettata della ragazza senza figli che aveva incontrato nel primo atto, la quale le comunica che sua madre Dolores vuole vederla: questa donna, pare, conosce delle erbe e dei riti in grado di rendere fertile una donna sterile, e sembra che Yerma abbia fatto spesso richiesta di parlarle.\nPi\u00f9 tardi arriva anche V\u00ecctor per dire addio a Yerma: l'uomo sta per lasciare il paese. Yerma \u00e8 addolorata per la sua partenza, ma alla sua richiesta del motivo per il quale lui se ne sta andando lui non sa rispondere. Anche stavolta la loro passione repressa \u00e8 interrotta dall'arrivo di Juan. Si scopre che l'uomo ha comprato il gregge di V\u00ecctor, ed \u00e8 fortemente sottinteso che abbia fatto violente pressioni sull'amico per farlo andar via e allontanarlo da Yerma. Frustrata e infuriata, Yerma scappa di casa per andare a vedere Dolores.\nAtto III.\nYerma, Dolores e la donna vecchia del primo atto hanno perpetrato un rito di fertilit\u00e0 pregando per una notte intera nel cimitero. Mentre le tre attendono l'alba in casa di Dolores arriva Juan, furioso non solo perch\u00e9 Yerma ha disobbedito ai suoi ordini, ma soprattutto per il rituale che ella ha appena compiuto. L'uomo ribadisce per l'ennesima volta di non volere figli, anche perch\u00e9 Yerma ha molti fratelli e sorelle e dunque non \u00e8 necessario che porti avanti la stirpe. Yerma, a queste parole, maledice se stessa e la sua famiglia.\nLa scena si sposta quindi presso un santuario tra le montagne, dove molte donne sterili, tra cui Yerma, hanno compiuto un pellegrinaggio. Sul sagrato si sono inoltre radunati molti uomini che sperano di trovare moglie tra le ragazze nubili o addirittura di sedurne una gi\u00e0 sposata ma senza figli.\nLa donna vecchia avvicina Yerma rivelandole di aver conosciuto non solo Juan, ma anche suo padre e suo nonno, e tutti loro erano stati incapaci di procreare finch\u00e9 non ne avevano avuto l'obbligo; Juan, non essendo costretto a fare un figlio, non ne vorr\u00e0 mai uno. La donna propone quindi a Yerma di lasciarlo e di venire a vivere in casa sua con suo figlio, che lei ritiene un vero uomo e che sarebbe in grado di darle tutti i figli che vuole.\nYerma, nonostante il suo disperato bisogno di maternit\u00e0, rifiuta la lusinga a causa del suo massiccio senso dell'onore. Juan, nel frattempo, ha spiato l'intera conversazione e pur ammirando la fedelt\u00e0 di sua moglie le impone di lasciar perdere l'idea di diventare madre. Lui infatti crede esclusivamente in ci\u00f2 che pu\u00f2 vedere e toccare, e crede che Yerma sarebbe felice se si accontentasse come lui di ci\u00f2 che ha invece di soffrire sulla mancanza di un bambino che non c'\u00e8.\nYerma comprende a questo punto che Juan non ha mai voluto n\u00e9 mai vorr\u00e0 un bambino, cos\u00ec fingendo di accettare le sue decisioni lo strangola in un abbraccio, uccidendo cos\u00ec anche tutte le sue speranze di diventare madre. Mentre tutte le persone accorrono attorno a lei e al corpo di suo marito, la donna grida le sue ultime parole:\nAnalisi.\nL'opera si basa su numerose tematiche facenti capo alle convenzioni sociali della Spagna del primo XX secolo, che Lorca, cosciente del risultato del dramma rurale poetico, elabora basandosi su una congiunzione di mito, poesia e sostanza reale. Il conflitto interno di Yerma, una donna sposata che aspira e cerca infruttuosamente di diventare madre, \u00e8 principalmente dovuto alla necessit\u00e0 sentirsi una donna completa in quanto capace di fare ci\u00f2 che ci si aspetta da una donna, ossia di badare al marito e dargli dei figli. La tragedia della protagonista \u00e8 per\u00f2 annunciata dal suo nome (\"yerma\" \u00e8 \"deserto\" in spagnolo, ma significa anche \"sterile\") e concretizzata dalla possibile sterilit\u00e0 della sua coppia. Juan, suo marito, non pu\u00f2 n\u00e9 vuole avere figli, ma non d\u00e0 peso a questa questione: da Yerma si aspetta esclusivamente che tenga fede al patto matrimoniale, e che quindi lo serva e lo segua in tutte le sue decisioni. Per queste ragioni quando Yerma prover\u00e0 a ribellarsi alla sua decisione di non darle figli, lui attribuir\u00e0 erroneamente la sua rabbia a una relazione extraconiugale, scatenando la propria gelosia.\nGelosia peraltro immotivata, dal momento che Yerma non ha la minima intenzione di tradire suo marito: sebbene sia chiara l'ambiguit\u00e0 del suo sentimento per Juan, e sebbene lungo tutto il corso del dramma le si presentino numerose occasioni di avere altri uomini, la protagonista non cede mai e tiene fede al voto matrimoniale, peraltro impostole.\nYerma si trova cos\u00ec lacerata tra il desiderio di essere madre e dunque una vera donna come tutte le altre e il senso dell'onore che le impedisce di lasciare un uomo che non ama poich\u00e9 non vuole n\u00e9 pu\u00f2 essere il padre dei suoi figli: sar\u00e0 questa lacerazione a portare a compimento il dramma finale, che risolve tragicamente la questione: Yerma afferma di aver ucciso suo figlio e \"non\" suo marito, poich\u00e9 perfino dopo la di lui morte terr\u00e0 fede ai voti matrimoniali e non potr\u00e0 avere figli da nessun altro uomo, uccidendo di fatto anche il suo disperato desiderio di maternit\u00e0.\nElementi pagani in \"Yerma\".\nAlla tragedia di Yerma fa da sfondo la morale cattolica, che seppur solo accennata \u00e8 in realt\u00e0 il motore dell'intera vicenda. I rigidi dettami cattolici sono infatti alla base dei due drammi personali della protagonista: sposarsi per l'unico scopo di procreare e attenersi al vincolo del matrimonio qualunque cosa accada.\nA questi elementi Lorca mescola abilmente anche degli elementi pagani: la figura di Dolores e della Vecchia hanno atteggiamenti che riflettono velatamente quelli del mondo pagano, e molti personaggi citano direttamente e indirettamente i Quattro Elementi, che finiscono per creare uno sfondo simbolico per la vicenda di Yerma. \nAdattamenti.\nNel 1977 il regista Marco Ferreri ha realizzato un adattamento televisivo dell'opera prodotto dalla RAI con Edmonda Aldini nei panni di Yerma."}
{"id": "894255", "revid": "4193", "url": "https://it.wikipedia.org/wiki?curid=894255", "title": "Gisella Sofio", "text": "Biografia.\nFiglia di un conte anglo-egiziano, si unisce in matrimonio con l'avvocato Maurizio Gajo, dal quale nel 1953 ha il figlio Roberto. A sedici anni esordisce nella rivista \"Il Tevere blu\", nonostante la sua scelta fosse stata osteggiata dalla famiglia. Nei primi anni cinquanta comincia a lavorare nel cinema, debuttando nel film \"Accidenti alle tasse!!\" (1951) di Mario Mattoli. Bionda, elegante, dotata di una spiccata vis comica, Gisella Sofio affronta una carriera lunga e proficua, divisa tra teatro (partecipa a numerose pi\u00e8ce, tra cui la commedia musicale \"Enrico '61\" di Garinei e Giovannini), cinema (lavora con registi come Vittorio De Sica, Luigi Comencini, Michelangelo Antonioni e Pupi Avati) e televisione (lavora per \"Carosello\" e per molti variet\u00e0 televisivi, ma anche con Cochi e Renato nella fiction \"Nebbia in Valpadana\").\nMuore a Roma il 27 gennaio 2017. Il suo ultimo film \"Il crimine non va in pensione\" \u00e8 uscito nelle sale il 15 giugno 2017."}
{"id": "894261", "revid": "125295377", "url": "https://it.wikipedia.org/wiki?curid=894261", "title": "Monoptero", "text": "In architettura si definisce monoptero un tempio costituito da un semplice colonnato circolare. \u00c8 un caso particolare del tempio periptero, con un giro di colonne. Quando il tempio circolare oltre alle colonne presenta anche una cella cilindrica al suo interno, allora si parla di \"monoptero-periptero\" o \"th\u00f2los\".\nTempio monoptero nell'antica Grecia.\nIl tempio monoptero nell'antica Grecia era costruito soprattutto nei luoghi di culto come santuari o oracoli, pi\u00f9 importanti in assoluto.\nLa forma circolare dell'edificio rendeva una maggiore idea di perfezione e di completezza che simboleggiava un contatto ancora pi\u00f9 stretto con la divinit\u00e0.\nSpesso infatti il tempio circolare, detto anche tempio a \"tholos\", racchiudeva i simboli sacri della divinit\u00e0; altre volte un tempio circolare veniva utilizzato per mostrare il potere e l'autorit\u00e0 sacra della citt\u00e0.\nI migliori esempi di templi monopteri dell'architettura greca sono la tholos di Athena Pronaia presso Delfi e il Philippeion ad Olimpia.\nA Delfi, il suddetto tempio aveva la massima funzione sacrale: si riteneva infatti che proprio in quel luogo fosse apparso Apollo.\nAd Olimpia invece, il tempietto circolare fu innalzato in onore di Filippo II di Macedonia intorno al IV secolo a.C.\nTempio monoptero nell'antica Roma.\nA Roma invece, il tempio circolare venne ereditato sia come luogo di culto molto rilevante, sia come semplice struttura religiosa di piccole dimensioni.\nGli edifici circolari nell'antica Roma sono molto pi\u00f9 numerosi che in Grecia, perch\u00e9 tali strutture hanno avuto maggiore influenza nello stile architettonico romano-imperiale.\nIl pi\u00f9 grande edificio sacro circolare dell'area greco-romana del Mediterraneo \u00e8 sicuramente il grande tempio romano repubblicano dell'area di Largo di Torre Argentina.\nIl tempio, con sei colonne ancora intatte, si ipotizza che corrisponda al tempio fatto costruire dal console Quinto Lutazio Catulo, collega di Gaio Mario, per celebrare la vittoria contro i Cimbri del 101 a.C. a Vercelli, in Piemonte.\nIl tempio, Aedes Fortunae Huiusce Diei, cio\u00e8 \"La Fortuna del Giorno Presente\", era appunto dedicato alla dea della fortuna, che doveva essere rappresentata dalla gigantesca statua i cui resti marmorei, oggi conservati nei Musei Capitolini, sono stati rinvenuti nei pressi del tempio stesso. Un piccolo monoptero circolare faceva parte anche del complesso del santuario della Fortuna Primigenia a Palestrina.\nVi sono molti altri esempi di strutture romane sacre di forma circolare, come il tempio di Vesta nel Foro Romano, che ricopriva una grande importanza perch\u00e9 era considerato il luogo sacro delle Vestali, nonch\u00e9 la loro casa.\nDa ricordare inoltre il tempio di Ercole Vincitore, presso il Foro Boario, ed il tempio di Vesta a Tivoli per il quale \u00e8 stata ipotizzata un'origine molto antica a struttura lignea, sostanzialmente estranea ad influenze greche, poi sostituita da un edificio lapideo.\nLa tipologia era utilizzata anche nelle provincie dell'Impero come ad Atene dove sull'acropoli venne edificato un tempio circolare dedicato ad Augusto e Roma.\nMarco Vitruvio Pollione nel suo \"De architectura\" definisce compiutamente la tipologia definendone la nomenclatura che sar\u00e0 poi ripresa nel periodo classicista, giungendo fino a noi, classificandola tra le eccezioni nella casistica degli edifici religiosi.\nDa notare inoltre che nell'architettura romana le tipologie dei templi a pianta circolare e longitudinale furono mirabilmente unite nel Pantheon, che per\u00f2, proprio per la sua planimetria articolata e per l'assenza del colonnato circolare, non pu\u00f2 essere considerato un tempio monoptero.\nLa struttura monoptera tuttavia non fu utilizzata solo per strutture religiose; nelle citt\u00e0 romane era infatti presente il macellum, una struttura a pianta circolare e dotata di colonne, dove si teneva il mercato. Ad esempio, si ricorda il \"Macellum\" di Pompei, un edificio a pianta circolare ubicato a margine del Foro.\nTempio monoptero nell'et\u00e0 moderna.\nDurante il Rinascimento, la riscoperta dell'architettura antica port\u00f2 alla realizzazione del Tempietto di San Pietro in Montorio (1502), opera di Bramante, definito come \"il primo monumumento del pieno rinascimento in contrasto col protorinascimento, ed \u00e8 un vero monumento, cio\u00e8 una realizzazione pi\u00f9 plastica che strettamente architettonica.\"\nNel XVI secolo le realizzazioni di questa tipologia, cos\u00ec importante per chiarire il rapporto con l'antico, furono poche ma significative (il Santuario di Santa Maria della Pace, detto \"Madonna di Campagna\", di Michele Sanmicheli), mentre pi\u00f9 numerose furono le rappresentazioni pittoriche (\"Lo sposalizio della Vergine\" di Raffaello Sanzio).\nSuccessivamente, soprattutto in epoca neoclassica, il tempio monoptero venne impiegato assai spesso per adornare i vasti giardini del Settecento e dell'Ottocento: \u00e8 il caso, ad esempio, del cosiddetto Tempio della Virt\u00f9 Antica che William Kent costru\u00ec nel Buckinghamshire nel 1734, ispirandosi proprio allo schema di Andrea Palladio per il tempio di Vesta a Tivoli.\nUno dei pochi esempi in cui il modello circolare \u00e8 utilizzato per un'architettura pubblica \u00e8 la \"Barri\u00e8re de Chartres\" progettata, da Claude-Nicolas Ledoux nel 1785.\nAltro esempio importante \u00e8 il tempio che Charles Cameron innalz\u00f2 nel parco del palazzo del Granduca Paolo a Pavlovsk, il primo tempietto dorico di tutta la Russia."}
{"id": "894262", "revid": "78273", "url": "https://it.wikipedia.org/wiki?curid=894262", "title": "Boris El'cin", "text": ""}
{"id": "894265", "revid": "28592", "url": "https://it.wikipedia.org/wiki?curid=894265", "title": "Bacini di carenaggio", "text": ""}
{"id": "894266", "revid": "601933", "url": "https://it.wikipedia.org/wiki?curid=894266", "title": "Joanni Maurello", "text": "Biografia.\nNon si sa molto sulla vita di Joanni Maurello. \u00c8 l'autore del \"Lamento per la morte di don Enrico d'Aragona\", un epicedio di 296 versi, diviso in quattro parti (\"capituli\"), stampato a Cosenza nel 1478 \"per lo egregio Maestro Octaviano Salomonius de Manfridonia, impressore nella citt\u00e0 di Cosenza\". Questo \"planctus\" \u00e8 ritenuto il pi\u00f9 antico documento in dialetto calabrese che ci sia pervenuto. L'incunabolo cosentino fu scoperto nel 1888 nella \"Biblioteca Corsiniana\" di Roma (oggi Biblioteca dell'Accademia Nazionale dei Lincei e Corsiniana) dallo studioso Erasmo Percopo..\nDall'esame dell'opera si suppone che Joanni sia stato al servizio di don Enrico d'Aragona, figlio spurio del re Ferdinando I di Napoli, nel Castello di Terranova da Sibari dove il giovane nobile mor\u00ec per aver mangiato funghi velenosi. Joanni Maurello mostra un dolore sincero per la morte del suo signore, di cui canta le virt\u00f9 in un dialetto della Calabria Citeriore. A giudizio del Percopo, Maurello era uomo \"non del tutto volgare e popolano, o cantambanco o improvvisatore che dir si voglia\", bens\u00ec provvisto di una certa cultura. \nIl \"Lamento\" \u00e8 un misto di ottave (\"la siciliana con due rime alternate\") e di terzine. La lingua utilizzata da Maurello \u00e8 composita: di fondo \u00e8 un dialetto cosentino; ma non mancano voci del registro linguistico letterario italiano (\"\"Ella\") e latinismi (\"captiva\", \"maxime\"\", ecc.)."}
{"id": "894269", "revid": "1632387", "url": "https://it.wikipedia.org/wiki?curid=894269", "title": "Duomo di Amalfi", "text": "Il duomo di Amalfi, noto anche col nome di cattedrale di Sant'Andrea, \u00e8 il principale luogo di culto cattolico di Amalfi, sede vescovile dell'Arcidiocesi di Amalfi-Cava de' Tirreni. Dedicato a sant'Andrea apostolo, si trova in piazza Duomo, nel centro della citt\u00e0.\nSecondo una leggenda, san Francesco d'Assisi si rec\u00f2 nel 1218 in questo edificio per venerare le reliquie dell'apostolo ivi custodite e rimase in citt\u00e0 per due anni. In tale occasione fond\u00f2 il convento di Santa Maria degli Angeli, poi dedicato a Sant'Antonio.\nStoria.\nLa cattedrale fu fatta costruire dal duca Mansone I a partire dall'anno 987 accanto a quella del IX secolo. In quei tempi i due luoghi di culto venivano ad essere officiati contemporaneamente come avveniva in tutte le chiese paleocristiane della Campania.\nBen presto le due chiese, entrambe a tre navate, furono unite e formarono cos\u00ec un'unica chiesa in stile romanico a sei navate (gi\u00e0 dal 1176 l'edificio pi\u00f9 antico \u00e8 menzionato come semplice navata della cattedrale). A partire dal 1266 le navate si ridussero a cinque a seguito dell'abbattimento della navata sinistra della chiesa pi\u00f9 antica per consentire la costruzione del chiostro del Paradiso.\nNel periodo successivo alla controriforma i due originari edifici sacri tornarono ad essere distinti e quello pi\u00f9 antico divenne la basilica del Crocifisso. Ulteriori interventi avvennero tra il XVI secolo e il XVIII secolo.\nIl 24 dicembre 1861 sotto l'azione di un forte vento, un tratto del coronamento della facciata, in cattivo stato di conservazione, cadde sfondando una o due volte del sottostante atrio. Tale accadimento, grazie al parere favorevole al restauro stilistico della Giunta delle Belle Arti ha fatto s\u00ec che, nonostante il danno fosse leggero, le stratificazioni sulla facciata (dell'epoca rinascimentale, barocco, ecc.) siano state cancellate, ricostruendola secondo lo stile dell'architetto Lorenzo Casalbore, che demol\u00ec il portico, i capitelli, le cornici, lo stesso intonaco e le basi e le paraste del Settecento, messe in opera da Arcangelo Guglielmelli, al fine di riprodurre l'originario stile della chiesa. La rimozione dell'evento dalla memoria collettiva degli amalfitani contribu\u00ec a fortificare la tesi che mise in atto il sindaco del paese Salvatore Amatruda per giustificare questo \"rinnovamento\" della facciata, ovvero che la chiesa era, quasi del tutto, crollata. Alcune fonti scritte, probabilmente appartenenti agli esperti di restauro che furono nominati dalla Giunta delle Belle Arti, dicono: \"Se questo ragguardevole monumento fosse liberato e svestito dalle sovrapposizioni barocche che in tempo pi\u00f9 vicino a noi lo hanno deturpato e travisato, presenterebbe una singolare novit\u00e0 di stile, cos\u00ec nell'insieme della sua struttura, come nelle decorazioni veramente stupende. Intanto \u00e8 opera certamente lodevole il poter ridare a questo monumento almeno l'antico aspetto nella parte che riguarda la fronte esterna\".\nDescrizione.\nEsterno.\nLa facciata attuale \u00e8 stata costruita nel XIX secolo da Errico Alvino coadiuvato da un'\u00e9lite di discreti architetti; la riedificazione \u00e8 avvenuta dopo il presunto crollo di quella originale. Il progetto dell'Alvino si presenta con una facciata neomoresca, con influenze neogotiche, preceduta da un atrio che collega il campanile, il chiostro del Paradiso e la chiesa del Crocifisso.\nIl campanile della cattedrale di Sant'Andrea sarebbe stato costruito tra il 1108 e il 1276 (nell'ultima parte del XII secolo sarebbe stata edificata la torre, mentre il torrino di coronamento, adibito a cella campanaria, sarebbe stato realizzato solo a partire dalla met\u00e0 del secolo successivo). Vi \u00e8 un utilizzo di slanciate polifore (bifore nel primo ordine e trifore nel secondo) e nell'articolato cupolino, completato negli stessi anni di quello del campanile del duomo di Gaeta e anche qui affiancato da quattro torrette a pianta circolare; spicca, per\u00f2, la notevole policromia di quest'ultimo, con smaltature verdi e gialle, pi\u00f9 marcata che a Gaeta.\nInterno.\nIl portale maggiore presenta una lunetta, che racchiude al suo interno un affresco di Domenico Morelli e Paolo Vetri, ed una porta in bronzo, fusa a Costantinopoli.\nL'interno, rimaneggiato in forme barocche, ha una pianta basilicale con transetto e abside; il tutto \u00e8 rivestito da marmi commessi e racchiudenti colonne antiche. Le navate sono coperte da un soffitto a cassettoni.\nSull'altare maggiore barocco si trova una grande tela raffigurante \"La crocifissione di sant'Andrea Apostolo\", copia da Mattia Preti (basilica di Sant'Andrea della Valle), forse realizzata da un pittore del posto. Su quello postconciliare, invece, si trova un moderno \"Crocifisso\" ligneo dipinto.\nNelle cappelle sono conservate opere di arte gotica e rinascimentale. In una cappella si trova un gruppo ligneo raffigurante l\"Apparizione di san Michele Arcangelo a san Fedele\" e sotto la tomba del santo martire. Sul soffitto, adornato da fregi aurei, si trovano le \"Storie di Sant'Andrea\". Nella navata sinistra, si trova la statua reliquiaria cinquecentesca del patrono e quelle del Cristo morto e dell'Addolorata. In fondo alla stessa navata, nella Cappella della Riconciliazione, \u00e8 ubicata la reliquia del capo di sant'Andrea. \nIn sagrestia si trova la statua processionale settecentesca del santo patrono, chiusa in un armadio, detto \"stipo\" dagli amalfitani.\nNella cattedrale si trova l'organo a canne Mascioni \"opus 835\"; si articola in due corpi (l'uno in controfacciata, l'altro entro cassa antica dirimpetto alla cattedra), \u00e8 a trasmissione elettrica e dispone di 40 registri su tre manuali e pedale.\nCripta.\nLa cripta, edificata sulla tomba del santo patrono, \u00e8 adornata da pregevoli affreschi, il maggiore dei quali rappresenta \"L'arrivo del corpo di Sant'Andrea nella cattedrale di Amalfi\". Sull'altare si trovano la statua bronzea di Sant'Andrea di Michelangelo Naccherino, quella marmorea di San Lorenzo di Pietro Bernini, padre di Gian Lorenzo e quella di S. Stefano di uno scultore locale."}
{"id": "894270", "revid": "28592", "url": "https://it.wikipedia.org/wiki?curid=894270", "title": "Tropici", "text": ""}
{"id": "894271", "revid": "28592", "url": "https://it.wikipedia.org/wiki?curid=894271", "title": "Penne stilografiche", "text": ""}
{"id": "894273", "revid": "10836", "url": "https://it.wikipedia.org/wiki?curid=894273", "title": "Lago di Bilancino", "text": "Il lago di Bilancino \u00e8 un lago artificiale nel Mugello, presso Barberino di Mugello in provincia di Firenze.\nStoria.\nGi\u00e0 sul finire degli anni cinquanta si fece strada l'ipotesi di creare uno sbarramento sul fiume Sieve, in localit\u00e0 Bilancino, onde limitare i rischi di alluvione nella piana dell'Arno e sopperire al bisogno idrico di Firenze e Prato.\nDopo l'alluvione di Firenze (novembre 1966) uno studio di ingegneria di Milano (Franco Cambi - Renato Sacchi) elabor\u00f2 un progetto di massima per uno sbarramento sul fiume Sieve proprio in localit\u00e0 Bilancino. Lo scopo del progetto era, nell'immediato, l'imbrigliatura delle acque del fiume e, in prospettiva, l'utilizzo delle stesse per uso potabile e per la produzione di energia elettrica. Tale progetto fu poi sottoposto all'esame degli Enti locali nel 1968. \nFu solo nel 1978 tuttavia che si costitu\u00ec il \"Consorzio per le risorse idriche. Schema 23 Firenze\", formato da 10 comuni della piana (attuali province di Firenze e Prato). Gli studi di progetto vennero affidati agli ingegneri Giuseppe Baldovin, Arrigo Forasassi e Giorgio Hautmann e ad Alessandro Martelli (ingegnere capo del Consorzio Schema 23); gli elaborati furono presentati nel 1982 e nel 1984 venne stipulata una convenzione tra la Regione Toscana, il comune di Barberino, la Comunit\u00e0 Montana e la Provincia di Firenze che prevedeva la trasformazione dell'invaso in un vero e proprio lago, con la conseguente creazione di aree attrezzate e di recupero lungo le sponde: in particolare vennero previste 5 aree comprensive di un centro permanente di ricerca e controllo per problemi ambientali, un'area faunistico-venatoria e un polo di sport acquatici.\nI lavori di sbancamento e risistemazione furono avviati nello stesso 1984, ma se le opere relative alla diga procedevano speditamente, pi\u00f9 complesso fu l'iter della torre di presa e della casa di guardia, per la quale i tre progettisti incaricati avevano presentato un progetto \"in stile\" rifiutato dalla committenza. A tal fine nel 1987 venne incaricato l'architetto Angelo Villa di redigere un nuovo progetto, presentato l'anno successivo e immediatamente approvato; i lavori per queste due fabbriche furono avviati nel luglio 1991 e conclusi ufficialmente il 21 febbraio 1996.\nLa diga \u00e8 stata ufficialmente inaugurata con l'apertura al pubblico nell'ottobre 1999.\nLa diga.\nLa diga \u00e8 costituita da un imponente bastione che adattandosi parzialmente all'orografia del sito definisce il margine sud-orientale del lago; tale bastione presenta sul versante orientale una scarpata terrazzata rivestita di manto erboso e scandita da camminamenti d'ispezione sia in verticale che in orizzontale; sul versante verso il lago, un'interrotta pendenza in massi calcarei e ciottoli di ghiaia. Sul culmine di tale sezione triangolare \u00e8 posizionata la viabilit\u00e0 di servizio che, partendo dalla variante della statale della Futa in coincidenza con l'abitato di Bilancino, conduce ai due corpi della casa di guardia e della torre di presa, collegate da un'aerea passerella metallica. La viabilit\u00e0 di collegamento, dall'andamento sinuoso e dal carattere panoramico, \u00e8 scandita regolarmente da speroni triangolari (alternativamente a monte e a valle) aventi funzione di sosta e di controllo.\nLa casa di guardia.\nIn corrispondenza con l'imbocco scarico di fondo e derivazione sulla Sieve ed al termine della viabilit\u00e0 di servizio della diga, \u00e8 situata la struttura progettata da Angelo Villa, caratterizzata da uno stile decisamente moderno e funzionale e dall'uso prevalente e volutamente tecnologico di cemento faccia vista, vetro cemento e profilati metallici di tipo industriale. Il complesso si compone di due edifici dalla volumetria compatta e dal linguaggio omogeneo, rispettivamente la casa di guardia ed il centro servizi a monte e la torre di presa a valle, raccordati tramite una passerella a sbalzo dal tono volutamente industriale, costituita da 16 campate di travi Vierendell(non \u00e8 Vierendel, ma Mohni\u00e8, \u00e8 a triangoli...) e con pavimento e parapetto in pannelli di Orsogrill.\nLa casa di guardia presenta un impianto rigorosamente geometrico ed assiale, laddove la pianta complessiva di un trapezio \u00e8 ottenuta tramite la giustappozione di due diversi moduli: un trapezio con iscritto un cerchio a monte (la casa di guardia) ed un triangolo il cui vertice \u00e8 tagliato per raccordarsi al corpo della passerella, adibito a semplice muro perimetrale al piano terra. Tali nuclei sono collegati al primo livello tramite un piano interamente vetrato a pianta trapezoidale, di fatto la centrale di controllo dell'intero impianto, ammorsato a monte allo sperone cilindrico del corpo della casa di guardia. I due piani superiori (secondo e terzo) sono ricavati nel nucleo cilindrico della torre (in cemento, vetro e vetrocemento) e presentano ambedue una pianta circolare e simmetrica, sul cui asse sono distribuiti rispettivamente il vano scale (a monte) e la sala panoramica finestrata (verso la diga).\nLa torre di presa.\nLa torre di presa presenta anch'essa una volumetria compatta, definita da una muratura in cemento con aperture in vetrocemento all'ultimo livello e sovrastata da una trasversale passerella d'ispezione a travi reticolari metalliche. La pianta \u00e8 in questo caso pseudoellittica e l'edificio si articola su 5 livelli; i primi tre (identici, in parte al di sotto del livello dell'acqua) ospitano le condotte metalliche e le bocche di presa; i due superiori, raccordati da un vuoto con scala centrale di collegamento, hanno funzioni di servizio e sono in quota con la passerella metallica.\nLa zona di Bilancino.\nLa diga e le due strutture di servizio della torre di presa e della casa di guardia sono situate al margine sud orientale dell'invaso di Bilancino, ampia superficie idrica oggi adibita anche a lago. Tale lago \u00e8 posizionato all'interno del territorio comunale di Barberino di Mugello, a ovest della statale 65 della Futa, importante asse viario di collegamento interregionale tra Toscana ed Emilia-Romagna, e nelle immediate vicinanze del casello autostradale dell'Autostrada A1. Esso \u00e8 al centro di un'area di rilevante valore paesaggistico e architettonico; nelle vicinanze due complessi architettonici di valore monumentale -le ville medicee di Cafaggiolo (a valle, sulla statale) e del Trebbio (a monte, nelle pendici di sud ovest)- e tutt'attorno un ricco e ben conservato patrimonio naturale e antropizzato: boschi, colture, pievi e case coloniche. In tale sistema particolare rilievo assumono quei complessi (come ad esempio la chiesa e il borgo di San Giovanni in Petroio) dai quali si gode un panorama del nuovo e vasto lago.\nL'ingresso alla diga e al lago \u00e8 segnalato, sul versante sud-est, da un sistema urbano volutamente conservato, il borgo di Bilancino, piccolo nucleo lungo strada (la variante 65 della Futa) definitosi nel XIX secolo.\nLa riva del lago, durante la stagione estiva, \u00e8 balneabile ed \u00e8 attrezzata con alcuni veri e propri stabilimenti.\nFauna Ittica.\nLa fauna ittica \u00e8 rappresentata da carpe, con esemplari pescati di oltre otto chilogrammi, carassi, cavedani, persici trota, lucci anche di grandi dimensioni (questi ultimi, insieme ai carassi, gi\u00e0 presenti nelle cave preesistenti alla formazione del lago) ed alborelle. Verificata \u00e8 inoltre la presenza di barbi, trote e vaironi, tutti provenienti dai torrenti che alimentano il bacino, ed anche anguille e tinche, a seguito di un ripopolamento del 2000 con soggetti di taglia di 2-300 grammi. Sono presenti infine anche persici reali, persici sole, pesci gatto (non molti) e qualche siluro. Come ordine di grandezza, tramite metodi indiretti, la biomassa ittica attualmente presente nel bacino \u00e8 stimabile intorno alle 4-5 tonnellate con un'analoga produttivit\u00e0 ittica annuale."}
{"id": "894275", "revid": "36426", "url": "https://it.wikipedia.org/wiki?curid=894275", "title": "Diga di Bilancino", "text": ""}
{"id": "894276", "revid": "36426", "url": "https://it.wikipedia.org/wiki?curid=894276", "title": "Diga del Bilancino", "text": ""}
{"id": "894277", "revid": "106908", "url": "https://it.wikipedia.org/wiki?curid=894277", "title": "Majors", "text": ""}
{"id": "894284", "revid": "9447", "url": "https://it.wikipedia.org/wiki?curid=894284", "title": "Mare delle Crisi", "text": ""}
{"id": "894285", "revid": "9447", "url": "https://it.wikipedia.org/wiki?curid=894285", "title": "Mare delle crisi", "text": ""}
{"id": "894289", "revid": "92920", "url": "https://it.wikipedia.org/wiki?curid=894289", "title": "Pollame", "text": "Con il termine pollame si indica l'insieme di uccelli domestici oggetto di allevamento allo scopo di produrre carne, uova e talvolta piume, principalmente (ma non esclusivamente) gallinacei.\nTermine.\nLa parola deriva dal termine \"pollo\" ed estende il significato a tutti gli uccelli domestici (similmente ad altre parole derivate con il suffisso -ame o -ume; confronta con \"rottame\", \"legname\", \"agrumi\").\nSpecie allevate.\nLe specie pi\u00f9 comunemente indicate con questo nome sono il pollo, l'anatra, l'oca, il tacchino, la faraona, mentre il piccione, il fagiano sono considerati selvaggina allevata."}
{"id": "894290", "revid": "188717", "url": "https://it.wikipedia.org/wiki?curid=894290", "title": "Triacontaedro rombotrapezoidale", "text": ""}
{"id": "894296", "revid": "122692015", "url": "https://it.wikipedia.org/wiki?curid=894296", "title": "Filippo Raguzzini", "text": "Biografia.\nLavor\u00f2 dapprima a Benevento, (dove costru\u00ec i palazzi De Simone e Terragnoli e le chiese di San Filippo e San Bartolomeo) e nel 1724 fu chiamato a Roma da papa Benedetto XIII.\nLe sue opere pi\u00f9 note furono realizzate a Roma nei quattro anni successivi, cio\u00e8 dal 1724 al 1728: l'ospedale San Gallicano, nel 1725, la chiesa di San Sisto Vecchio, del 1725, la chiesa della Madonna della Quercia del 1727, la chiesa di San Filippo Neri, del 1728, la sistemazione urbanistica della scenografica piazza di Sant'Ignazio, considerata il suo capolavoro, e delle vie adiacenti nel 1727-1728; probabilmente \u00e8 anche suo il completamento della scalinata di Trinit\u00e0 dei Monti nel 1731.\nDopo quella data per 40 anni Raguzzini conserv\u00f2 l'incarico di architetto comunale, ma di questa sua attivit\u00e0 non si conoscono documentazioni relative ad edifici civili, mentre del 1744 \u00e8 l'edificazione della chiesa del Santuario della Madonna del Divino Amore.\n\u00c8 da considerare come il pi\u00f9 degno seguace romano di Francesco Borromini e tra i maggiori esponenti del Rococ\u00f2 romano; l'uso di alcuni elementi vernacoli, come nuove concezioni planivolumetriche, gli fecero acquisire una fisionomia originale."}
{"id": "894300", "revid": "399", "url": "https://it.wikipedia.org/wiki?curid=894300", "title": "Campionato Mondiale di dama internazionale", "text": ""}
{"id": "894303", "revid": "930062", "url": "https://it.wikipedia.org/wiki?curid=894303", "title": "Soichi Noguchi", "text": "Partecip\u00f2 a due missioni spaziali, una di breve durata a bordo dello Shuttle Discovery per l'STS-114 (2005) e una di lunga durata Expedition 22/23 (2009), entrambe con destinazione la Stazione Spaziale Internazionale. Nel novembre 2020 part\u00ec per la missione spaziale SpaceX Crew-1 per prendere parte alla Expedition 64.\nBiografia.\nIstruzione e primi lavori.\nConsegu\u00ec una laurea in ingegneria aeronautica nel 1989 e un master nello stesso campo nel 1991 all'Universit\u00e0 Imperiale di Tokyo (T\u014ddai) . Lavor\u00f2 alla Ishikawajima-Harima Heavy Industries. nel 1991, dove venne coinvolto nella progettazione aerodinamica e nel test delle prestazioni dei motori degli aerei. Nel 2020 consegu\u00ec un dottorato in Studi interdisciplinari avanzati alla T\u014ddai.\nCarriera come astronauta.\nVenne selezionato come candidato astronauta dalla National Space Development Agency of Japan (NASDA; dal 2003 Japan Aerospace Exploration Agency, JAXA) nel maggio 1996. Complet\u00f2 due anni di addestramento per i candidati astronauti presso il Johnson Space Center (JSC) della NASA nell'aprile del 1998, alla conclusione dei quali venne qualificato come specialista di missione. In attesa di venir assegnato ad una missione spaziale a bordo dello Space Shuttle, inizi\u00f2 l'addestramento di base della navicella spaziale russa Sojuz presso il Centro di addestramento cosmonauti (GCTC) nella Citt\u00e0 delle Stelle, in Russia. Continu\u00f2 poi la formazione avanzata di specialista di missione presso il JSC mentre lavorava ai test di collaudo del Japanese Experiment Module (JEM). Nell'aprile 2001 venne assegnato alla missione Shuttle STS-114 ma il lancio venne rinviato di diversi anni a seguito del disastro del Columbia. Nel febbraio 2007 Noguchi venne assegnato come membro dell'equipaggio dell'Expedition 20, poi trasferito alle Expedition 22/23. Nell'estate del 2012 prese parte alla missione analoga europea ESA CAVES, trascorrendo una settimana all'interno di una grotta in Sardegna. Da agosto 2012 e aprile 2016 ricopr\u00ec il ruolo di Capo del Corpo astronauti della JAXA, mentre da settembre 2014 a settembre 2016 fu presidente dell'Association of Space Explorers (ASE). A settembre 2013 pass\u00f2 quattro giorni sul fondale marino della Florida a bordo del laboratorio \"Aquarius\" per prendere parte alla missione analoga SEATEST II. A novembre 2017 venne assegnato alla missione di lunga durata Expedition 62/63 ma, nel luglio 2019, dopo aver ricoperto il ruolo di membro dell'equipaggio di riserva della Sojuz MS-13 (Exp 60/61) venne rimosso e trasferito agli equipaggi commerciali americani United States Crew Vehicle (USCV). Il 31 marzo 2020 venne assegnato alla prima missione operativa della Crew Dragon con partenza prevista per agosto 2020.\nSTS-114.\nPart\u00ec per la sua prima missione il 26 luglio 2005 a bordo dello Shuttle Discovery per la prima missione Return to Flight, STS-114. Durante i 13 giorni di missione lo Space Shuttle attracc\u00f2 alla Stazione Spaziale Internazionale (ISS) e vennero testate e valutate nuove procedure per la sicurezza del volo, le tecniche di ispezione e riparazione della navicella. Noguchi condusse tre attivit\u00e0 extraveicolari (EVA) come EV1 e divenne il primo astronauta giapponese ad eseguire EVA sulla ISS. Durante queste EVA vennero dimostrate le tecniche di riparazione in volo delle piastrelle del Thermal Protection System (TPS) dello Shuttle, sostituito un giroscopio difettoso e installato l'External Stowage Platform-2 (ESP-2) sulla ISS.\nExpedition 22/23.\nNel dicembre 2009 torn\u00f2 sulla ISS come ingegnere di volo 1 della Sojuz TMA-17 insieme al comandante Oleg Kotov e Timothy Creamer per le Expedition 22/23. Durante i 161 giorni in orbita svolse attivit\u00e0 scientifica e aiut\u00f2 nelle attivit\u00e0 svolte dagli equipaggi delle missioni Shuttle STS-130, STS-131 e STS-132. Dell\u2019equipaggio della missione STS-131 faceva parte l'astronauta giapponese Naoko Yamazaki; fu la prima volta che due giapponesi si trovavano nello spazio contemporaneamente. Fece ritorno sulla Terra il 6 giugno 2010 atterrando nel Kazakistan.\nSpaceX Crew-1.\nIl 30 marzo 2020 venne assegnato alla SpaceX Crew-1, la prima missione operativa della navicella Crew Dragon di SpaceX. Il 16 novembre part\u00ec dal Kennedy Space Center per trascorrere sei mesi a bordo della Stazione Spaziale Internazionale. Divenne il primo astronauta non-americano a partecipare a una missione con un veicolo spaziale commerciale americano."}
{"id": "894304", "revid": "122812825", "url": "https://it.wikipedia.org/wiki?curid=894304", "title": "Depilazione", "text": "La depilazione \u00e8 la pratica estetica mediante la quale i peli naturalmente presenti sul corpo umano sono transitoriamente ridotti nella lunghezza, fino ad asportare tutta la parte esterna alla superficie dell'epidermide. Essa si distingue dallepilazione che comporta l'asportazione del pelo nella sua interezza fino al bulbo o nell'inibizione della sua crescita o ricrescita.\nIn ambito medico, soprattutto come pratica preoperatoria, viene chiamata tricotomia.\nStoria.\nLa depilazione \u00e8 una pratica antichissima. Gli Egizi si rasavano con creme a base di olio e miele. Non solo le donne: i sacerdoti, oltre a rasarsi i capelli, si depilavano in segno di rispetto verso le divinit\u00e0. Corpi maschili depilati erano diffusi in Grecia (gli atleti) e a Roma: per le gambe usavano gusci di noce arroventati. Ugualmente la pratica depilatoria \u00e8 stata regolarmente adottata fra le varie popolazioni di cultura islamica. Fin dall'antichit\u00e0 classica negli \"hamm\u0101m\" la pasta depilatoria pi\u00f9 largamente diffusa \u00e8 stata a lungo la cosiddetta \"n\u016bra\", oggi sostituita da un impasto lavorato a caldo di succo di limone, zucchero e acqua.\nPossono essere oggetto di depilazione tutte le parti del corpo ricoperte di peli superflui o ritenuti tali. Tipicamente nell'uomo oggetto di depilazione sono, oltre al volto, la zona toracica e le gambe; invece nella donna sono le ascelle, le gambe, le braccia e l'inguine.\nSempre pi\u00f9 frequente \u00e8 l'uso di rasare o epilare con ceretta, parzialmente o integralmente, anche la zona del pube, sia nell'uomo sia nella donna, prevalentemente come abitudine legata alla sessualit\u00e0 e anche per igiene.\nEssa viene effettuata dai maschi prevalentemente per scopi igienico-sanitari, spesso legati all'attivit\u00e0 sportiva svolta, onde prevenire ad esempio infezioni dovute alla permanenza, causata dai peli, di batteri a contatto con eventuali ferite o escoriazioni prodotte da traumi fisici. Tuttavia in tempi recenti la depilazione viene effettuata spesso anche per questioni estetiche o per mantenere visibili eventuali tatuaggi.\nMetodi di depilazione.\nSono numerosi i metodi di depilazione comunemente applicati. I principali sono:\nSono invece pratiche epilatorie:\nLa ceretta a caldo nelle sue varie fasi:"}
{"id": "894305", "revid": "767487", "url": "https://it.wikipedia.org/wiki?curid=894305", "title": "The Bourne Ultimatum - Il ritorno dello sciacallo", "text": "The Bourne Ultimatum - Il ritorno dello sciacallo (\"The Bourne Ultimatum\") \u00e8 un film del 2007 diretto da Paul Greengrass, ispirato al romanzo \"Il ritorno dello sciacallo\" di Robert Ludlum.\nLa pellicola \u00e8 il terzo atto della saga che vede come protagonista l'ex agente segreto Jason Bourne, privo di ogni ricordo sul suo passato e in perenne fuga dalla CIA. \"The Bourne Ultimatum\" svela le origini del personaggio, che ancora una volta affronta ex colleghi e nuovi nemici.\nLa pellicola \u00e8 uscita nelle sale statunitensi il 3 agosto 2007, e in Italia il 1\u00ba novembre dello stesso anno.\nIl sottotitolo italiano \"Il ritorno dello sciacallo\" fa riferimento \u2013 erroneamente \u2013 al filone letterario di \"Bourne\", dove lo sciacallo \u00e8 nei romanzi di Ludlum il principale antagonista di Bourne.\nTrama.\nJason Bourne sfugge alla polizia di Mosca e va a Parigi a parlare col fratello di Marie, mentre la direzione della CIA decide di continuare a dargli la caccia.\nA Torino il giornalista Simon Ross incontra Neal Daniels, ufficiale supervisore dell'addestramento di Jason Bourne, e raccoglie delle notizie per un'inchiesta giornalistica. Ritornato a Londra, telefona in sede parlando dell'Operazione Blackbriar, venendo intercettato per mezzo di ECHELON dall'agenzia di spionaggio. Viene subito avvisato il responsabile di Blackbriar, Noah Vosen, che si attiva per bloccare la notizia e il giornalista; Vosen fa mettere \"standby\" un sicario.\nBourne va a Londra e incontra Simon Ross alla stazione Waterloo; riesce appena a sapere qualcosa di Blackbriar, l'upgrade di Treadstone, quando Ross viene assassinato dal sicario. Bourne prende la borsa di Ross e fra le sue carte trova l'indirizzo di una banca di Madrid, la Sewell and Marbury, dove si dirige. Neal Daniels, che attualmente \u00e8 il responsabile dell'agenzia a Madrid, sente alla televisione della morte di Simon Ross e decide di scappare a Tangeri, in Marocco.\nNegli Stati Uniti, i tecnici della CIA hanno incrociato gli spostamenti di Ross con quelli del loro personale, scoprendo che Daniels \u00e8 la fonte di Ross; Vosen informa il direttore della CIA, Ezra Kramer, che gli ricorda perch\u00e9 gli ha messo Landy vicino; se le cose andranno male, lei far\u00e0 da capro espiatorio e loro ricominceranno le operazioni in altri modi.\nIn Spagna, Bourne cerca Daniels ma non lo trova; al suo posto incappa in Nicky Parsons, che decide di aiutare Bourne, mentendo a Vosen che le ha telefonato. Nicky Parsons sa dove \u00e8 Daniels, e insieme si dirigono a Tangeri.\nIntanto Pamela Landy viene a sapere da Noah Vosen che \"Blackbriar\" era nato come normale programma di sorveglianza, ma adesso \u00e8 diventato il nome di copertura di tutte le operazioni clandestine: consegne straordinarie, intrusioni, interrogatori sperimentali e azioni letali, se necessario. Cos\u00ec, Vosen manda un sicario in Marocco per eliminare Neal Daniels. Il killer esegue, poco prima che Bourne possa parlare a Daniels, e riceve poi l'ordine di eliminare anche Jason e Nicky; quest'ultima fugge, inseguita dal sicario, a sua volta inseguito da Bourne che lo uccide dopo un lungo inseguimento e un corpo a corpo molto duro.\nA questo punto, Bourne decide che deve contrattaccare, per chiudere la questione una volta per tutte; corrompendo un poliziotto riesce a vedere i resti degli effetti personali di Daniels, tra cui alcune pagine bruciacchiate del dossier su Treadstone che Daniels aveva conservato e portato via da Madrid; risale a un indirizzo di New York, ovvero la stazione della CIA dove Landy e Vosen lavorano. Jason manda via Nicky, che entra in clandestinit\u00e0 perch\u00e9 sa gi\u00e0 troppo per l'Agenzia, poi parte per New York.\nAl suo arrivo, il suo passaporto attira l'attenzione dell'assistente di Landy; \u00e8 intestato a Gilberto De Piento, una delle false identit\u00e0 che Treadstone forn\u00ec a Bourne anni prima, ma non avendola mai usata non \u00e8 stata inserita nel sistema e perci\u00f2 non viene rilevata in automatico dai controlli della CIA; Landy intuisce che Bourne cerca proprio lei e fa mandare un messaggio dall'ufficio avvisi dell'aeroporto, per avvertirlo che ha capito. Bourne si reca alla stazione e la sorveglia da un palazzo vicino, osservando Landy e Vosen, poi telefona a Landy immaginando che Vosen la faccia tenere sotto controllo, e infatti \u00e8 cos\u00ec; Landy cerca di convincerlo a rientrare rivelandogli il suo vero nome, David Webb, e la sua data di nascita, 4-15-71; quando Jason le dice di riposare perch\u00e9 le sembra stanca, tutti capiscono che \u00e8 l\u00ec vicino. Pamela Landy esce sperando di incontrarlo e seminare Vosen, che la segue di persona aspettando di vedere Bourne; questi manda un messaggio testuale alla donna con un appuntamento a Tudor Square, dove la squadra di Vosen si apposta; in realt\u00e0 \u00e8 solo un trucco per allontanare Vosen dal suo ufficio e rubare tutti gli incartamenti su Treadstone e Blackbriar. Gli agenti tornano indietro ma Bourne sta gi\u00e0 fuggendo.\nIntanto Landy torna indietro e va al vero appuntamento; nella sala di controllo qualcuno si accorge che la data di nascita fornita da Landy \u00e8 sbagliata; Vosen riceve l'informazione (non aveva ascoltato tutta la telefonata) e capisce: \u00e8 in realt\u00e0 un indirizzo, il n\u00ba 415 della 71\u00aa strada, la vecchia sede dove il programma Treadstone addestrava i suoi agenti. Vosen telefona subito a Albert Hirsch, lo psicologo che addestrava mentalmente i candidati al programma, e lo avvisa di andarsene, ma Hirsch decide di restare e trattenere Bourne. Intanto Bourne \u00e8 in fuga da CIA, polizia e dal killer di Londra, chiamato per concludere il lavoro; dopo un lungo inseguimento per le strade della citt\u00e0, Bourne riesce a fermare il sicario, ma non lo uccide e lo lascia ferito e stordito in auto mentre lui assiste inerme.\nLandy e Bourne si incontrano e la spia le d\u00e0 i documenti presi a Vosen per farli pubblicare; Landy li manda via fax al \"New York Times\", mentre Vosen cerca Bourne; il funzionario sorprende la collega mentre l'ultima pagina \u00e8 inviata, e riceve il consiglio di trovarsi un avvocato. Hirsch incontra Bourne e gli narra di come si sia offerto volontario per il programma, e Jason ha dei \"flashback\" sui condizionamenti messi in atto per spingerlo a uccidere senza moralit\u00e0 e senza domande. Ma gli uomini della CIA irrompono e Jason deve fuggire; arrivato sul tetto, viene sorpreso dal killer di Londra, che non spara ma gli chiede perch\u00e9 non lo ha ucciso; Bourne risponde con la frase \"Guardaci! Guarda che ti obbligano a dare!\", la stessa che il suo collega di Treadstone gli rivolse nella campagna francese, e poi salta tentando di tuffarsi nell'East River parecchi piani pi\u00f9 sotto; il killer non spara, ma lo fa Vosen. Jason cade in acqua e non viene visto riaffiorare.\nGrazie al servizio del giornale la verit\u00e0 viene a galla: Vosen e Hirsch vengono arrestati per aver condotto operazioni clandestine senza permesso, e aver ucciso cittadini sia statunitensi sia stranieri; Kramer nega di essere a conoscenza della cosa, scaricando i due, mentre Pamela Landy testimonia davanti a una commissione d'inchiesta. Nicky, che \u00e8 fuggita e vive nascosta, ascoltando il notiziario apprende con sollievo che dopo giorni di ricerche il corpo di Jason Bourne non \u00e8 stato trovato.\nPoco dopo essere finito in acqua, Jason si riprende e si allontana nuotando.\nProduzione.\nOltre ad alcuni interpreti, primo tra tutti Matt Damon, tutti i film della serie sono accomunati dall'aver la colonna sonora scritta dal compositore britannico John Powell (\"Happy Feet\", \"Robots\").\nLe riprese sono iniziate nell'ottobre 2006. Il regista del film, Paul Greengrass, lo stesso del precedente capitolo \"The Bourne Supremacy\", \u00e8 noto anche per alcuni film di taglio pi\u00f9 documentarista e realistico, come \"Bloody Sunday\" e \"United 93\". Come tutti i precedenti film di Greengrass, anche questo terzo capitolo della saga di \"Bourne\" \u00e8 caratterizzato da riprese concitate, inquadrature \"sporche\" e movimentate, e un montaggio frenetico.\nNel film sono presenti alcune scene di comparse \"involontarie\", che per scelta e impossibilit\u00e0 sono rimaste in fase di montaggio, quindi durante il film si possono notare passanti che guardano in camera e indicano gli attori.\nLa breve sequenza ambientata a Torino era stata inizialmente ripresa proprio nel capoluogo piemontese, ma un cambio di sceneggiatura ha fatto s\u00ec che la scena dovesse essere girata di nuovo: cos\u00ec, visto che la troupe si trovava a Madrid per le sequenze spagnole del film, la scena \u00e8 stata rigirata nella capitale iberica, usando uno scorcio della citt\u00e0 simile ad una piazza italiana. La sequenza dell'attentato a Tangeri \u00e8 un esplicito omaggio del regista Greengrass a \"La battaglia di Algeri\" di Gillo Pontecorvo. Ironia della sorte, il regista italiano scomparve proprio nei giorni in cui la troupe di \"The Bourne Ultimatum\" stava girando a Tangeri; il giorno dopo la notizia della morte, il regista e il cast osservarono un minuto di silenzio per ricordare Pontecorvo prima di incominciare le riprese.\nPromozione.\nCome per i precedenti \"The Bourne Identity\" e \"The Bourne Supremacy\", anche per \"The Bourne Ultimatum - Il ritorno dello sciacallo\" sono state realizzate varie locandine in cui \u00e8 protagonista esclusivo Matt Damon. Inizialmente sono stati distribuiti due teaser poster: nel primo \u00e8 rappresentato Jason Bourne di spalle con sullo sfondo lo skyline di New York, con la tagline \u00ab\"This summer Jason Bourne comes home\"\u00bb; nel secondo \u00e8 invece presente Bourne a figura intera intento a camminare con una pistola in mano, e la tagline \u00ab\"This summer Bourne comes home\"\u00bb.\nSuccessivamente sono state distribuite le due locandine ufficiali, entrambe in bianco e nero: nella prima, divisa verticalmente a met\u00e0, sono raffigurate due immagini di Jason Bourne, una in piano americano mentre impugna una pistola, e l'altra in primissimo piano del viso, con la tagline \u00ab\"Remember Everything. Forgive Nothing\"\u00bb; nella seconda \u00e8 invece presente solo il primissimo piano di Bourne, senza alcuna tagline.\nIn Italia sono state utilizzate le stesse locandine, con la tagline \u00abRicorda tutto. Non perdona nulla\u00bb, sia come poster cinematografici che come cover per le edizioni home video. In alcuni paesi \u00e8 stato utilizzato anche un altro poster per locandina e cover home video, raffigurante il piano americano di Bourne, stavolta a colori, con sullo sfondo un fotogramma dell'inseguimento automobilistico a NY presente nella pellicola.\nAccoglienza.\nIncassi.\nAlla data dell'uscita italiana, il film ha incassato 226.000.000 di dollari negli Stati Uniti d'America, e 185.000.000 di dollari nel resto del mondo. Dunque, con gli oltre 410.000.000 di dollari complessivamente realizzati, questo episodio aveva gi\u00e0 superato di molto gli incassi pur lusinghieri dei precedenti capitoli. Infatti il primo episodio incass\u00f2 globalmente 231.000.000 di dollari, mentre il secondo ha superato di poco i 272.000.000.\nCritica.\nIl film \u00e8 stato accolto positivamente dalla critica. L'autorevole rivista del British Film Institute \"Sight &amp; Sound\" l'ha indicato fra i 30 film chiave degli anni 2000. Su Rotten Tomatoes ha una percentuale di gradimento del 93% basato su 260 recensioni con un voto medio di 8/10."}
{"id": "894307", "revid": "28592", "url": "https://it.wikipedia.org/wiki?curid=894307", "title": "Camera di Commercio Industria Artigianato e Agricoltura", "text": ""}
{"id": "894308", "revid": "1543377", "url": "https://it.wikipedia.org/wiki?curid=894308", "title": "Giovanni Raicevich", "text": "Biografia.\nNacque a Trieste, all'epoca parte dell'Impero austro-ungarico da padre dalmata e madre milanese. Lasci\u00f2 Trieste per non svolgere il servizio militare nell'esercito austiraco e si trasfer\u00ec a Milano assieme ai fratelli. \nAppartenente ad una famiglia di campioni di lotta greco-romana, famosi, ma in tono minore, i fratelli maggiori Emilio Ruggero Raicevich (1873-1924) e Massimo Roberto Raicevich (1878-1915)\nFu un fervente irredentista. Il 27 maggio 1915 spos\u00f2 la nipote Bice, figlia di Emilio. Ebbe quattro figli.\nQuando nel 1907 gli chiesero se lui ed i fratelli fossero nati in Italia lui rispose:\nSostenne le ragioni dell'intervento militare dell'Italia nella Prima Guerra Mondiale e nel 1915 si arruol\u00f2 nei volontari dell'esercito e fece parte del corpo volontari ciclisti automobilisti. Quell'anno il fratello Massimo, che avendo sposato una donna tedesca viveva in Germania, venne fermato alla frontiera mentre stava facendo rientro in Italia e condotto a Salisburgo, dove venne rinchiuso nella fortezza destinata ai prigionieri italiani. L\u00ec mor\u00ec in circostanze misteriose. Secondo alcune fonti sarebbe stato fucilato dagli austriaci. Combatt\u00e9 sul Piave e sull'Isonzo, ricevendo anche un encomio solenne alla presa di Gorizia.\nNel 1924 perse anche il fratello Emilio, morto a Buenos Aires mentre stava partecipando con lui alle gare del diciannovesimo campionato internazionale di lotta greco-romana.\nCarriera sportiva.\nInizi\u00f2 la sua attivit\u00e0 nella Ginnastica Triestina. In seguito apr\u00ec una palestra in Via Foscolo Trieste, aiutato dai fratelli. Nel 1902 ad Alessandria diventarono tutti e tre campioni italiani in tre diverse categorie.\nNel 1905 vinse i tornei internazionali di Liegi, di Krefeld e della Vestfalia oltre al Campionato europeo. Nel 1906 conquist\u00f2 il titolo di campione del Sud America. Nel 1907 divent\u00f2 Campione del Mondo battendo Laurent le Beaucairois. Biss\u00f2 il successo il 16 febbraio 1909, presso il Teatro Dal Verme di Milano, contro il francese Paul Pons, uno dei migliori lottatori di ogni tempo.\nFu anche campione d'Italia nella specialit\u00e0 ininterrottamente dal 1907 al 1929, anno in cui abbandon\u00f2 imbattuto lo sport agonistico dopo il trionfo contro il ceco Hans Kavan.\nNonostante l'altezza di soli 1,72 metri (il peso variava da 82 kg nel 1902 a 110\u00a0kg nel 1912), combatt\u00e9 contro personaggi di pi\u00f9 elevata statura risultando sempre vincitore. Paul Pons, ad esempio, il campione francese gi\u00e0 citato, battuto nella finale del Teatro dal Verme, era ben 23 centimentri pi\u00f9 alto e pesava 25 chilogrammi di pi\u00f9.\nCarriera come attore.\nLa sua vigoria fisica gli fece ottenere parti cinematografiche in alcuni film della serie \"Maciste\", tra cui \"L'uomo della foresta\" del 1922 diretto dal romano Ubaldo Maria Del Colle.\nCome attore gira 7 film (uno, il primo, con la casa produttrice CINES di Roma, e i sei successivi con la Lombardo Film di Napoli), tra cui, nel 1922: \u201cIl re della foresta\u201d o \"L'uomo della foresta\", in cui .\nCome produttore-attore, con la \u201cRaicevichFilm\u201d di Roma, gira due film, nel 1922 \u201cIl trionfo di Ercole\u201d e nel 1923 \u201cUn viaggio nell'impossibile\u201d. Il terzo, \u201cErcole al bivio\u201d, sar\u00e0 solo iniziato, ma mai terminato."}
{"id": "894309", "revid": "120679242", "url": "https://it.wikipedia.org/wiki?curid=894309", "title": "Tassa", "text": "La tassa \u00e8 un tipo di tributo, ovvero una somma di denaro, dovuta dai privati cittadini allo Stato, che si differenzia dall'imposta in quanto applicata secondo il \"principio della controprestazione\", cio\u00e8 legata a un pagamento dovuto come corrispettivo per la prestazione a suo favore di un servizio pubblico offerto da un ente pubblico (ad es. tasse portuali e aeroportuali, concessioni, licenze). La tassa \u00e8 relativa a un servizio di cui un cittadino pu\u00f2 decidere se avvalersi o meno, e in generale non \u00e8 dipendente n\u00e9 dal reddito n\u00e9 dal costo del servizio richiesto. \nSpesso il termine \"tasse\" viene usato nel linguaggio corrente per indicare genericamente l'imposizione fiscale. In questo caso \u00e8 pi\u00f9 corretto il termine generico \"tributi\".\nDescrizione.\nLa distinzione tra tassa e imposta \u00e8 ereditata dal diritto romano ed \u00e8 tipica dei Paesi di diritto latino.\nNei Paesi di Common Law (Regno Unito e Stati Uniti) vige da tre secoli il principio del \"no taxation without representation\", ideato all'inizio della Rivoluzione americana. Si tratta di un principio in base al quale i cittadini che pagano i tributi devono essere rappresentati in Parlamento, e i tributi debbano derivare da una decisione parlamentare, in merito a un servizio di cui beneficiano i contribuenti.\nAlcuni Paesi hanno adottato un sistema di \"flat tax\", ad aliquota unica o con poche aliquote per le principali imposte. Alcuni ritengono che la semplificazione fiscale, la riduzione delle aliquote riducano l'elusione e l'evasione al limite che in base alla curva di Laffer un'aliquota unica, opportunamente scelta, massimizzi il gettito fiscale. Altri ritengono l'aliquota unica e la riduzione degli scaglioni profondamente iniqua verso i ceti medi e contro il principio di progressivit\u00e0 del prelievo fiscale, affermato in varie Costituzioni.\nAltri propongono una Tobin tax un prelievo minimo sulle transazioni finanziarie, che darebbe comunque un gettito enorme, visti i volumi di denaro movimentati ogni giorno.\nI servizi pubblici divisibili, quali ad esempio l'istruzione e la sanit\u00e0, possono essere finanziati mediante tasse. Ne sono esempi in Italia le tasse scolastiche e universitarie o i ticket sanitari. Tuttavia, non si deve confondere la tassa con il prezzo di questi servizi. Almeno nell'ordinamento attuale italiano le tasse non coprono completamente il costo di questi servizi, che quindi ricade sulla fiscalit\u00e0 generale e viene finanziato con le imposte. Le giustificazioni, provenienti dalla dottrina economica per tale scelta, sono diverse.\nIn primo luogo essa si giustifica con la teoria delle esternalit\u00e0, secondo cui il consumo di determinati servizi produce benefici indiretti, non solo al consumatore, ma all'intera societ\u00e0, giustificandone cos\u00ec il contributo alla copertura dei costi con la fiscalit\u00e0 generale. Facciamo un esempio: l'istruzione universitaria produce benefici per lo studente ma anche per la societ\u00e0 di cui viene accresciuto il livello culturale.\nIn secondo luogo essa si richiama al principio costituzionale della capacit\u00e0 contributiva nel concorso a finanziare le spese pubbliche. Pertanto si ritiene necessario consentire la fruizione dei servizi ai meno abbienti fissando l'importo della tassa al di sotto del costo (o addirittura esentando alcune categorie dal pagamento) e contribuendo per la differenza con la fiscalit\u00e0 generale, che tiene conto di questo principio.\nLa questione se privilegiare il cosiddetto \"principio di capacit\u00e0 contributiva\" affidando il finanziamento dei servizi pubblici, anche divisibili, alle imposte con evidenti vantaggi in termini di redistribuzione della ricchezza, ma con lo svantaggio di svincolare il costo dei servizi stessi dal loro consumo, incoraggiando quindi fenomeni di free riding e di spreco, o passare invece, ove possibile, a una stretta applicazione del principio della controprestazione, accantonando cos\u00ec in parte l'idea redistributiva con una penalizzazione nell'accesso ai servizi dei meno abbienti ma con un maggiore controllo sul loro corretto utilizzo, \u00e8 al centro del dibattito politico, economico e sociale di molti paesi e molto spesso non ha trovato soluzioni univoche.\nQuesto strumento tende a perdere importanza, nei moderni sistemi tributari, a favore di altri strumenti, quali la tariffa (vedi passaggio dalla TARSU alla TIA) o l'imposta.\nTasse e propriet\u00e0 dei beni pubblici.\nLe tasse dovrebbero essere utilizzate per realizzare opere e fornire servizi, utili per i contribuenti.\nIn un secondo momento, sorge il problema della propriet\u00e0 delle opere, e di chi abbia eventualmente il diritto a incassare un prezzo dai servizi finanziati con le tasse.\nLa propriet\u00e0 di un bene \u00e8 solitamente in capo a chi ne ha sostenuto l'onere finanziario. Analogamente, la propriet\u00e0 di un'opera pubblica o di un servizio pagato con le tasse dei contribuenti dovrebbe essere in capo allo Stato, che rappresenta gli stessi finanziatori-contribuenti.\nGli eventuali utili dovrebbero essere corrisposti ai proprietari nella forma di un reinvestimento per migliorare il servizio oppure distribuiti in termini di uno sconto fiscale o di una somma direttamente erogabile. Questi diritti sono elementi che distinguono propriet\u00e0 e gestione sia di beni pubblici sia privati.\nDirigenti e politici che ricevono in gestione tali forme di bene pubblico possono indurre scelte che riguardano l'assetto proprietario, quali la privatizzazione o trasferimento ad altri enti pubblici dell'opera e che devono comunque essere assunte e deliberate dal soggetto proprietario dell'opera o del bene pubblico. Decisioni di questo tipo, invece, in un'azienda privata richiedono un parere vincolante dei proprietari.\nFra le proposte di tassazione ad aliquota unica, quella della tassazione sull'utilizzo dei terreni, muove da considerazioni riguardo al bene pubblico.\nNel 1933, l'economista americano Henry George pubblica \"Progress and poverty\", nel quale propone una tassazione unica dei possidenti terrieri e l'abolizione di qualsiasi tassazione sul reddito, profitto o sul lavoro. Il presupposto era quello che la terra \u00e8 di propriet\u00e0 dell'intera collettivit\u00e0, ragione per cui il privato dovrebbe cedere parte della rendita allo Stato con un contributo per l'occupazione del suolo pubblico.\nIl \"Single Tax Movement\" che ne nacque aveva lo scopo di incoraggiare gli investimenti nei fattori della produzione esenti da tasse, il capitale e il lavoro, facendo pagare l'utilizzo del suolo pubblico, indipendentemente dalla capacit\u00e0 del singolo di utilizzarlo in modo efficiente e di trarvi un profitto.\nPrelievo diretto e tassa da inflazione.\nIl debito pubblico \u00e8 la risultante della differenza di entrate e uscite. Le entrate possono essere aumentate con un incremento delle tasse oppure con nuovo debito, oppure con denaro virtuale (che non esiste ma ha effetti positivi sul bilancio finale) che nei conteggi finali non \u00e8 rintracciabile (pratica in disuso ma attuabile con l'avvento dei computer).\nLo Stato, in questo secondo caso, emette nuovi titoli di debito ad alto rendimento servono a migliorare la vita dei propri cittadini, in cambio di falsa liquidit\u00e0, e si impegna a pagare i relativi interessi.\nNe deriva una \"tassa da inflazione\" per la quale il contribuente incontra un aumento dei prezzi in conseguenza dell'aumento dell'offerta di moneta circolante. Rispetto al prelievo diretto, il finanziamento della spesa Pubblica con l'emissione di nuovi debiti, ha un costo maggiore legato agli interessi da ripagare i titoli di Stato, ed eventualmente ai nuovi debiti da contrarre per onorare tali interessi.\nSe la decisione di finanziare la spesa in deficit spetta ai Governi, col veto della Banca centrale, esiste una deroga al principio del \"no taxation without representation\", che il potere politico pu\u00f2 comunque usare laddove le ragioni del prelievo diretto non sono condivise dai cittadini. \nLa tassa pu\u00f2 essere collegata anche a un provvedimento amministrativo (tassa sul passaporto, sul porto d'armi; tasse sulle concessioni governative).\nL'indicatore della pressione fiscale non considera la cosiddetta tassa da inflazione, essendo pari al rapporto fra le entrate e il PIL.\nNon esiste un limite massimo all'aliquota per il prelievo fiscale, indipendentemente dalla fascia di reddito, ma solamente quello definito di volta in volta dalle normative fiscali.\nEsistono numerosi stati del Nord Europa in cui l'imposizione \u00e8 pi\u00f9 alta del 50% (v. Spesa pubblica).\nLegislazione italiana.\nIl principio del \"no taxation without representation\" \u00e8 recepito nell'ordinamento italiano dove \u00e8 vietata tramite decreto governativo l'estensione o l'imposizione di nuovi tributi (art. 4 della legge n. 212/2000 - Statuto dei diritti del Contribuente).\nNell'ordinamento tributario italiano, il finanziamento di opere o atti previsti per legge attraverso una tassazione \u00e8 contraria al principio di eguaglianza e all'obbligo generale di contribuzione alla spesa pubblica (artt. 3 e 53 della Costituzione)."}
{"id": "894310", "revid": "1652635", "url": "https://it.wikipedia.org/wiki?curid=894310", "title": "Paradiso fiscale", "text": "Il detto Paradiso Fiscale (probabile traduzione errata di \"Tax Haven\" che pi\u00f9 appropriatamente significa \"Rifugio Fiscale\") indica comunemente uno Stato che garantisce un prelievo fiscale basso o addirittura nullo in termini di tasse sui depositi bancari. Tale scelta attrae molto capitale dai paesi esteri in cambio di una tassazione estremamente ridotta. Dal punto di vista del contribuente il cosiddetto paradiso fiscale \u00e8 un rifugio dalla tassazione sui redditi, annoverabile talvolta come tecnica di elusione fiscale.\nNella teoria del saccheggio legale di Fr\u00e9d\u00e9ric Bastiat \u00e8 uno dei meccanismi per trasferire la ricchezza ad una \u00e9lite transnazionale.\nDescrizione.\nIl paradiso fiscale in s\u00e9 non pare essere una novit\u00e0 della recente epoca di globalizzazione, essendovi evidenza di fenomeni analoghi gi\u00e0 nell\u2019Antica Grecia, oltre che in periodo medievale. Ci\u00f2 che si \u00e8 registrato negli ultimi anni, in particolare dalla crisi finanziaria del 2008 in poi, \u00e8 una crescente attenzione dei paesi OCSE alle enormi perdite in termini di entrate fiscali derivanti da questi meccanismi di evasione ed elusione. Nei paradisi fiscali si riscontra un tipico regime di imposizione fiscale molto basso o assente, che rende conveniente stabilire in questi Paesi la sede di un'impresa (come ad esempio le \"societ\u00e0 offshore\"), oppure regole particolarmente rigide sul segreto bancario, che consentono di compiere transazioni coperte. Inoltre, le regole societarie consentono l'emissione di azioni al portatore, un insieme ridottissimo di formalit\u00e0 societarie e contabili e regole favorevoli per l'impiantazione di servizi finanziari, (come per esempio regole minime per ottenere licenze che consentano di operare fondi di investimento).\nUna classificazione dei paradisi fiscali pu\u00f2 farsi distinguendo le seguenti categorie:\nL'elenco dei paradisi fiscali, o Paesi con regime fiscale privilegiato, \u00e8 lungo. In particolari condizioni, possono creare quello che la OCSE, nel rapporto \"\"Harmful Tax Competition: An Emerging Global Issue\", definisce \"concorrenza fiscale dannosa\". \nSecondo lo schema indicato dall'OCSE, questi sono i punti chiave che permettono di individuare un regime fiscale dannoso:\nIl paradiso fiscale fa gola sia alle aziende multinazionali e di pi\u00f9 modeste dimensioni con lo scopo di pagare il minor numero d'imposte, sia a organizzazioni criminali.\nGli Stati si trovano di fronte al costante dilemma della repressione dei paradisi fiscali. Come \u00e8 facilmente intuibile, le cifre in gioco sono enormi: secondo l\u2019organizzazione non-governativa \"Tax Justice Network\", gli \"assets\" finanziari presenti nei paradisi fiscali nel periodo tra il 2012 e il 2016 oscillerebbero tra 7-8 e 21-36 trilioni di dollari. La loro totale eliminazione porterebbe non soltanto un danno alle organizzazioni criminali, scopo che \u00e8 sicuramente da perseguire con ogni mezzo, ma anche alle imprese che svolgono attivit\u00e0 formalmente legali.\nNumerose imprese dovrebbero pagare pi\u00f9 tasse e la minore disponibilit\u00e0 di capitali sicuramente inciderebbe sullo sviluppo economico dell'impresa stessa. Ma al minor sviluppo economico delle imprese corrisponderebbe una maggior quantit\u00e0 di denaro a disposizione degli stati. \nLa questione, per concludere, \u00e8 a livello geopolitico ed \u00e8 quella di trovare una maggiore regolamentazione ed un'armonizzazione del sistema impositivo, che permetta una svolta nella concorrenza fiscale tra imprese.\nL'Olanda \u00e8 il luogo prescelto da numerosi schemi di ottimizzazione fiscale delle multinazionali, grazie ad una legislazione che al 2018 richiedeva ai beneficiari di dimostrare la propriet\u00e0 di una sede legale e di aver sostenuto 100.000 euro di spese per il personale nel corso dei dodici mesi precedenti. Amsterdam \u00e8 il domicilio fiscale delle seguenti societ\u00e0: Ikea, Unilever, Shell, Adidas, Niken, e l\u2019italiana FCA (la cui sede legale \u00e8 a Londra). La legislazione fiscale dei Paesi Bassi \u00e8 correlata all'alto livello di indebitamento delle famiglie olandesi, che nel 2019 era pari al 220% del PIL nazionale e molto al di sopra della media europea, impedendo l'esistenza di un risparmio privato e di una raccolta bancaria sufficienti per garantire un'adeguata capitalizzazione degli impieghi operativi degli istituti di credito.\nNuovi orizzonti: i paradisi fiscali nel cyberspazio.\nNon vi \u00e8 una definizione specifica di criptovalute, ma molti policy-maker sembrano concordare sulla loro qualificazione come una sotto-categoria delle \"valute virtuali\". Dal Settembre 2012 \u2013 quando Mitt Romney, candidato alla presidenza degli Stati Uniti, fu vittima di un tentativo di estorsione avente ad oggetto la richiesta di un milione di dollari in \"Bitcoin\" \u2013 l\u2019attenzione dell\u2019opinione pubblica si \u00e8 concentrata sulle cripotovalute. Il tentativo di estorsione fall\u00ec, ma molti accademici iniziarono a chiedersi quali fossero i rischi, anche in termini di evasione fiscale, di questi nuovi strumenti. Alcuni, come il prof. Omri Marian, hanno sottolineato come le criptovalute ed il cyberspazio siano i paradisi fiscali del futuro. \nCome spiegato dal prof. Marian: \n\u00b7 i guadagni non sono soggetti ad imposizione fiscale, non essendo la \"distributed ledger\" parte di o essa stessa una giurisdizione: le criptovalute sono accumulate in conti cyber-spaziali, conosciuti come \"portafogli\"; \n\u00b7 l'anonimato dei partecipanti \u00e8 garantito: \u00e8 possibile avere un numero illimitato di portafogli senza fornire alcuna informazione utile per l'identificazione; \n\u00b7 le operazioni effettuate attraverso l'utilizzo dei \"Bitcoin\" avvengono in modalit\u00e0 peer-to-peer, pertanto non dipendono dall\u2019esistenza di intermediari finanziari come le banche. \nEd \u00e8 proprio la garanzia dell\u2019anonimato, oltre all\u2019assenza di attori istituzionali \u201cclassici\u201d come governi ed intermediari finanziari, che rende il contrasto ai fenomeni criminali nel cyberspazio cos\u00ec ostico. Bench\u00e9 alcune proposte siano state avanzate, si \u00e8 ben lontani dall\u2019approccio di sistema utilizzato per i paradisi fiscali \"terrestri\".\nStati e territori dichiarati paradiso fiscale.\nItalia.\nIl decreto ministeriale 4 maggio 1999 individua una lista di Stati e territori aventi un regime fiscale privilegiato:\nEuropa.\nIl 5 dicembre 2017 il Consiglio Europeo approv\u00f2 una lista di giurisdizioni non cooperative.\nAl 27 febbraio 2020 tale lista comprende i seguenti stati:\nLe politiche di contrasto internazionale ai paradisi fiscali.\nLe iniziative dell\u2019OCSE in materia di contrasto ai paradisi fiscali si sviluppano attraverso alcune tappe fondamentali.\n4.1. Il sistema delle liste.\nDopo l\u201911 settembre 2001, l\u2019OCSE si \u00e8 concentrata sull\u2019individuazione delle possibili fonti di finanziamento del terrorismo internazionale, in particolare (nell\u2019individuazione dei paradisi fiscali) sul rispetto della trasparenza e sullo scambio di informazioni. \nA seguito del G20 di Londra del 2009, i Paesi partecipanti hanno dichiarato la loro volont\u00e0 di combattere i paradisi fiscali e le giurisdizioni non cooperative, adottando tutte le misure idonee a proteggere il sistema finanziario e le finanze pubbliche, implementando standard di trasparenza e scambio di informazioni, nonch\u00e9 abolendo il segreto bancario.\nAppartengono alla lista degli Stati che hanno implementato tali standard internazionali i maggiori Paesi industrializzati e i Paesi che abbiano stipulato almeno 12 accordi specifici sullo scambio di informazioni, raggiungendo cos\u00ec il numero minimo di agreements fissato dall\u2019OCSE per poter essere inclusi nella \"white list\". Al riguardo, poich\u00e9 \u00e8 sufficiente concludere formalmente almeno 12 TIEAs, Bilicka e Fuest, si sono chiesti se i Paradisi Fiscali abbiano scelto i loro paesi partner in modo strategico o meno: ossia se abbiano preferito concludere tali accordi con paesi con i quali hanno forti legami economici o se invece abbiano sistematicamente evitato di farlo, in modo che lo scambio di informazioni rimanga inefficace. Il risultato della loro ricerca rileva come, diversamente dalle aspettative, prevalga la prima ipotesi.\nNella \"grey list\", invece, figurano gli Stati che si sono impegnati ad adottare tali standard, ma che non vi hanno tuttavia ancora dato attuazione, non avendo concluso alcun accordo specifico in materia di scambio di informazioni, ed infine nella \"black list\" rientrerebbero gli Stati che non hanno ancora manifestato alcun impegno in tal senso. \nIl principio di \"Name and Shame,\" ovverosia la compilazione di liste aventi ad oggetto l\u2019etichettatura di alcuni Paesi come \u201cparadisi fiscali\u201d, ha rivelato tuttavia i suoi limiti. L\u2019effetto negativo che ricadrebbe sul paese listato sembrerebbe derivare, pi\u00f9 che dall\u2019inserimento nella lista in s\u00e9, da fattori come l\u2019efficacia dei mercati finanziari internazionali o da caratteristiche proprie del paese listato. Paradossalmente si \u00e8 riscontrato un fenomeno inverso: l\u2019indicazione di un determinato Paese nella lista dei paradisi fiscali ha svolto la funzione di una sorta di certificazione ufficiale di opacit\u00e0, invogliando i potenziali evasori a rivolgersi proprio a quel Paese listato.\nIn questo contesto appare evidente la necessit\u00e0 della definizione di un indicatore quantitativo, e non qualitativo, di opacit\u00e0 dei presunti paradisi fiscali, come ad esempio la densit\u00e0 delle imprese o degli intermediari finanziari in un determinato Stato rispetto alla popolazione residente, oppure la rilevanza degli scambi finanziari con l\u2019estero.\nTuttavia, un metodo di listing spontaneo e non ufficializzato a livello internazionale, che si \u00e8 rivelato molto efficace, sembra essere l\u2019individuazione dei clienti degli intermediari finanziari che operano nel paradiso fiscale. Si colpirebbero cos\u00ec sia gli intermediari, sia le giurisdizioni dove questi hanno sede.\n4.2. AEOI. Lo scambio automatico di informazioni.\nOriginariamente, il Model Agreement dell\u02bcOCSE prevedeva uno scambio automatico di informazioni solamente opzionale. Tuttavia, tale modello di scambio su richiesta \u00e8 stato ritenuto poco efficiente da alcuni, i quali ritengono che accordi costruiti in tal modo non forniscano un illimitato obbligo di scambio di informazioni, ma anzi pongano limitazioni allo scambio, limitazioni tali da minare, o addirittura impedire, lo scambio di informazioni stesso.\nIl 13 aprile 2013, i leader mondiali e i governatori delle banche centrali supportarono lo scambio automatico di informazioni, in sostituzione dello scambio su richiesta (e dello scambio automatico in via opzionale), come il nuovo strumento cardine per la cooperazione tra amministrazioni fiscali incaricando l\u02bcOCSE di elaborare uno standard in materia di obblighi dichiarativi unico per tutti gli Stati aderenti. \nL\u2019importanza dell\u2019adozione delle AEOI (Automatic Exchange of Information) si \u00e8 resa evidente dalla necessit\u00e0 di individuare degli strumenti alternativi e pi\u00f9 adatti dei sistemi precedenti per contrastare l\u2019evasione verso i paradisi fiscali. Poich\u00e9, infatti, a seguito della crescita del fenomeno della globalizzazione e soprattutto della digitalizzazione, tra le altre cose, anche del mondo finanziario, le specialit\u00e0 delle modalit\u00e0 di evasione fiscale si sono ampliate e rese sempre pi\u00f9 complesse nella loro individuazione. La fiscalit\u00e0 ha quindi \u201ctentato di seguire l\u2019economia oltre confine\u201d.\nLo scambio automatico di informazioni consiste \u201cnella trasmissione sistematica e periodica, senza preventiva richiesta, dallo Stato della fonte del reddito allo Stato di residenza di un insieme di informazioni preventivamente determinate\u201d. Lo scambio pu\u00f2 riguardare una sola o diverse categorie di reddito, nonch\u00e9 diverse modalit\u00e0 di attuazione delle procedure specifiche. \nCon la definitiva adozione, nel luglio 2014, dello Standard for Automatic Exchange of Financial Information in Tax Matters, l\u2019OCSE ha consacrato lo scambio automatico di informazioni quale standard della cooperazione amministrativa tra Stati in materia fiscale. Oggi, pi\u00f9 di 100 Paesi hanno ufficialmente assunto l\u02bcimpegno di introdurre i nuovi standard OCSE in materia di scambio automatico di informazioni. \nIn ultima analisi, gli Standard AEOI si sono dimostrati molto efficaci: in grado di ridurre il deposito di ricchezza nelle giurisdizioni offshore circa del 25%."}
{"id": "894311", "revid": "54253", "url": "https://it.wikipedia.org/wiki?curid=894311", "title": "Offshore", "text": ""}
{"id": "894317", "revid": "1776051", "url": "https://it.wikipedia.org/wiki?curid=894317", "title": "Trasporti in Algeria", "text": "Questa voce raccoglie le principali tipologie di trasporti in Algeria.\nTrasporti su rotaia.\nReti tranviarie.\nIl servizio tranviario \u00e8 presente ad Algeri (inaugurato nel 2011), a Orano (inaugurato nel 2013), a Costantina (inaugurato nel 2013), a Sidi Bel Abb\u00e8s (inaugurato nel 2017), a Ouargla (inaugurato nel 2018) e a S\u00e9tif (inaugurato nel 2018); in costruzione a Mostaganem (inaugurazione entro 2018-2019), ad Annaba e a Batna; in fase di progetto a B\u00e9char, B\u00e9ja\u00efa, Biskra, Blida, Chlef, Djelfa, Jijel, Mascara, M'Sila, Relizane, Skikda, Souk Ahras, T\u00e9bessa, Tiaret e Tlemcen.\nTrasporti su strada.\nRete stradale.\nStrade pubbliche: in totale 108.302\u00a0km (dati 2004).\nAutostrade: in servizio 1.216\u00a0km (dati 2015).\nReti filoviarie.\nAttualmente in Algeria non esistono filobus.\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nTrasporti aerei.\nAeroporti.\nIn totale: 136."}
{"id": "894319", "revid": "61024", "url": "https://it.wikipedia.org/wiki?curid=894319", "title": "Azzo Visconti", "text": ""}
{"id": "894320", "revid": "287204", "url": "https://it.wikipedia.org/wiki?curid=894320", "title": "Marsha Ivins", "text": "Ivins \u00e8 nata nello stato del Maryland. Nel 1973 ha conseguito un bachelor of science in ingegneria aerospaziale all'Universit\u00e0 del Colorado presso Boulder, dopodich\u00e9 ha iniziato a lavorare per la NASA al Johnson Space Center.\nNel 1984 \u00e8 stata selezionata come candidata astronauta. Ha volato in ben 5 missioni dello Shuttle: STS-32 (1990), STS-46 (1992), STS-62 (1994), STS-81 (1997) ed STS-98 (2001)."}
{"id": "894321", "revid": "1429175", "url": "https://it.wikipedia.org/wiki?curid=894321", "title": "Antonio Raimondi", "text": "Biografia.\nAntonio Raimondi nacque a Milano il 19 settembre 1824. Poco si sa dell'infanzia, mentre \u00e8 nota la una sua irresistibile attrazione verso le scienze naturali. La scelta del Per\u00f9 come destinazione per le sue ricerche fu un fatto cosciente ed allo stesso tempo emotivo. La scarsa conoscenza scientifica della leggendaria terra degli Incas fu il primo stimolo, il secondo sorse quando fu testimone, nella serra del Giardino Botanico di Milano, del taglio di un cactus gigantesco di origine peruviana, fatto che lo colp\u00ec profondamente.\nNel 1848 partecip\u00f2 alle storiche Cinque giornate di Milano per l'indipendenza ed unificazione dell'Italia. In seguito, fuggendo gli orrori della guerra, arriv\u00f2 al porto di Callao il 28 luglio 1850, dove fu ricevuto dal prestigioso medico peruviano Cayetano Heredia, personaggio che lo accolse nel collegio dell'Indipendenza, che poi divenne la Facolt\u00e0 di Medicina di San Fernando. Riconoscendo nel giovane italiano grandi capacit\u00e0, gli affid\u00f2 compiti di responsabilit\u00e0. Il tempo conferm\u00f2 che non si era sbagliato.\nRaimondi appartiene alla famiglia classica dei ricercatori di quell'epoca, che potremmo chiamare naturalisti enciclopedici. In loro la motivazione per l'apprendimento non conosceva limiti naturali ed umani. Niente fu di impedimento per le sue esplorazioni e ricerche; n\u00e9 il territorio pi\u00f9 aspro n\u00e9 il pi\u00f9 complesso campo della scienza potevano opporsi alla sua brama di conoscenza.\nNei suoi viaggi Raimondi raccolse tutto quanto poteva registrare dei paesaggi naturali e sociali che trovava nel suo cammino. Piante, animali, insetti, mostre di minerali, furono raccolte sistematicamente mentre faceva delle misure barometriche, osservazioni meteorologiche e piani precisi che completavano l'informazione sulle diverse regioni che esplor\u00f2. A ci\u00f2 dobbiamo aggiungere il suo particolare interesse per tutto quanto pot\u00e9 conoscere e scoprire dei popoli attuali e antichi, osservati nelle moderne abitazioni, intravisti da antichi monumenti storici.\nRaccolse abbondanti informazioni sui giacimenti di carbone del litorale piurano, analizz\u00f2 e quantific\u00f2 il guano delle isole Chincha, verific\u00f2 il salnitro di Tarapac\u00e1, percorse le remote province aurifere di Carabaya e Sandia, navig\u00f2 il Mara\u00f1\u00f3n, l'Ucayali e il Rio delle Amazzoni, i fiumi orientali pi\u00f9 importanti, tracci\u00f2 le piante delle citt\u00e0 di Cajamarca, Chachapoyas, Huancavelica o di notevoli monumenti archeologici, come Huanuco Pampa o la Fortezza di Paramonga. Scopr\u00ec la Stele Chav\u00edn e la maestosa Puya: entrambe portano il suo nome in omaggio alla sua opera.\nTermin\u00f2 i suoi viaggi nel 1869 e si spos\u00f2 con una donna huarasina, Adela Loli, che gli diede tre figli: Enrique, Maria ed Elvira.\nCol matrimonio dovette preoccuparsi di provvedere alla sua famiglia oltre che di completare la sua opera.\nRisulta impressionante il rispetto e l'ammirazione che uomini di scienza di altre nazionalit\u00e0 gli testimoniarono. Esploratori con particolare interesse per l'archeologia, come il nordamericano George E. Squier, o i tedeschi William Reiss e Adolph Stubel (quest'ultimo maestro di Max Uhle). Il geologo George Kunz o i paleontologi come Louis Agassiz e Gabb. Viaggiatori come il francese W. Weiner, autore della nota opera \"Per\u00f9 e Bolivia\". Naturalisti come l'italiano Pigorini, i polacchi J. Stlzmann, K. Keiski e L. Taczanowski o il tedesco teodoro Wolf. Persino storiografi di prestigio, come l'inglese Sir Clements Markham, gli tributarono in vita la pi\u00f9 grande considerazione.\nLontano dall'Europa, di carattere schivo e poco incline alla vita pubblica, Raimondi fu senza dubbio il pi\u00f9 noto scienziato del Per\u00f9 nella seconda met\u00e0 del secolo XIX. La sua personalit\u00e0, come i suoi meriti intellettuali, furono validi per essere riconosciuto come membro illustre delle pi\u00f9 importanti associazioni scientifiche del mondo. Fu nominato membro onorario della Reale Societ\u00e0 Geografica di Londra, della Societ\u00e0 italiana di Antropologia, Etnologia e Psicologia Comparata e della Societ\u00e0 Geografica di Parigi, tra altre istituzioni non meno notabili. Senza dubbio Raimondi fu, per i suoi meriti, uno dei personaggi pi\u00f9 ricercati e cosmopoliti del Per\u00f9 di quell'epoca.\nA livello nazionale fu onorato in vita con il titolo di Dottore in Scienze Naturali e nominato Professore Onorario della Facolt\u00e0 di Medicina, riconoscimenti concessi dalla Universit\u00e0 \"Nacional Mayor de San Marcos\". Nel 1853 realizz\u00f2 la sua prima missione ufficiale al servizio dello stato peruviano; dal 1858 le sue spedizioni e la pubblicazione delle sue opere pi\u00f9 importanti furono finanziate dallo stato peruviano.\nPer il suo prestigio e la sua seriet\u00e0 riconosciuto come consulente scientifico dello stato durante tutta la sua vita in Per\u00f9. Il miglior tracciato per la costruzione di una ferrovia, l'ubicazione di diversi giacimenti minerari, la certificazione di campioni minerali, criteri per la delimitazione territoriale o consulenze sopra conflitti limitrofi con Paesi vicini, tra tante altre questioni, costituirono i campi nei quali veniva permanente consultato, e da cui traeva le proprie risorse economiche, mai eccessive. \nIl 26 ottobre del 1890, provato da una lunga malattia, mor\u00ec assistito dalla figlia Elvira, nella casa del suo connazionale e amico Alejandro Arrigoni, nella localit\u00e0 di San Pedro de Lloc, presso la Regione di La Libertad. I suoi resti riposano nel cimitero Presbitero Maestro di Lima, nel Mausoleo edificato nel suo onore. Il suo lascito scientifico e morale rappresenta uno del capitoli pi\u00f9 belli della storia universale delle scienze naturali. Il compito di diffondere la sua opera e la sua fede intangibile per il Per\u00f9, si rinnovano di generazione in generazione, tra quelli che trovano nell'esempio della sua vita una fonte di ispirazione per un futuro migliore.\nNomenclatura.\nLa nomenclatura Raimondi si usa per riconoscerlo come un'autorit\u00e0 nella descrizione e classificazione scientifica delle specie vegetali."}
{"id": "894324", "revid": "287204", "url": "https://it.wikipedia.org/wiki?curid=894324", "title": "Campionati mondiali di nuoto in vasca corta 1995", "text": "I secondi Campionati mondiali di nuoto in vasca corta si sono svolti a Rio de Janeiro (Brasile) dal 30 novembre al 3 dicembre 1995."}
{"id": "894326", "revid": "486946", "url": "https://it.wikipedia.org/wiki?curid=894326", "title": "Santuario di Nostra Signora dell'Orto", "text": ""}
{"id": "894327", "revid": "1649409", "url": "https://it.wikipedia.org/wiki?curid=894327", "title": "Paul Greengrass", "text": "Biografia.\nStudia a Cambridge e intraprende una carriera giornalistica che culminer\u00e0 con la pubblicazione, a met\u00e0 anni ottanta, di \"Spycatcher\", saggio scritto a quattro mani con l'ex-agente dell'MI5 Peter Wright, in cui vengono svelati alcuni retroscena riguardo ai servizi segreti britannici.\nLa sua carriera cinematografica inizia con una cinepresa super 8 trovata a scuola e alcuni horror fatti in casa, con vecchie bambole per protagoniste. Questa passione per il cinema lo porta a lavorare per la televisione e culmina nel 1989 con il suo primo lungometraggio, \"Resurrected\", seguito da molti telefilm. Del 1998 \u00e8 invece \"La teoria del volo\", con Kenneth Branagh e Helena Bonham Carter.\nInteressato da tempo alla questione irlandese, nel 2002 la affronta con \"Bloody Sunday\", in cui si focalizza sulla domenica del 30 gennaio 1972 a Derry, in Irlanda del Nord; lo stesso anno il film vincer\u00e0 l'Orso d'Oro a Berlino. L'interesse di alcuni produttori statunitensi per \"Bloody Sunday\" consente a Greengrass di cimentarsi nel 2004 nella regia di \"The Bourne Supremacy\", film che ottiene un grande successo internazionale.\nDopo aver scritto la sceneggiatura per un film sull'IRA, \"Omagh\" (2004), nel 2005 dirige uno dei primi film dedicati ai fatti dell'11 settembre 2001, \"United 93\", che racconta la ribellione dei passeggeri su uno dei voli dirottati e vale al regista la prima nomination come miglior regista agli Oscar. Nel 2007 esce \"The Bourne Ultimatum - Il ritorno dello sciacallo\", che vince 3 Oscar e che \u00e8 stato, per molto tempo, l'ultimo film della saga diretto dal regista britannico: questi, infatti, dopo essere entrato in trattative con la Universal per la realizzazione di un quarto capitolo, ha lasciato il progetto per divergenze creative. La defezione di Greengrass ha comportato il rifiuto categorico dell'attore Matt Damon a prendere parte ad una nuova pellicola di Bourne senza il regista che ha portato la saga al successo. Nel 2013 esce \"Captain Phillips - Attacco in mare aperto\", con Tom Hanks nel ruolo del protagonista. Il film \u00e8 un successo di critica: infatti, viene nominato a 6 premi Oscar. Nel 2014, viene confermato il ritorno di Greengrass e di Damon alla serie di Bourne per la realizzazione di un nuovo capitolo, intitolato semplicemente \"Jason Bourne\" e che esce nelle sale nel 2016."}
{"id": "894328", "revid": "1494169", "url": "https://it.wikipedia.org/wiki?curid=894328", "title": "Agente Smart", "text": ""}
{"id": "894330", "revid": "599013", "url": "https://it.wikipedia.org/wiki?curid=894330", "title": "Annarita Sidoti", "text": "Biografia.\nNata a Gioiosa Marea in provincia di Messina, era alta 1,50 m. Il suo allenatore fu sempre Salvatorino Coletta.\nFece parte della nazionale italiana di atletica leggera per 47 volte e vinse la medaglia d'oro ai Mondiali di Atene 1997 nei 10000 m di marcia.\nLa Sidoti gir\u00f2 nel 1998 il film \"Le complici\" con la regista Emanuela Piovano, interpretando il ruolo di una ragazza da marciapiede. Per le sue qualit\u00e0 morali fu insignita a Barile, in provincia di Pistoia, del titolo di \"Sportiva Pi\u00f9\".\nMor\u00ec il 21 maggio 2015, all'et\u00e0 di 45 anni, dopo aver combattuto per oltre cinque contro le metastasi di un cancro al seno che, in fase terminale, coinvolsero anche l'encefalo. Lasci\u00f2 il marito Pietro e i tre figli Federico, Edoardo e Alberto.\nOmaggi.\nNell'ottobre 2016 usc\u00ec un docufilm sulla sua vita e sulla sua carriera intitolato \"Una storia semplice\". Nel 2018 fu inaugurata una statua in suo onore a San Giorgio di Gioiosa Marea."}
{"id": "894331", "revid": "38120", "url": "https://it.wikipedia.org/wiki?curid=894331", "title": "Associazione Italiana di Scautismo Raider", "text": ""}
{"id": "894332", "revid": "38120", "url": "https://it.wikipedia.org/wiki?curid=894332", "title": "Associazione italiana di scautismo raider", "text": ""}
{"id": "894334", "revid": "486946", "url": "https://it.wikipedia.org/wiki?curid=894334", "title": "Il re Leone", "text": ""}
{"id": "894335", "revid": "486946", "url": "https://it.wikipedia.org/wiki?curid=894335", "title": "Il Re leone", "text": ""}
{"id": "894342", "revid": "36426", "url": "https://it.wikipedia.org/wiki?curid=894342", "title": "Gambassi Terme", "text": "Gambassi Terme \u00e8 un comune italiano di abitanti della citt\u00e0 metropolitana di Firenze in Toscana.\nStoria.\nLe origini.\nPropriet\u00e0 nel corso nell\u2019alto Medioevo di alcuni feudatari locali, il castello di Gambassi dal 1037 attraverso donazioni e acquisizioni che si conclusero nel 1115, appartenne ai vescovi di Volterra. Nel XII secolo al \"Gambassi vetus\", situato altimetricamente pi\u00f9 in basso, si affianc\u00f2 un \"Gambassi novum\", costruito in luogo pi\u00f9 difendibile sul colle (dove oggi si trova il centro storico). In seguito gli abitanti di entrambe le localit\u00e0 si unirono con una serie di patti stipulati nel 1150 e nel 1170.\nDal XIII secolo a Gambassi (come anche nella vicina Montaione e in seguito in gran parte della Valdelsa) si svilupp\u00f2 la lavorazione del vetro . In questo ambito deve essere ricordato Francesco Livi (esecutore di vetrate, vissuto negli ultimi anni del XIV secolo e nei primi decenni del XV secolo).\nNel 1244 Federico II confer\u00ec l\u2019investitura del castello a Gualtieri Upezzinghi: ci\u00f2 tuttavia non imped\u00ec ai vescovi di Volterra di continuare a esercitarvi la propria signoria, ritenuta dagli abitanti di Gambassi cos\u00ec insostenibile da portarli a sottomettersi a San Gimignano nel 1268. Questo fatto provoc\u00f2 una vertenza tra le due rivali (San Gimignano e Volterra), sfociata in un conflitto nel 1275 e terminata nel 1280 grazie a un lodo arbitrale.\nNel 1293, con la pace di Fucecchio, Gambassi venne staccato dal territorio sangimignanese per essere annesso al contado fiorentino costituendo una comunit\u00e0, assieme a Catignano, Pulicciano e Montignoso. Nel 1432 venne occupato e saccheggiato dalle milizie viscontee. Nel 1435 fu unito alla podesteria di Barbialla; nel 1529 e nel 1530 sub\u00ec gravi danni durante la guerra che dette origine al ducato di Firenze. Nel 1603 nacque a Gambassi lo scultore Giovanni Gonnelli. Con la riforma leopoldina del 1774 fu soppressa la podesteria e Gambassi fu annesso alla comunit\u00e0 di Montaione .\nL'indipendenza da Montaione.\nDopo lunghe trattative politiche durate quasi vent'anni e un abbozzo di rivolta, nel 1917 la frazione di Gambassi si emancipa dal comune di Montaione insieme alle frazioni di Varna, Catignano e Il Castagno.\nTra la fine del XIX e l'inizio del XX secolo il territorio di Montaione sub\u00ec diverse variazioni nella sua superficie, prima con l'aggregazione delle frazioni di Castelnuovo e Coiano a Castelfiorentino nel 1876 e poi con la \"indipendenza\" della popolosa frazione di Gambassi (insieme a Varna, Catignano e Il Castagno) nel 1917.\nIl distacco di Gambassi \u00e8 in realt\u00e0 la conclusione di una questione che rimontava ad almeno vent'anni prima. Gi\u00e0 nel 1897 il sindaco di Montaione, il Conte Andrea da Filicaja Dotti, eletto nelle elezioni del 1896 in una lista apartitica montaionese ma con moltissimi voti di Gambassi, faceva notare che la frazione di quest'ultima frazione era ingiustamente discriminata sia nel numero di seggi in consiglio comunale -assolutamente non proporzionale alla popolazione- sia nei servizi che nelle manutenzioni.\nDa una Memoria del Sindaco agli Elettori del 13 marzo 1897: \u00abGambassi ha bisogno del Telegrafo, difetta d'illuminazione, desidererebbe una Piazza di cui \u00e8 mancante come anche una seconda Condotta Medica, ha i lastrici dell'abitato esaurienti e le fognature mal fatte e che mai servirono allo scopo e danneggiano i fondi delle case a contatto; la viabilit\u00e0 della frazione lascia oltre ogni dire a desiderare, i Camposanti sono tenuti deplorevolmente\u00bb.\nEgli pone tutto il suo impegno nel tentare di dimostrare ai montaionesi che la discriminazione della popolosa frazione di Gambassi non era cosa corretta n\u00e9 intelligente ed ai gambassini che il distacco da Montaione sarebbe stato (come in effetti fu) un suicidio economico; la propaganda per il distacco di Gambassi poneva l'accento sul fatto che la frazione di Gambassi dava in tasse al comune pi\u00f9 di quanto il comune spendesse direttamente per detta frazione. Dunque faceva pensare ai gambassini (che in quel periodo erano chiamati \u201cgambassesi\u201d) che in caso di distacco il comune di Gambassi sarebbe stato fortemente in attivo.\nIn realt\u00e0 le voci di bilancio per i servizi comuni a tutte le frazioni -impiegati comunali etc.- venivano addebitate solo al capoluogo e non alle frazioni e dunque al momento che Gambassi avesse dovuto -come dovette- organizzare uffici comunali e servizi generali, questo ipotetico avanzo di cassa si sarebbe tramutato -come si tramut\u00f2- solo in un disastroso deficit.\nArgomenti come quelli citati non sono adatti alla politica, cos\u00ec i due schieramenti preferirono parlare di \u201cpopoli che liberamente scelgono il proprio radioso avvenire\u201d e di \u201cIntegrit\u00e0 territoriale come bene primario\u201d piuttosto che di fatti concreti.\nQuegli argomenti reali, portati dal Sindaco da Filicaja Dotti prestarono il fianco dal lato montaionese alle accuse di interessi privati (l'azienda di propriet\u00e0 del da Filicaja sarebbe ricaduta parte in Gambassi e parte in Montaione e se la Villa era in Montaione, la maggior parte dei terreni sarebbero stati in Gambassi) dal lato gambassino all'accusa di dare eccessivo valore all'economia sottomettendo ad essa la \u201clibera determinazione dei popoli\u201d. Cos\u00ec, Gambassi si eresse in Comune autonomo con tutti gli svantaggi per la popolazione residente nei due comuni che possiamo immaginare (diminuzione dei servizi, aumento delle imposte locali etc). Tutti i progetti di modernizzazione per il Comune di Montaione proposti al Parlamento Italiano dall'instancabile Sindaco, progetti che ponevano l'accento sulle dimensioni territoriali, e quindi l'importanza, del Comune naufragarono (tra questi la costruzione di un ospedale statale con servizio di primo soccorso ed altri).\nA Gambassi Terme sono nati due artisti: Francesco Livi (esecutore di vetrate, vissuto negli ultimi anni del XIV secolo e nei primi decenni del XV secolo) e Giovanni Gonnelli (scultore, vissuto nel XVII secolo).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 367 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'U.S.D. Gambassi Terme \u00c8 nata nel 1963. Milita nel girone C toscano di Promozione, dopo tre anni di Eccellenza, categoria raggiunta nella stagione sportiva 2014/2015 vincendo il campionato di Promozione e accedendovi per la prima volta nella sua storia.\nRugby.\nA Gambassi Terme \u00e8 altres\u00ec presente una squadra di rugby, l'\"A.S.D. Gambassi Rugby\" che milita nel campionato toscano di Serie C.\n\u00c8 nata nel 2012."}
{"id": "894344", "revid": "125227880", "url": "https://it.wikipedia.org/wiki?curid=894344", "title": "Acquario dell'Elba", "text": "L'Acquario dell'Elba \u00e8 un acquario privato aperto al pubblico. Dedicato quasi totalmente alla fauna acquatica mediterranea, \u00e8 considerato fra i pi\u00f9 completi esistenti nel settore.\nLa struttura.\nL'Acquario si sviluppa nei locali di una discoteca dismessa di circa 1000 m2 e oggi dispone di 85 vasche per un totale di 250.000 litri d'acqua. \nSono oltre 150 le specie marine mediterranee ospitate, alcune non facili da osservare anche per i subacquei pi\u00f9 esperti.\nOgni vasca \u00e8 corredata da schede esplicative rigorosamente scientifiche ma di agevole lettura, con informazioni biologiche e numerose curiosit\u00e0.\nA integrazione della visita, la vasca degli Squali e quelle dei Piranha, nonch\u00e9 il Museo Faunistico con numerosi Diorami rappresentativi della fauna aviaria e terrestre dell'Isola d'Elba (tutti gli animali - tassidermizzati - provengono da collezioni naturalistiche antecedenti gli anni \"70)"}
{"id": "894355", "revid": "287204", "url": "https://it.wikipedia.org/wiki?curid=894355", "title": "Bulacan", "text": "Bulacan \u00e8 una municipalit\u00e0 di Seconda classe delle Filippine, situata nella provincia omonima, nella Regione del Luzon Centrale.\nBulacan \u00e8 formata da 14 baranggay:"}
{"id": "894356", "revid": "139562", "url": "https://it.wikipedia.org/wiki?curid=894356", "title": "Editto di saint cloud", "text": ""}
{"id": "894357", "revid": "327773", "url": "https://it.wikipedia.org/wiki?curid=894357", "title": "Regione degli Afar", "text": "La regione degli Afar \u00e8 una regione dell'Etiopia nord-orientale abitata in maggioranza da popolazioni Afar.\nDescrizione.\nLa regione-stato \u00e8 stata istituita nel 1995. Confina a nord con l'Eritrea, ad est con Gibuti (gi\u00e0 Territorio francese degli Afar e degli Issa) e con la regione dei Somali, a sud con la regione di Oromia ed a ovest con le regioni di Amara e del Tigr\u00e8.\nNella parte settentrionale il territorio \u00e8 costituito dal bassopiano arido della depressione della Dancalia. Nell'estremo nord sono situati i laghi salati di Karum (chiamato anche \"lago Asale\") e Afrer\u00e0 (chiamato anche \"lago Giulietti\"). A sud-est del lago Karum \u00e8 situato il vulcano attivo Erta Leva che fa parte della catena montuosa di Erta Leva che raggiunge la massima altezza di 1031 metri con il vulcano Ale Bagu. \nNell'area centro-meridionale scorre il fiume Auasc che una volta entrato nel territorio della depressione della Dancalia si perde in una serie di laghi salati al confine con Gibuti. In quest'area \u00e8 situata Asaita, attualmente la capitale della regione. La nuova citt\u00e0 di Semera, in costruzione sulla strada \"Auash-Assab\", una volta completata \u00e8 destinata a divenire la nuova capitale.\nL'oceano Afar.\nQuesta zona del continente, la cosiddetta Depressione dell'Afar si sta lentamente separando lungo due direzioni. Il processo straordinario che si sta manifestando sotto gli occhi degli esperti \u00e8 quello di una graduale riduzione dello spessore della crosta continentale sotterranea all'Afar, che si \u00e8 dimezzato rispetto a quello precedente (ora \u00e8 di 20 chilometri circa) a causa della spinta del magma che tende a spaccare la crosta e a fuoriuscirne e alcuni luoghi si trovano gi\u00e0 al di sotto del livello del mare. La zona \u00e8 quindi resa incandescente da catene vulcaniche e da fenomeni tellurici frequenti. Secondo lo scenario prospettato dai geologi, nel lasso di tempo di un milione di anni, i tre fenomeni dello stiramento con un graduale abbassamento della crosta, oltre alle inondazioni del Mar Rosso, convertiranno l'Afar in un nuovo oceano.\nFino ad oggi l'Erta Ale \u00e8 un vero e proprio lago di lava caratterizzato da temperature che raggiungono i 1200\u00ba Celsius. Un altro elemento che rende poco ospitale l'Afar sono i vapori tossici a base di idrocarburi.\nGi\u00e0 in passato si erano verificati fenomeni di alterazione dell'habitat, come quello avvenuto 80\u00a0000 anni fa, quando una delle periodiche inondazioni del Mar Rosso ricopr\u00ec la pianura e lasci\u00f2 tracce con le incisive gole formatesi.\nGli abitanti della zona vivono in un territorio molto povero e inospitale e ricorrono ai residui salini delle inondazioni come mezzo di scambio commerciale.\nGeografia antropica.\nSuddivisioni amministrative.\nLa regione \u00e8 divisa nelle seguenti 5 zone amministrative:\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005, la popolazione risulta essere costituita da 1.389.004 abitanti. Il maggiore gruppo etnico risulta essere quello afar (91,8%). La pi\u00f9 grossa minoranza \u00e8 quella amhara (4,5 %) seguita da quella argobba (0,92 %).\nAl censimento del 1994 la popolazione era costituita per il 96 % da musulmani e per il 3,86 % da cristiani copti."}
{"id": "894362", "revid": "2051852", "url": "https://it.wikipedia.org/wiki?curid=894362", "title": "Kara Lynn Joyce", "text": "Specializzata nelle gare veloci di stile libero, ha vinto due medaglie d'argento alle olimpiadi di nelle staffette."}
{"id": "894363", "revid": "591470", "url": "https://it.wikipedia.org/wiki?curid=894363", "title": "Storia della Royal Australian Air Force", "text": ""}
{"id": "894364", "revid": "767487", "url": "https://it.wikipedia.org/wiki?curid=894364", "title": "Non c'\u00e8 due senza quattro", "text": "Non c'\u00e8 due senza quattro \u00e8 un film del 1984 diretto da E.B. Clucher.\n\u00c8 il quattordicesimo dei 16 film interpretati dalla coppia Bud Spencer e Terence Hill.\nTrama.\nLo stuntman Elliot Vance e il sassofonista galeotto Greg Wonder vengono ingaggiati da un'agenzia che si occupa di reclutare sosia di personalit\u00e0 VIP, perch\u00e9 perfettamente somiglianti ai cugini Antonio e Bastiano Jo\u00e3o Coimbra de la Coronilla y Azevedo, due miliardari iberico-brasiliani, i quali hanno bisogno di venir sostituiti per sette giorni poich\u00e9 in pericolo di morte: infatti, alla fine di quei sette giorni, i due ricchi uomini d'affari dovrebbero firmare un importante contratto ma un gruppo di malviventi \u00e8 deciso ad impedirlo. I cugini Coimbra offrono un milione di dollari a testa ai loro sosia per l'operazione, pi\u00f9 un altro mezzo in caso riuscissero a scoprire e sgominare la sleale concorrenza. Elliot e Greg, dopo l'iniziale sorpresa, accettano appena sentita la cifra.\nSeguendo il consiglio dei due, Wonder e Vance, pur trattandosi bene e godendosi gli agi dei Coimbra, non si impegnano minimamente nel cercare di imitare i loro stili di vita, destando cos\u00ec numerosi sospetti tra la servit\u00f9 di Villa Coimbra; nessuno per\u00f2 osa immaginare la realt\u00e0, data la perfetta somiglianza di Wonder e Vance ai ricchi cugini. Nella prima sera di lavoro, Elliot e Greg decidono di passare la serata in un malfamato locale portuale ma incappano nella gang capitanata da Tango, uno dei peggiori malviventi di Rio de Janeiro, respingendone l'attentato a suon di pugni; poi, ingenuamente, non si sottraggono alla curiosit\u00e0 dei giornalisti che li fotografano e che chiedono loro di raccontare come si sono svolti i fatti. Questo scatena l'indignazione, molto contenuta come loro abitudine, di Antonio e Bastiano, completamente diversi come personalit\u00e0 dai loro sosia. Successivamente alla movimentata serata, i due continuano ad attirare l'attenzione di Tango e dei suoi tirapiedi, ma i vari attentati falliscono puntualmente grazie all'astuzia ed alla supremazia nelle risse dei due finti cugini.\nMentre Elliot e Greg riescono poco a poco a stringere il cerchio intorno ai mandanti degli attentati, l'eco delle loro avventure notturne giunge per\u00f2 alle orecchie di Antonio e Bastiano che, preoccupati per la loro reputazione, decidono di tornare a Rio per congedare i sosia ed indire una conferenza stampa nella quale offrire la spiegazione di tutto ci\u00f2 che \u00e8 accaduto. Proprio mentre i cugini Coimbra stanno per firmare gli assegni ai loro sosia, arriva in elicottero un gruppo di mercenari decisi a sequestrare i due miliardari per poi darli in mano al misterioso mandante di tutte le loro sciagure; i sequestratori ignorano per\u00f2 che nella casa si nascondono quattro persone, anzich\u00e9 due come pensano: comincia cos\u00ec una rissa che vede prevalere Greg ed Elliot sfruttando questo fattore a loro vantaggio.\nIl mandante viene attirato all'interno della casa: mentre pensa di trovare i due ricchi cugini legati alle loro sedie, appena entra dalla porta viene baciato da Elliot; si tratta infatti di donna Olimpia Chavez, amica di Bastiano con cui Vance, nei panni del ricco Coimbra, aveva iniziato una relazione. La ragazza aveva architettato tutto per vendicarsi soprattutto di Antonio Coimbra, che aveva causato, a suo dire, il fallimento del padre.\nUna volta congedati Elliot e Greg, Bastiano confida al cugino l'intenzione di praticare della boxe, mentre Antonio gli comunica che abbandoner\u00e0 la sua dieta immediatamente.\nProduzione.\nIl film \u00e8 stato girato quasi interamente a Rio de Janeiro.\nDistribuzione.\nIl film \u00e8 stato distribuito nei seguenti paesi con diversi titoli:"}
{"id": "894365", "revid": "1748167", "url": "https://it.wikipedia.org/wiki?curid=894365", "title": "Valle Po", "text": "La Valle Po \u00e8 una valle delle Alpi Cozie in Provincia di Cuneo scavata dal fiume Po prima che questi entri nella Pianura padana. Fa parte della Comunit\u00e0 montana Valli Po, Bronda, Infernotto e Varaita.\nImportanza.\nAnche se la valle non \u00e8 particolarmente lunga (solamente 32\u00a0km) e non ospita centri abitati di particolare rilievo, ha una certa importanza e notoriet\u00e0, legate essenzialmente a due fatti: ospita una delle vette pi\u00f9 conosciute delle Alpi, il Monviso, e d\u00e0 origine al fiume pi\u00f9 lungo d'Italia, il Po.\nGeografia.\nCongiunge Saluzzo (400\u00a0m) con Crissolo (1333 al capoluogo); da qui si innalza al Pian del Re (2020 ) dove ha la sua sorgente il fiume Po ed infine al colle delle Traversette (2950 ) che la collega con la valle del Guil in Francia. Disposta in direzione est-ovest, a nord e ad ovest confina con la Val Pellice e a sud con la Valle Varaita e la valle del Guil.\nMonti.\nI monti principali che contornano la valle sono:\nValichi alpini.\nLa valle non ha facili comunicazioni con le valli laterali e con le valli francesi. Vi sono solo valichi percorribili a piedi, attraverso sentieri di diversa difficolt\u00e0, tra cui ricordiamo:\nFa in parte eccezione la bassa valle: una comoda strada asfaltata transita per la Colletta (609\u00a0m) e collega Paesana con la Valle Infernotto e con Barge, mentre da Sanfront una dissestata sterrata porta al Colle di Gilba (1524\u00a0m), \ndal quale si scende in Val Varaita.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nTurismo.\nEscursionismo ed alpinismo.\nIn alta valle sono presenti alcuni rifugi, che fungono da punto d'appoggio in quota per escursionisti ed alpinisti:\nOltre a fungere da base di partenza per la salita alla via normale al Monviso ed a molte altre vette del gruppo, i rifugi sono anche punti tappa del giro di Viso, classico trekking di pi\u00f9 giorni intorno al Monviso. Come tali sono inseriti nei percorsi della Grande Traversata delle Alpi e della Via Alpina.\nLe possibilit\u00e0 escursionistiche non si esauriscono intorno al Monviso: tutta la valle offre numerose possibilit\u00e0 di escursioni interessanti.\nSci.\nSono presenti in valle diversi impianti di risalita per i praticandi dello sci di discesa, in particolare a Crissolo, ed in localit\u00e0 \"Pian Mun\u00e8\" in comune di Paesana; vi sono poi altri impianti in localit\u00e0 Rucas, in comune di Bagnolo Piemonte, nella laterale Valle Infernotto."}
{"id": "894368", "revid": "838137", "url": "https://it.wikipedia.org/wiki?curid=894368", "title": "Assemblea di istituto", "text": ""}
{"id": "894373", "revid": "2196166", "url": "https://it.wikipedia.org/wiki?curid=894373", "title": "Convento dell'Annunziata", "text": "Il convento dell'Annunziata \u00e8 stato un luogo di culto cattolico di Sestri Levante, situato presso la Baia del Silenzio in via Portobello.\nStoria.\nIl convento originario fu costruito nel 1469 dai padri domenicani, che gi\u00e0 dal 1442 avevano posto la loro base nel complesso genovese di Santa Maria di Castello. La struttura \u00e8 posizionata sull'estrema punta della penisola di Sestri Levante, affacciandosi per tre lati sul mare: due verso la Baia del Silenzio e uno verso il mare aperto del golfo del Tigullio.\nFino al 1497 fu governata da un vicario della sede genovese e solo successivamente divenne autonoma, e quindi dotata di un proprio noviziato. Durante il periodo napoleonico, nel 1797, i domenicani furono allontanati da Sestri Levante, convertendo cos\u00ec il convento ad altri scopi. Un documento del 1798 conservato nell'archivio comunale cita il convento e la chiesa, intitolata alla Santissima Annunziata, costruita su tre navate e con la presenza interna di tredici cappelle.\nNel 1867 il convento fu acquistato da una societ\u00e0 privata di benefattori che lo trasformarono in colonia marina - la \"Colonia Tagliaferro\" - conservandone il ruolo fino al 1982. L'edificio venne comprato dal comune di Sestri Levante nel 1995 che, dopo lavori di completo restauro e risanamento, riport\u00f2 all'antico splendore gli originari elementi architettonici della chiesa e del convento.\nDal 1\u00b0 al 9 agosto 2016 il convento sar\u00e0 la sede del corso estivo di perfezionamento musicale \"Master4Strings\" tenuto dal Quartetto di Cremona, che per la prima volta sbarcher\u00e0 a Sestri Levante, dopo 2 edizioni a Bogliasco che hanno riscosso grande successo.\nDescrizione.\nL'attuale edificio ha subito, a causa della destinazione che gli fu attribuita nel corso del XIX secolo, parecchi rimaneggiamenti rispetto all'originale costruzione del Quattrocento. Della chiesa restano solo alcuni elementi architettonici come la parte absidale o le volte a crociera sovrastante l'altare maggiore. La volta dell'altare sinistro conserva un affresco, raffigurante \"San Pietro da Verona\", attribuito al pittore Domenico Fiasella o, secondo altre fonti, a Valerio Castello. Il complesso conventuale conserva ancora elementi architettonici del chiostro, stucchi e affreschi.\nIl progetto di risanamento - affidato all'architetto Carlo Berio - ha teso al recupero dei caratteri originari dell'edificio, prevedendo una serie di spazi attrezzati per la didattica tradizionale e multimediale. \u00c8 presente inoltre un'aula magna con una capienza di 400 posti, una biblioteca e sale attrezzate per conferenze, convegni, attivit\u00e0 seminarile. Nella struttura \u00e8 stata prevista anche una foresteria, comprendente quindici stanze e tre monolocali. L'ex abbazia presenta una superficie di oltre 3400 metri quadrati, di cui circa 1110 sono costituiti da terrazze e dal giardino."}
{"id": "894375", "revid": "2074952", "url": "https://it.wikipedia.org/wiki?curid=894375", "title": "John Powell", "text": "Il suo stile compositivo fonde gli strumenti orchestrali tradizionali ai pi\u00f9 moderni suoni sintetizzati.\nBiografia.\nPowell comincia studiando violino, prima d'iscriversi al London's Trinity College of Music. Dopo aver intrapreso la via del jazz e del rock con la band soul The Fabulistics, intraprende la carriera di compositore per spot pubblicitari, grazie alla quale diventer\u00e0 assistente del compositore Patrick Doyle in alcune sue produzioni cinematografiche, fra cui \"Molto rumore per nulla\".\nNel 1995 cofonda la Independently Thinking Music, che produce la colonna sonora per oltre 100 spot televisivi e film indipendenti, in Francia e Gran Bretagna.\nNel 1997 si trasferisce negli Stati Uniti, dove raggiunge grande successo per le colonne sonore di commedie (\"Amore estremo - Tough Love\", \"Mi chiamo Sam\"), di film d'animazione (\"Robots\", \"Shrek\", \"Galline in fuga\" - questi ultimi due titoli composti insieme a Harry Gregson-Williams -, \"L'era glaciale 2 - Il disgelo\", \"Happy Feet\", \"Ortone e il mondo dei Chi\", \"Kung Fu Panda\" - in collaborazione con Hans Zimmer, \"Bolt - Un eroe a quattro zampe\"), di thriller e film d'azione (\"Evolution\", \"The Bourne Identity\", \"The Bourne Supremacy\", \"The Bourne Ultimatum\" , \"Paycheck\", \"X-Men - Conflitto finale\", \"The Italian Job\", \"Hancock\").\nLa partecipazione a numerose produzioni di grande successo commerciale ha rapidamente consentito a Powell di diventare uno dei compositori pi\u00f9 richiesti e pagati di Hollywood.\nAl tempo stesso il sobrio e riguardoso commento musicale al film United 93, per la regia di Paul Greengrass, dedicato alle vittime dell'11 settembre 2001, ha raccolto molte recensioni positive, dimostrando la versatilit\u00e0 del musicista e la sua particolare sensibilit\u00e0 artistica, adatta ad affrontare temi profondamente differenti tra loro. Un approccio analogo, per il misurato dosaggio della componente musicale, \u00e8 stato utilizzato da Powell per il film Stop-Loss diretto nel 2008 da Kimberly Peirce.\nPowell si \u00e8 anche occupato della serie d'animazione \"L'Era glaciale\", lavorando nel secondo \"L'era glaciale 2 - Il disgelo\", nel terzo \"L'era glaciale 3 - L'alba dei dinosauri\" e nel quarto capitolo \"L'era glaciale 4 - Continenti alla deriva\".\nNel 2007, con la colonna sonora di \"The Bourne Ultimatum\", ha completato la trilogia di film liberamente tratti dagli omonimi romanzi di Robert Ludlum, ancora una volta in collaborazione con il regista inglese Paul Greengrass, autore anche della seconda pellicola della serie. Avendo potuto lavorare su tutti e tre i film, il compositore ha potuto sviluppare un discorso musicale continuativo, supportando le ormai celebri vicende dell'agente segreto smemorato con una serie di idee tematiche, ora intense e malinconiche, ora pi\u00f9 elaborate ed adrenaliniche, che vengono ampliate e fatte evolvere, soprattutto sul piano della strumentazione e della timbrica, pellicola dopo pellicola, fino a sottolineare con pregevole intensit\u00e0 emotiva lo scioglimento conclusivo della saga.\nSempre nel 2007 il compositore ha scritto le musiche per la commedia sentimentale \"P.S. I Love You\". L'anno seguente \u00e8 stato molto prolifico, con i film d'azione \"Jumper - Senza confini\" e \"Hancock\", i film d'animazione \"Ortone e il mondo dei Chi\" e \"Bolt - Un eroe a quattro zampe\" e il dramma Stop-Loss. \nNel 2010 ha composto le musiche del thriller spionistico \"Green Zone\", che riunisce al musicista sia il regista (Paul Greengrass), sia il protagonista (Matt Damon) della premiata saga dedicata a Jason Bourne.\nLa sua partitura per \"\", colonna sonora del film \"Dragon Trainer\" del 2010, in cui ha sapientemente fuso la tradizione sinfonica occidentale con elementi nordici e celtici, gli ha valso la sua prima nomination al Premio Oscar come miglior colonna sonora originale nel 2011.\nNell'aprile 2014, dopo aver completato le musiche per \"Dragon Trainer 2\", ha manifestato in un'intervista per il periodico \"Variety\" l'intenzione di prendersi una pausa dalla musica da film per dedicarsi alla composizione di musica da concerto, tra cui un oratorio in commemorazione del centenario della Prima Guerra Mondiale, poi debuttato il 6 marzo 2016 alla Royal Festival Hall di Londra.\n2019 / 2020 Remastering composition \nClarissa Nobile , Emilio Simonetti , John Kless , David Klosert , Simone Magnasci , John Backet .\n2020 \nJessica Adams , Simone Capurri , Fabio Alida , Ashda Arai , Senior Mulas \n2020\nOrchestra di Berlino by Johns Serdar"}
{"id": "894377", "revid": "1305772", "url": "https://it.wikipedia.org/wiki?curid=894377", "title": "SDH", "text": ""}
{"id": "894379", "revid": "264902", "url": "https://it.wikipedia.org/wiki?curid=894379", "title": "Sumer", "text": "Sumer \u00e8 un'antica regione della Mesopotamia (attuale Iraq ), in qualche modo corrispondente alla Bassa Mesopotamia (mentre il paese di Akkad corrisponde alla Media Mesopotamia). In sumerico, il paese di Sumer era indicato con il nome \ud808\udda0\ud808\udc97\ud808\udd00 KIEN-GIR (da \ud808\udda0 ki = terra, \ud808\udc97 en = titolo usualmente tradotto come Signore, e \ud808\udd00 gir = colto, civilizzato, nobile, quindi Kiengir = \"Paese dei Signori civili\"), mentre in accadico era detto \u0160umer o Mat Shumer\u00eem.\nPur tenendo conto delle modificazioni geomorfologiche dell'area della piana alluvionale che Tigri ed Eufrate hanno in comune (area che nel IV e nel III millennio a.C. era decisamente arretrata verso nord), il paese di Sumer corrisponde ad un'area dell'Iraq meridionale."}
{"id": "894382", "revid": "767487", "url": "https://it.wikipedia.org/wiki?curid=894382", "title": "Impellitteri", "text": "Gli Impellitteri sono un gruppo musicale heavy metal americano, formato nel 1987 dal chitarrista Chris Impellitteri.\nBiografia.\nChris Impellitteri, rimasto orfano all'et\u00e0 di 9 anni per via del suicidio di entrambi i genitori, cresce con la nonna che, per aiutarlo a risollevarsi dal duro colpo subito, gli regala una chitarra elettrica, che gli permise di poter sfogare la sua frustrazione.\nDopo l'Ep omonimo del 1987, Chris Impellitteri convince Graham Bonnet a sostituire Rob Rock e, con lui ed una formazione rimaneggiata (comprendente Pat Torpey, Chuck Wright e Phil Wolfe), incide il suo primo full-length album, ovvero \"Stand in Line\".\n\"Stand in Line\" rappresenta una breve parentesi nella carriera di Impellitteri che subito dopo si riunisce al cantante Rob Rock, reduce dalla sua esperienza come cantante dei M.A.R.S., formando un sodalizio che durer\u00e0 per parecchi anni e 5 album.\nI due sono legati da una profonda amicizia e dalla comune fede cristiana, che sovente traspare dai testi della band, eppure decidono di separarsi quando Rob Rock sceglie di dedicarsi alla carriera da solista e Chris Impellitteri di sperimentare nuovi sound.\nNel successivo album, \"System X\", Chris chiede a Graham Bonnet di tornare a cantare per lui e questi accetta.\nChiusa anche questa parentesi Chris comincia a cercare un nuovo cantante da tenere in pianta stabile e la sua ricerca ha termine con il reclutamento del giovane Curtis Skelton, ex-Speak No Evil. Con lui Impellitteri prova a dare una svolta al proprio stile e ne esce il controverso album \"Pedal to the Metal\" in cui si miscelano il classico shred, marchio di fabbrica di Impellitteri, con una certa dose di nu-metal.\nNonostante sulle canzoni di \"Pedal to the Metal\" se la cavi discretamente bene, Curtis Skelton, non pu\u00f2 proprio competere col range vocale di Rob Rock quando nei live vengono riproposti i classici della band. Per questo, e forse anche per il malcontento dei fan per il nuovo stile musicale, Impellitteri decide di fare marcia indietro e, nel 2008, si appresta a registrare un nuovo album tornando a suonare con alcuni dei musicisti che lo avevano accompagnato nel suo primo periodo, tra cui lo stesso Rob Rock. Ne esce, nei primi mesi del 2009, un album che riscuote un discreto successo: \"Wicked Maiden\".\nCredo del Gruppo.\n\u00c8 prassi abbastanza diffusa etichettare Impellitteri come christian metal ma la band non ha mai dichiarato la propria appartenenza a questo filone anzi, in un'intervista del 1999 Rob Rock ha espressamente dichiarato che, sebbene lui, Chris Impellitteri e Ken Mary siano cristiani, la band non \u00e8 da intendersi come strettamente confessionale."}
{"id": "894383", "revid": "287204", "url": "https://it.wikipedia.org/wiki?curid=894383", "title": "Jenny Thompson", "text": "Carriera.\nSpecializzata nello stile libero e nella farfalla, ha vinto ben 12 medaglie olimpiche, di cui 8 d'oro, in quattro edizioni dei Giochi. Nelle grandi manifestazioni, tra Olimpiadi, mondiali in vasca lunga e corta, Giochi PanPacifici e Giochi panamericani, \u00e8 arrivata a vincere oltre 80 medaglie in carriera.\nNonostante le quattro Olimpiadi a cui ha partecipato, \u00e8 riuscita a vincere otto ori solo con le staffette, fallendo sempre la vittoria individuale. A Barcellona 1992 era data vincente in cinque gare, soprattutto perch\u00e9 ai \"Trials\" che precedevano i Giochi aveva battuto il record del mondo della tedesca orientale Kristin Otto sui 100\u00a0m stile libero, che resisteva da sei anni. Tuttavia all'appuntamento olimpico fin\u00ec seconda nei 100 m stile libero, dietro alla cinese Yong Zhuang, e solo quinta nei 100 m farfalla. Nel 2000 a Sidney, sempre nei 100 m stile libero, vinse la medaglia di bronzo. In compenso riusc\u00ec a vincere, in gare individuali, tre medaglie d'oro ai campionati mondiali, nel 1998 e nel 2003."}
{"id": "894387", "revid": "638792", "url": "https://it.wikipedia.org/wiki?curid=894387", "title": "Adalberto Steiner", "text": ""}
{"id": "894388", "revid": "913245", "url": "https://it.wikipedia.org/wiki?curid=894388", "title": "Fl\u00e1via Delaroli", "text": "Ha partecipato alle Olimpiadi di Atene 2004, arrivando ottava nella finale dei 50\u00a0m sl."}
{"id": "894389", "revid": "767487", "url": "https://it.wikipedia.org/wiki?curid=894389", "title": "Artension", "text": "Gli Artension sono un gruppo heavy metal progressivo statunitense, guidato dal tastierista Vitalij Kuprij e dal cantante John West (in seguito entrato nelle file di Royal Hunt e David Feinstein).\nStoria degli Artension.\nNel 1992/1993 Vitalij Kuprij, il quale, al tempo, stava studiando musica classica in Svizzera, incontr\u00f2 Roger Staffelbach, un chitarrista svizzero il quale, a sua volta, studiava presso la Jazz School di Lucerna.\nBen presto, cofondarono la band strumentale Atlantis Rising, la quale si esib\u00ec dal vivo diverse volte in Svizzera. Dopo aver registrato alcune demo, vennero in contatto con Mike Varney della Shrapnel Records, che mostr\u00f2 grande interesse per la band, ma sugger\u00ec di aggiungere delle linee vocali alle loro canzoni.\nNel frattempo, Vitalij aveva gi\u00e0 conosciuto il fenomenale batterista Mike Terrana durante uno dei tour di Yngwie J. Malmsteen. Un suo amico, il bassista Kevin Chown, decise di unirsi alla formazione, arricchendone il suono grazie alla sua solida esperienza e alle grandi doti di musicista: nascono cos\u00ec gli Artension.\nMike Varney present\u00f2 Vitalij e Roger a diversi altri musicisti, uno dei quali fu il cantante John West, le cui linee vocali evocative, unite ai veloci assoli di Vitalij e Roger e ai loro intrecci chitarra-tastiera, divennero il \"marchio di fabbrica\" per la neoclassica e aggressiva musica degli Artension.\nLa band ha pubblicato complessivamente sette album in studio."}
{"id": "894396", "revid": "123151351", "url": "https://it.wikipedia.org/wiki?curid=894396", "title": "Bogatyr", "text": "Il termine bogatyr ( dal bulgaro: (\u0431\u0430\u0433\u0430\u0442\u0443\u0440)baghatur, ) o vitjaz' (russo: \u0432\u0438\u0442\u044f\u0437\u044c, guerriero valoroso) \u00e8 utilizzato per indicare i guerrieri eroici della tradizione medievale slava orientale, comparabili con i cavalieri erranti della tradizione dell'Europa occidentale.\nLa parola \"bogatyr\" fece la sua prima comparsa in Russia nel libro di Sernitskij: \"\"Descriptio veteris et novae Poloniae cum divisione ejusdem veteri et nova\", stampato nel 1585 in un luogo sconosciuto, nel quale viene cos\u00ec narrato: \"Rossi\u2026 de heroibus suis, quos Bohatiros id est semideos vocant, aliis persuadere conantur\"\".\n\u00c8 da notare che la definizione \"bogatyr\" era gi\u00e0 utilizzata sin dal XII secolo per indicare il capo dei tatari.\nLe \"byliny\" pi\u00f9 famose trattano di questi eroi. Ogni bogatyr ha una caratteristica caratteriale che lo contraddistingue: Al\u00eb\u0161a Popovi\u010d \u00e8 famoso per la sua scaltrezza, Dobrynja Nikiti\u010d per il suo coraggio, Svjatogor per la sua tristezza e Il'ja Muromec per la sua integrit\u00e0 e per la dedizione con cui proteggeva la propria patria dai pericoli esterni.\nI \"bogatyr\" sono protagonisti anche di fiabe popolari russe poi riprese da Aleksandr Sergeevi\u010d Pu\u0161kin nel XIX secolo (ad esempio la \"Fiaba della Zarevna morta e dei sette bogatyr\u00ec\")."}
{"id": "894399", "revid": "287204", "url": "https://it.wikipedia.org/wiki?curid=894399", "title": "Bergelmir (astronomia)", "text": "Bergelmir \u00e8 un satellite naturale irregolare del pianeta Saturno.\nStoria.\nLa scoperta di Bergelmir fu annunciata da una squadra di astronomi dell'Universit\u00e0 delle Hawaii nel 2004; l'annuncio della sua scoperta \u00e8 stato fatto il 4 maggio 2005 da osservazioni prese il 12 dicembre 2004 ed il 9 marzo 2005.\nIl satellite deve il suo nome alla figura di Bergelmir, un gigante di brina, figlio di \u00der\u00fa\u00f0gelmir, il gigante nato dai piedi di Ymir, secondo la mitologia norrena. In attesa della promulgazione di un nome definitivo da parte dell'Unione Astronomica Internazionale l'oggetto era identificato mediante la designazione provvisoria \"S/2004 S 15\".\nParametri orbitali.\nIl satellite \u00e8 caratterizzato da un movimento retrogrado."}
{"id": "894400", "revid": "20090", "url": "https://it.wikipedia.org/wiki?curid=894400", "title": "Repubblica socialista slovacca", "text": ""}
{"id": "894401", "revid": "20090", "url": "https://it.wikipedia.org/wiki?curid=894401", "title": "Repubblica socialista ceca", "text": ""}
{"id": "894406", "revid": "76069", "url": "https://it.wikipedia.org/wiki?curid=894406", "title": "San Jos\u00e9 del Monte", "text": ""}
{"id": "894414", "revid": "1502217", "url": "https://it.wikipedia.org/wiki?curid=894414", "title": "Pian del Re", "text": "Il Pian del Re (2020 metri s.l.m.) \u00e8 una localit\u00e0 montana in alta Valle Po (Alpi Cozie - gruppo del Monviso), in Provincia di Cuneo, nel comune di Crissolo, nota per essere la zona in cui si trovano le sorgenti del fiume Po. Il toponimo trae origine dal fatto che qui, all'epoca di Francesco I di Francia, sorsero gli accampamenti dell'esercito francese impegnato nell'invasione del ducato di Savoia.\nDescrizione.\nArea naturale.\nL'area del Pian del Re si trova all'interno del Parco del Monviso e per questo \u00e8 soggetta a particolari vincoli naturalistici ed ambientali. Per la sua ricchezza di acque \u00e8 presente una torbiera e vi si trovano rari anfibi, tra i quali la Salamandra nera di Lanza.\nAccessibilit\u00e0.\nL'accesso stradale, possibile nei periodi sgombri dalla neve, avviene da Crissolo (1333\u00a0m) attraverso il Pian della Regina (Pian Merz\u00e9 in lingua occitana [in grafia semi-fonetica \"Esc\u00f2lo d\u00f2u P\u00f2\"] / Plan Meles\u00e9 in grafia normalizzata - 1800\u00a0m). Tale accesso \u00e8 solitamente possibile solo nel periodo giugno-ottobre; questa indicazione \u00e8 molto condizionata dalle condizioni climatiche e pertanto soggetta a variazioni. Quando l'accesso a Pian del Re \u00e8 vietato, si pu\u00f2 solo arrivare a Pian della Regina km 4 dal capoluogo Crissolo Villa. In questi periodi dell'anno, a piedi, attraverso l'antico sentiero \"Via del Sale\" \u00e8 comunque possibile raggiungere Pian del Re (In circa due ore di cammino partendo da Crissolo per escursionisti con buona preparazione).\nEscursionismo.\nDal Pian del Re si dipartono una serie di sentieri:\nIl Pian del Re pu\u00f2 costituire un punto di partenza del Giro di Viso, giro intorno al Monviso pernottando alcune notti nell'uno o nell'altro dei rifugi costruiti ai suoi piedi.\nGiro d'Italia.\nIl Pian del Re \u00e8 stato per due volte arrivo di tappa del Giro d'Italia:"}
{"id": "894415", "revid": "34119", "url": "https://it.wikipedia.org/wiki?curid=894415", "title": "Red", "text": ""}
{"id": "894419", "revid": "486946", "url": "https://it.wikipedia.org/wiki?curid=894419", "title": "Ex-Repubblica Jugoslava di Macedonia", "text": ""}
{"id": "894423", "revid": "125934038", "url": "https://it.wikipedia.org/wiki?curid=894423", "title": "Kay Scarpetta", "text": "Kay Scarpetta \u00e8 un personaggio letterario creato dell'autrice di gialli Patricia Cornwell, ispirato al medico legale di origini italiane Marcella Fierro.\nStoria del personaggio.\nIl primo romanzo in cui compare Kay Scarpetta \u00e8 \"Postmortem\", nel quale assume l'incarico di direttrice dell'istituto di medicina legale della Virginia, oltre ad essere direttrice del National Forensic Academy di Hollywood in Florida.\nKay Scarpetta \u00e8 nata a Miami nel 1956 da una famiglia di origini italiane proveniente da Verona che nel corso dei secoli si \u00e8 imparentata esclusivamente con altri italiani per \"mantenere pura la stirpe\". Suo padre, Marcellus II, era proprietario di un piccolo negozio di alimentari e si spegne a causa di una leucemia linfatica quando Kay ha solo 12 anni. Sin da bambina Kay mostra una grande predisposizione per lo studio e, dopo aver frequentato un collegio religioso e la St. Brendan High School si trasferisce al nord grazie ad una borsa di studio e si laurea in anatomo-patologia e giurisprudenza all'universit\u00e0 di Georgetown. Inizialmente lavora nell'istituto di medicina legale di Miami Dade, poi accetta l'incarico di capo medico legale della Virginia, trasferendosi a Richmond. Kay Scarpetta ha un pessimo rapporto con la sua unica sorella, Dorothy, una scrittrice di libri per bambini ritenuta da Kay narcisista e incapace di prendersi cura di sua figlia Lucy. Proprio con la nipote Kay stringe un rapporto molto stretto finendo per farle quasi da madre, e introducendola nel suo mondo, tant'\u00e8 che Lucy entrer\u00e0 nell'Fbi in qualit\u00e0 di analista tecnica e successivamente nell'ATF.\nKay Scarpetta viene descritta come una donna di circa quarant'anni, alta poco pi\u00f9 di un metro e sessanta, bionda dagli occhi azzurri, prosperosa e affascinante. \nAma vestire elegante e in modo adeguato ad una professionista del suo livello, si trucca poco e non porta gioielli (eccetto un orologio Breitling modello B52). Kay adora la cucina italiana e le sue specialit\u00e0 sono le lasagne e le tagliatelle al sugo con peperoni e salsiccia. Cucinare per lei \u00e8 rilassante e la distrae dalle preoccupazioni lavorative. Spesso invita a cena il suo collega Pete Marino, burbero capitano della polizia di Richmond che apprezza particolarmente le specialit\u00e0 culinarie di Kay.\nConsulente dell'FBI, intreccia una relazione con Benton Wesley, capo dell'unit\u00e0 di scienze comportamentali ed esperto nel delineare i profili psicologici di pericolosi serial-killer. Benton Wesley inizier\u00e0 un progetto denominato PREDATOR per studiare il cervello dei serial killer.\nKay Scarpetta \u00e8 una donna molto razionale che crede saldamente nei principi della scienza e della medicina e pur non essendo paranoica, nutre una preoccupazione particolare per sua nipote Lucy, una bambina molto intelligente e solitaria che fa la sua comparsa gi\u00e0 in Postmortem, dove ha 10 anni e riesce grazie al suo precoce talento per l'informatica a dare un grande contributo a sua zia nella risoluzione del caso. \nLucy ha grande stima di sua zia Kay ed \u00e8 decisa a conquistarsi le sue attenzioni in tutti i modi: prima fa una brillante carriera universitaria al Mit, successivamente viene reclutata nell'Fbi come analista tecnica e poi come membro dell'unit\u00e0 liberazione ostaggi (Hrt). Tuttavia a seguito di uno scandalo suscitato da una relazione tra Lucy e un'altra agente rivelatasi in seguito una pazza assassina. Lucy \u00e8 costretta a rassegnare le dimissioni e si arruola per l'Atf, un'agenzia governativa che si occupa di incendi e contraffazione.\nLucy \u00e8 lesbica e le sue avventure sentimentali e il carattere difficile e ribelle faranno preoccupare non poco la zia Kay.\nKay Scarpetta \u00e8 affiancata da Pete Marino, agente dell'Investigativa di Richmond. Marino \u00e8 burbero, scontroso e si prende molto poco cura di s\u00e9, ma \u00e8 un bravo poliziotto ed un fedele amico della protagonista, almeno fin quando non si rende conto di desiderarla e di essere geloso del compagno Benton Wesley.\nPete Marino ha divorziato ancora piuttosto giovane dalla moglie Doris; la coppia ha avuto un figlio divenuto avvocato, ma colluso con la malavita. Padre e figlio non sono mai andati d'accordo tanto che il giovane si faceva chiamare Rocco Caggiano e verr\u00e0 ucciso da Lucy e Rudy (un amico di Lucy) nel romanzo \"Calliphora\".\nTra i romanzi \"Calliphora\" e \"La traccia\" Kay Scarpetta \u00e8 stata allontanata da Richmond e lavora a Miami; ne \"Il libro dei morti\" \u00e8 a Charleston e parteciper\u00e0 ad un'indagine a Roma; successivamente, in \"Autopsia virtuale\" seguir\u00e0 il marito Benton Wesley a Boston.\nIn \"Letto di ossa\" Kay Scarpetta, vicina ai sessant'anni, scopre una vena narcisistica valutando il proprio fisico e la propria posizione sociale particolarmente desiderabili per uomini molto pi\u00f9 giovani. Ci\u00f2 sta per compromettere il suo inossidabile matrimonio accentuando la gelosia non solo del marito ma anche di Pete Marino.\nRomanzi con Kay Scarpetta.\nISBN: 978-88-04-74673-7"}
{"id": "894429", "revid": "287204", "url": "https://it.wikipedia.org/wiki?curid=894429", "title": "Gran Premio di Germania 1982", "text": "Il Gran Premio di Germania 1982 \u00e8 stata la dodicesima prova della stagione 1982 del Campionato mondiale di Formula 1. Si \u00e8 corsa domenica 8 agosto 1982 sul Circuito di Hockenheim. La gara \u00e8 stata vinta dal francese Patrick Tambay su Ferrari; per il vincitore si tratt\u00f2 del primo successo nel mondiale. Ha preceduto sul traguardo il connazionale Ren\u00e9 Arnoux su Renault e il finlandese Keke Rosberg su Williams-Ford Cosworth.\nDidier Pironi, pilota francese della Scuderia Ferrari, e leader del campionato, ebbe un grave incidente nel corso delle qualifiche. A seguito dei postumi dello stesso fu costretto ad abbandonare la carriera in Formula 1.\nVigilia.\nSviluppi futuri.\nDivennero sempre pi\u00f9 consistenti le voci che davano per certo il passaggio di Ren\u00e9 Arnoux in Ferrari per la stagione . Venne annunciato, che dal 1984 il Gran Premio di Germania sarebbe tornato a disputarsi al N\u00fcrburgring.\nAspetti tecnici.\nLa Goodyear decise di introdurre degli pneumatici pi\u00f9 stretti di 4 centimetri al fine di trovare una migliore performance.\nAll'ingresso della Ostkurve, dove due anni prima aveva perso la vita Patrick Depailler, viene introdotta una chicane.\nAspetti sportivi.\nAlla Theodore Jan Lammers venne sostituito dall'esordiente Tommy Byrne, pilota irlandese che stava competendo nella F3 inglese.Nigel Mansell torn\u00f2 pilota titolare alla Lotus. Alla March Jochen Mass, infortunatosi nel GP di Francia, venne sostituito da Rupert Keegan, pilota britannico che aveva gi\u00e0 disputato 24 gran premi, tra il 1977 e il 1980.\nA seguito delle polemiche sorte al termine del Gran Premio di Francia, dovute al mancato rispetto da parte di Ren\u00e9 Arnoux delle consegne della Renault tese a favorire il compagno di team Alain Prost, Arnoux afferm\u00f2 che avrebbe in futuro rispettato le indicazioni dei box.\nQualifiche.\nResoconto.\nNella prima giornata di prove il pi\u00f9 veloce fu Didier Pironi, che chiuse con 1'47\"947, unico pilota sotto il muro dell'1'48\". Il ferrarista precedette il duo della Renault, Alain Prost e Ren\u00e9 Arnoux, e il campione del mondo in carica Nelson Piquet. La superiorit\u00e0 dei motori turbo era ancora testimoniata dal fatto che il primo in graduatoria a utilizzare un motore a pressione atmosferica era Michele Alboreto, settimo, staccato di oltre quattro secondi e mezzo. Le Renault e le Brabham scontarono piccoli problemi tecnici: sulle vetture britanniche un malfunzionamento della centralina elettronica produceva dei problemi a bassi regimi.\nL'austriaco Niki Lauda usc\u00ec di pista al termine del turno di qualificazione: sub\u00ec un forte urto al polso che lo costrinse a farsi medicare presso un ospedale di Francoforte sul Meno. I medici riscontrarono una distorsione che lo obblig\u00f2 a saltare la gara e a osservare un periodo di riposo che metteva in dubbio la sua partecipazione anche al successivo Gran Premio d'Austria. La McLaren non lo sostitu\u00ec e prosegu\u00ec il weekend di gara col solo John Watson.\nDurante le prove libere del sabato mattina, che si svolsero sotto la pioggia, Didier Pironi fu vittima di un grave incidente che, di fatto, lo costrinse a chiudere la sua carriera nella massima formula. Dopo aver ottenuto il miglior tempo della sessione, giunto sul rettilineo che precede il \"Motordrome\", il francese si trov\u00f2 a seguire Derek Daly: l'irlandese si spost\u00f2 dalla sua traiettoria verso sinistra, Pironi, pensando che questi volesse dargli strada lo super\u00f2. In realt\u00e0 Daly si era spostato per superare Prost, che procedeva lentamente. Pironi non vide la Renault, nascosta da una nuvola d'acqua, e la colp\u00ec nel posteriore: la Ferrari vol\u00f2 in aria e atterr\u00f2 con il musetto. L'anteriore si disintegr\u00f2, come era accaduto nell'incidente mortale di Gilles Villeneuve a Zolder. Didier Pironi rimase legato alla macchina grazie alle cinture ma gravemente ferito alle gambe. I soccorsi furono immediati: sul luogo dell'incidente si fermarono anche Nelson Piquet ed Eddie Cheever.\nIl pilota venne trasportato alla clinica universitaria di Heidelberg ove gli venne riscontrata la frattura delle gambe e di un braccio, l'incrinatura del naso e un trauma cranico. Venne sottoposto a un intervento di oltre 5 ore, nel tentativo di salvarlo dall'amputazione del piede destro. Pironi, pur grave, era comunque lucido, tanto che preg\u00f2 la sua scuderia di far correre Tambay.\nL'incidente port\u00f2 a delle dure reazioni dei piloti, in merito alla scarsa sicurezza delle monoposto. Niki Lauda afferm\u00f2:\nNelson Piquet mise in dubbio la sicurezza specifica della Ferrari 126 C2 e si lament\u00f2 per le fibre di carbonio utilizzate per la costruzione delle monoposto, a suo dire troppo leggere.\nLa sessione ufficiale del sabato fu svolta anch'essa sotto la pioggia: molti piloti, sia per le condizioni meteorologiche sia per il fatto di essere rimasti scossi dall'incidente di Pironi decisero di non provare. Tra questi anche Teo Fabi e Rupert Keegan che pur non risultavano tra i qualificati al venerd\u00ec. Il \"forfait\" di Lauda consent\u00ec il ripescaggio di Marc Surer, primo dei non qualificati; La Ferrari invece non comunic\u00f2 ufficialmente la non partenza di Pironi: non venne perci\u00f2 ripescato nessun altro pilota e cos\u00ec la prima piazzola di partenza rimase vuota.\nRisultati.\nI risultati delle qualifiche furono i seguenti:\nGara.\nResoconto.\nRen\u00e9 Arnoux bruci\u00f2 al via Alain Prost, che venne passato alla prima \"chicane\", anche da Nelson Piquet. Seguivano poi Patrick Tambay, Andrea De Cesaris, Riccardo Patrese, Michele Alboreto ed Eddie Cheever. Piquet, gi\u00e0 al secondo giro, si pose al comando scavalcando Arnoux; il compagno di scuderia del brasiliano, Patrese, conquist\u00f2 il quinto posto ai danni De Cesaris, mentre Cheever fu costretto a una sosta ai box per un problema ai radiatori. Le due Brabham erano favorite dalla strategia che prevedeva un \"pit stop\", con cambio degli pneumatici e rabbocco di benzina.\nAl giro 4 Tambay entr\u00f2 sul podio virtuale sorpassando Prost, mentre nelle retrovie si faceva largo Rosberg che passava Alboreto. Cinque giri dopo Andrea De Cesaris fu costretto all'abbandono della gara per un problema al cambio. Un giro dopo Tambay pass\u00f2 anche Arnoux, ponendosi alle spalle di Piquet. Tra il dodicesimo e il quattordicesimo passaggio andarono ai box sia Alain Prost (per un guaio elettrico), che Patrese, che fu anche costretto al ritiro per un guasto del propulsore.\nAl diciannovesimo passaggio ci fu la svolta della gara: Piquet, giunto alla \"Ostkurve\", si trovava di fronte Eliseo Salazar: il brasiliano impost\u00f2 il doppiaggio, Salazar fren\u00f2 tardi e le due vetture collisero. Piquet, sceso dalla vettura cerc\u00f2 di malmenare il pilota cileno. Si trov\u00f2 cos\u00ec in testa, per la prima volta nel mondiale di F1, Patrick Tambay, che ora precedeva Ren\u00e9 Arnoux, John Watson Keke Rosberg, Michele Alboreto e Jacques Laffite.\nLaffite prosegu\u00ec la sua rimonta passando prima Alboreto poi Rosberg; al ventinovesimo giro per\u00f2, il francese, nel doppiaggio di Nigel Mansell, fece un errore, usc\u00ec di pista e venne ripassato dai due. Nei giri seguenti Laffite perse altre posizioni e si allontan\u00f2 definitivamente dalla zona dei punti.\nAl giro 37 Watson scont\u00f2 la rottura di una sospensione all\"'Ostkurve\" e fu costretto al ritiro. Al quarantaduesimo giro Tambay doppi\u00f2 anche Rosberg, che era terzo: il solo Arnoux era ancora a pieni giri, assieme al ferrarista. Patrick Tambay vinse per la prima volta nel mondiale, settantesimo pilota diverso nella storia. Sul podio finirono Arnoux e Rosberg.\nRisultati.\nI risultati del gran premio furono i seguenti:"}
{"id": "894439", "revid": "2204374", "url": "https://it.wikipedia.org/wiki?curid=894439", "title": "Sender Policy Framework", "text": "Sender Policy Framework (SPF) \u00e8 un sistema di validazione delle email progettato per individuare tentativi di email spoofing.\nIl sistema offre agli amministratori di un dominio e-mail un meccanismo che consente di definire gli host autorizzati a spedire messaggi di quel dominio, consentendo a chi li riceve di controllarne la validit\u00e0. La lista degli host autorizzati ad inviare email per un determinato dominio \u00e8 pubblicata nel Domain Name System (DNS) per quel dominio, sotto forma di record TXT appositamente formattati.\nIl phishing, e talvolta anche lo spam, utilizzano indirizzi del mittente falsi, cosicch\u00e9 la pubblicazione e la verifica di record SPF pu\u00f2 essere considerata in parte una tecnica anti-spam.\nLa Sender Policy Framework \u00e8 definita nella pubblicazione RFC 7208 di IETF.\nStoria.\nIl concetto alla base di SPF fu menzionato per la prima volta nel 2000, ma fu solo nel 2002, quando Dana Valerie Lank pubblic\u00f2 indipendentemente dalla prima menzione un abbozzo di specifica SPF nella mailing list \u201cnamedroppers\u201d della IETF. Il giorno successivo, Paul Vixie pubblic\u00f2 la propria versione di specifica SPF sulla stessa lista. Queste pubblicazioni suscitarono molto interesse, finendo con il portare alla costituzione del Gruppo di Ricerca Anti-Spam (Anti-Spam Research Group, ASRG) e della corrispondente mailing list, dove l'idea di SPF venne discussa da un gruppo di iscritti che sembrava crescere esponenzialmente di giorno in giorno.\nTra le proposte presentate all'ASGR ci furono quelle del \u201cReverse MX\u201d di Hadmut Danisch e del \u201cDesignated Mailer Protocol\u201d di Gordon Fecyk.\nNel giugno del 2003, Meng Weng Wong un\u00ec le specifiche RMX e DMP alle modifiche suggerite da altri programmatori. Nei successivi sei mesi vennero apportati un gran numero di cambiamenti e una numerosa community si mise a lavorare su SPF.\nIn origine l'acronimo SPF doveva significare Sender Permitted From e a volte veniva anche chiamato SMTP+SPF, ma nel febbraio 2004 il suo nome venne cambiato nell'attuale Sender Policy Framework.\nAll'inizio del 2004, IETF cre\u00f2 il gruppo di lavoro MARID e mise insieme le proposte SPF di ASRG e CallerID di Microsoft, utilizzandole come basi per ci\u00f2 che \u00e8 oggi conosciuto come Sender ID. Dopo il fallimento di MARID, la comunit\u00e0 SPF ritorn\u00f2 alla versione originale di SPF e, nel luglio del 2005, la prima versione della specifica venne approvata dall'IESG come un esperimento IETF: la community venne invitata ad osservare e studiare SPF nei due anni successivi alla pubblicazione. Il 28 aprile 2006 l'RFC SPF venne pubblicato come RFC 4408 sperimentale.\nPrincipi di funzionamento.\nIl Simple Mail Transfer Protocol permette ad ogni computer di inviare e-mail senza verifica del mittente: il messaggio pu\u00f2 dichiarare di provenire da un qualsiasi indirizzo di origine. Ci\u00f2 consente agli spammer l'uso di indirizzi e-mail falsi, rendendo pi\u00f9 difficoltosa la tracciatura dell'origine di un messaggio e pi\u00f9 facile nascondere la loro vera identit\u00e0, allo scopo di sottrarsi alle loro responsabilit\u00e0.\nL'uso di indirizzi mittente contraffatti consente ai messaggi di phishing di indurre i destinatari a rivelare informazioni private in risposta a una e-mail apparentemente inviata da una organizzazione affidabile come una banca o un altro fornitore di servizi legittimi.\nSPF consente al proprietario di un dominio di definire le regole per identificare i server autorizzati a mandare e-mail con un indirizzo del mittente in quel dominio, utilizzando opportuni record TXT del Domain Name System (DNS). I riceventi sono in grado di confrontare la provenienza del messaggio con le regole SPF e, in caso di problemi, possono decidere di rifiutare i messaggi in arrivo da origini non autorizzate gi\u00e0 prima di ricevere il contenuto del messaggio. I principi di funzionamento sono perci\u00f2 similari a quelli delle \"DNS-based blackhole lists\" (DNSBL), ad eccezione del fatto che SPF utilizza lo schema di delegazione dell'autorit\u00e0 appartenente al Domain Name System. La pratica corrente richiede l'uso di record TXT, proprio come nelle prime implementazioni. Nelle fasi iniziali di definizione venne registrato e reso disponibile un nuovo tipo di record (SPF, tipo 99) e l'uso di record TXT per SPF venne proposto come meccanismo alternativo di compatibilit\u00e0 per i software DNS che non lo supportavano. L'RFC sperimentale RFC 4408 stabiliva, nella sezione 3.1.1, che \"un nome di dominio conforme a SPF dovrebbe avere i record SPF di entrambi i tipi RR\". La proposta di standard RFC 7208 afferma che \u201cl'uso di tipi RR alternativi del DNS era supportato nella fase sperimentale di SPF ma \u00e8 stato successivamente deprecato\u201d.\nL'indirizzo del mittente viene trasmesso all'inizio del dialogo SMTP, nell'\"envelope\". Se il mail server verifica che tale dominio non pu\u00f2 provenire da quel client, pu\u00f2 comunicare un messaggio di rifiuto, facendogli generare un \u201cmessaggio di rimbalzo\u201d (bounce message) verso l'indirizzo del mittente originale. \nSPF non previene per\u00f2 la falsificazione dell'indirizzo del mittente indicato nel corpo del messaggio. Gli spammer possono quindi mandare e-mail che possono superare il controllo SPF, se hanno un account in un dominio con una sender policy valida, oppure approfittare di un sistema compromesso. Tuttavia, fare ci\u00f2 rende lo spam pi\u00f9 facile da identificare.\nIl principale beneficio di SPF \u00e8 che possessori di indirizzi e-mail che sono stati usati come mittenti falsificati non ricevono grandi quantit\u00e0 di messaggi di errore indesiderati e altre risposte automatiche. Se tali destinatari usano SPF per specificare quali sono le sorgenti legittime dei loro messaggi, i ricevitori possono rifiutare immediatamente i messaggi falsi, cos\u00ec da ridurre o eliminare il backscatter.\nSPF ha potenzialmente altri vantaggi, al di l\u00e0 del fatto di aiutare l'identificazione di mail indesiderata. In particolare, se un mittente fornisce le informazioni SPF, i ricevitori possono usare i risultati SPF positivi in combinazione con una whitelist per identificare i mittenti affidabili conosciuti. Scenari tipo sistemi compromessi e/o utenti che inviano mail condivise limitano questo tipo di utilizzo.\nRagioni di implementazione.\nSe un dominio pubblica un record SPF, \u00e8 meno probabile che spammer e phisher possano inviare e-mail fingendo che provengano da quel dominio, perch\u00e9 le email falsificate vengono catturate dai filtri antispam con pi\u00f9 probabilit\u00e0. Perci\u00f2 un dominio SPF protetto \u00e8 meno interessante per spammer e phisher come \u201cspoofed address\u201d (falso indirizzo). Questo comporta che \u00e8 meno probabile che l'indirizzo venga inserito in una blacklist dai filtri anti-spam e perci\u00f2, in ultima analisi, aumenta la probabilit\u00e0 che una e-mail legittima venga consegnata e non sia vittima di falsi positivi dei filtri.\nFAIL e l'inoltro.\nSPF impedisce l'inoltro di messaggi (plain message forwarding). Quando un dominio pubblica una politica SPF restrittiva, i messaggi legittimi inviati ai destinatari inoltrando la loro mail a terzi possono essere respinti o rimbalzati se tutte le condizioni che seguono si verificano:\nQuesta \u00e8 una necessaria e ovvia caratteristica di SPF: i controlli dietro il \u201cconfine\u201d MTA (MX) del destinatario possono funzionare solo in modo diretto.\nChi pubblica una policy SPF deve accettare il rischio che le e-mail legittime possano essere respinte se non sono conformi alla policy definita. Per questo \u00e8 opportuno fare dei test, finch\u00e9 non si \u00e8 soddisfatti dei risultati.\nTest HELO.\nPer un Return-Path vuoto usato nei messaggi di errore e in altre risposte automatiche, un controllo SPF della identit\u00e0 HELO \u00e8 obbligatorio.\nCon una finta identit\u00e0 HELO il risultato NONE non aiuta, ma per nomi di host SPF validi protegge la identit\u00e0 HELO. Questa caratteristica SPF \u00e8 sempre stata supportata come opzione per i destinatari, e successivi schemi SPF, inclusa la specifica finale, raccomandano di verificare sempre l'HELO.\nQuesto consente ai destinatari di mettere in una white list determinati mittenti, basandosi su un HELO PASS, oppure di respingere tutte le mail dopo un HELO FAIL. Questo meccanismo pu\u00f2 essere utilizzato anche in \u201csistemi di reputazione\u201d (reputation system, qualsiasi white o black list \u00e8 un caso semplice di reputation system).\nImplementazione.\nLa conformit\u00e0 con SPF si compone di 3 task correlati:\nQuindi, la questione chiave in SPF sta nelle specifiche relative alle nuove informazioni DNS che i set di domini e destinatari usano. I record qui di seguito sono scritti utilizzando la sintassi tipica dei DNS:\n example.com. IN TXT \"v=spf1 ip4:192.0.2.0/24 ip4:198.51.100.123 a -all\"\n\"v=\" definisce la versione di SPF utilizzata. Le parole che la seguono forniscono i meccanismi da usare per determinare se un dominio \u00e8 idoneo a spedire le email. \"ip4\" e \"a\" specificano i sistemi che hanno il permesso di spedire messaggi per il dominio dato. L'\"-all\" alla fine specifica che, se il meccanismo appena definito non ha prodotto risultati, il messaggio dovrebbe venire respinto.\nMeccanismi.\nSono definiti otto \"meccanismi\":\nQualificatori.\nOgni \"meccanismo\" pu\u00f2 essere combinato con uno dei quattro \"qualificatori\":\nModificatori.\nI modificatori hanno lo scopo di consentire future estensioni al framework. Ad oggi solo due modificatori definiti nel RFC 4408 sono stati ampiamente distribuiti:\nGestione dell'errore.\nNon appena le implementazioni SPF individuano degli errori di sintassi in una sender policy (politica del mittente) devono interrompere la valutazione restituendo come risultato PERMERROR. Saltando i meccanismi errati che non possono funzionare come previsto, di conseguenza anche include:bad.example e redirect=bad.example causano un PERMERROR.\nUn'altra tutela \u00e8 il massimo di dieci meccanismi di interrogazione DNS, cio\u00e8 ogni meccanismo eccetto IP4, IP6 e ALL. Le implementazioni possono interrompere la valutazione con esito SOFTERROR quando ci vuole troppo tempo o una query DNS scade (va in time out), ma essi devono ritornare PERMERROR se la politica ha bisogno, direttamente o indirettamente, di pi\u00f9 di dieci query per i meccanismi. Ogni redirect= conta anche nei confronti di questo limite di elaborazione.\nUna tipica politica SPF HELO v=spf1 a -all pu\u00f2 eseguire fino a tre query DNS: (1) TXT, (2) SPF (reso obsoleto dal RFC 7208), e (3) A o AAAA. Questa ultima query conta come il primo meccanismo verso il limite di 10. In questo esempio \u00e8 anche l'ultima, perch\u00e9 ALL non ha bisogno di ricerca DNS.\nControversie.\nNel 2004, Steven M. Bellovin scrisse una e-mail che trattava delle sue preoccupazioni relative a SPF. Alcune di queste includono:\nCi sono altre preoccupazioni circa l'impatto di un uso diffuso di SPF, in particolare l'impatto sulle varie forme legittime di email spoofing, come i servizi di spedizione, l'uso del SMTP da parte di persone con identit\u00e0 multiple, ecc (Per esempio, una persona che utilizza i server SMTP del proprio ISP a casa per inviare la posta con la loro e-mail del lavoro come indirizzo). D'altra parte, molti di questi usi possono essere \"previsti\" ma non \"legittimi\". In una certa misura questa \u00e8 pi\u00f9 una questione di propriet\u00e0 e aspettative che una questione tecnica.\nIl gruppo di lavoro IETF spfbis, con il compito di rielaborare le specifiche SPF puntando per lo stato \"Proposta di standard\" in una nuova RFC, durante l'aprile 2013 sembrava aver raggiunto un consenso per quanto riguarda il fatto di deprecare l'SPF tipo 99 a favore di un utilizzo continuo di record TXT. Le persone del gruppo di lavoro DNSEXT si opposero fortemente a questo in una serie di discussioni email che riguardavano spfbis, dnsext e la discussione IETF in generale. Il capo del gruppo di lavoro spfbis, richiese di porre fine a quel torrente di proteste, dal momento che la discussione sul tipo di record (RRTYPE), nel gruppo di lavoro, era gi\u00e0 stata risolta molto tempo fa (una mossa che \u00e8 stata vista come un tentativo di mettere a tacere le proteste da parte di alcuni feroci puristi DNS). Un progetto indipendente \u00e8 stato proposto pi\u00f9 tardi, il quale documenta come la ricorsione spuria di record TXT caratterizza l'attuale Internet.\nDistribuzione.\nSoftware anti-spam come SpamAssassin versione 3.0.0 e ASSP implementano SPF. Molti mail transfer agent (MTA) supportano direttamente SPF, come Courier, CommuniGate Pro, Wildcat, MDaemon, e Microsoft Exchange; o hanno patch o plug-ins disponibili che supportano SPF, compresi Postfix, Sendmail, Exim, qmail, e Qpsmtpd. A partire dal 2013, pi\u00f9 di sette milioni di domini pubblicano politiche SPF FAIL -all .\nNell'agosto del 2005 si \u00e8 appreso che EarthLink non avrebbe consentito ai domini ospitati l'abilit\u00e0 di inserire record SPF.\nIn un sondaggio pubblicato nel 2007, il 5% dei domini .com e .net ha avuto un qualche tipo di politica SPF. Nel 2009, una indagine, per un periodo ininterrotto, a Nokia Research, riporta che il 51% dei domini testati specifica una politica SPF. Questi risultati possono includere politiche banali come v=spf1 ?all. Nell'aprile 2007, BITS, una divisione del Financial Services Roundtable, pubblic\u00f2 le raccomandazioni di sicurezza delle e-mail per i suoi membri, tra cui la distribuzione SPF.\nNel 2008, il Messaging Anti-Abuse Working Group (MAAWG) pubblic\u00f2 un documento relativo all'autenticazione delle email, coprendo anche la parte relativa a SPF, l'ID del mittente, e DomainKeys Identified Mail (DKIM). Nel proprio documento \"Sender Best Communication Practices\", il MAAWG dichiara: \"Per lo meno, i mittenti dovrebbero incorporare record SPF per i propri domini di mail\"."}
{"id": "894443", "revid": "287204", "url": "https://it.wikipedia.org/wiki?curid=894443", "title": "Gran Premio di Francia 1982", "text": "Il Gran Premio di Francia 1982 \u00e8 stata la undicesima prova della stagione 1982 del Campionato mondiale di Formula 1. Si \u00e8 corsa domenica 25 luglio 1982 sul Circuito di Le Castellet. La gara \u00e8 stata vinta dal francese Ren\u00e9 Arnoux su Renault; per il vincitore si tratt\u00f2 del terzo successo nel mondiale. Ha preceduto sul traguardo i francesi Alain Prost, anch'egli su Renault e Didier Pironi su Ferrari. Al quarto posto si classific\u00f2 ancora un francese, Patrick Tambay, anche lui su Ferrari.\nVigilia.\nAspetti tecnici.\nLa Ligier forn\u00ec anche a Eddie Cheever una JS19, mentre la Fittipaldi port\u00f2 all'esordio il modello F9.\nAspetti sportivi.\nNella tradizionale alternanza tra tracciati, che ospitavano il Gran Premio di Francia, la gara si spost\u00f2 sul Circuito Paul Ricard di Le Castellet. Il tracciato, sito nel sud del Paese, aveva gi\u00e0 accolto la gara in sei occasioni, l'ultima nel 1980. I prezzi dei biglietti andavano dai 50 franchi per le prove ai 150 per la gara.\nAl fine di evitare gli incidenti al via, anche tragici come quello accorso a Riccardo Paletti nel Gran Premio del Canada, venne introdotto un nuovo regolamento. Lo starter aveva ora la possibilit\u00e0, a semaforo rosso, di indicare il giallo, per segnalare ai piloti qualche anomalia sulla griglia. In tale caso i piloti avrebbero dovuto spegnere le loro vetture che sarebbero state riportare ai box, prima di ricominciare la procedura di partenza. Qualora invece la luce fosse gi\u00e0 verde, in caso di anomalie, lo starter avrebbe potuto ancora inserire il semaforo giallo: ci\u00f2 avrebbe costretto i piloti a fermarsi, anche se gi\u00e0 partiti. I piloti avrebbero completato un giro e si sarebbero riportati sulla griglia. La gara sarebbe stata accorciata di un giro.\nIn merito alla sicurezza, i piloti, prima della gara, diramarono un comunicato in cui fecero diverse proposte per migliore tale aspetto. Tali idee andavano dallo studio di un nuovo tipo di pneumatici, alla soppressione delle minigonne, al divieto del rifornimento in gara, dalla riduzione della larghezza di alettoni e vetture, a un nuovo format delle qualifiche che prevedesse due turni di prove, con un numero pi\u00f9 ridotto di vetture contemporaneamente in pista.\nLa March rischiava di dover abbandonare il campionato per la mancanza degli pneumatici: la casa che la riforniva, la britannica Avon, aveva infatti deciso di abbandonare il campionato. La March, che ottenne il rifiuto da parte della Pirelli di tornare a essere sua fornitrice dopo che la scuderia l'aveva abbandonata per la Avon, chiese il sostegno alla FOCA.\nNigel Mansell era ancora dolorante al polso fratturato in Canada decise di non partecipare alla gara: al suo posto, alla Lotus, venne ingaggiato Geoff Lees. L'ultima partecipazione di Lees a una gara del mondiale era stata proprio nella gara canadese, al volante di una Theodore.\nQualifiche.\nResoconto.\nNella prima giornata di prove ufficiali vi fu un dominio dei piloti locali, che monopolizzarono i primi tre posti della graduatoria. Alain Prost fece segnare 1'35\"802, tempo di tre secondi pi\u00f9 basso di quello che aveva consentito a Jacques Laffite di conquistare la \"pole position\" nell'edizione 1980. Prost precedette Didier Pironi e il compagno di scuderia alla Renault, Ren\u00e9 Arnoux. Le Ferrari soffrivano per\u00f2 un problema di \"vapor lock\", causato anche dal grande caldo della giornata (vennero misurati 45\u00a0\u00b0C in pista). Il caldo rendeva anche impossibile utilizzare gli pneumatici da prova, tanto che Pironi aveva segnato il suo miglior tempo usando gomme da gara.\nInoltre, la temperatura elevata, mandava in crisi i motori turbo: nella giornata andarono fuori uso ben quattro propulsori della BMW, che per\u00f2 ottennero con Nelson Piquet, su Brabham spinta dai motori tedeschi, il record di velocit\u00e0 sul rettilineo del \"Mistral\", ove tocc\u00f2 i 331\u00a0km/h.\nAl sabato prosegu\u00ec la lotta tra le vetture turbo, che monopolizzarono le prime tre file. A spuntarla fu Ren\u00e9 Arnoux, bruci\u00f2 Prost per due decimi, con 1'34\"406, alla media di 221,533\u00a0km/h. La seconda e terza fila vennero conquistate da Ferrari e Brabham. Patrick Tambay tocc\u00f2, sul solito rettilineo del \"Mistral\", i 346\u00a0km/h, mentre Keke Rosberg, su Williams, a motore aspirato tradizionale, raggiunse i 278\u00a0km/h in curva.\nLa Ferrari non conferm\u00f2 l'utilizzo di un motore potenziato, ma lo stesso Tambay not\u00f2 come la vettura avesse toccato i 12.200 giri, 500 in pi\u00f9 del limite abituale. La Brabham risolse i guai tecnici del venerd\u00ec modificando il sistema di raffreddamento del motore.\nRisultati.\nI risultati delle qualifiche furono i seguenti:\nGara.\nResoconto.\nIn partenza le due Renault mantennero il comando, seguite da Didier Pironi, e le due Brabham di Riccardo Patrese e Nelson Piquet, per le quali era ancora atteso il rifornimento strategico durante la gara. Ci\u00f2 consentiva alle due vetture di partire con poco carburante e con gomme morbide, e quindi di essere molto veloci.\nGi\u00e0 nel corso del primo giro, sul rettilineo del \"Mistral\", Patrese prese la scia a Pironi e lo super\u00f2 portandosi in terza posizione. Un giro dopo, sempre al \"Mistral\", Patrese super\u00f2 anche Prost, installandosi al secondo posto. Anche il compagno di scuderia Piquet era velocissimo: super\u00f2 Pironi e raggiunse anche Prost, superandolo al 4\u00ba giro. La cavalcata delle due Brabham prosegu\u00ec nei giri seguenti: al giro 3 Patrese si port\u00f2 in testa, e gi\u00e0 al quinto giro Piquet conquistava la seconda posizione. Dietro rimanevano le due Renault, le due Ferrari. Il primo dei piloti con vettura a motore aspirato era Derek Daly, quinto, seguito da Niki Lauda e Bruno Giacomelli.\nLa gara di Patrese termin\u00f2 dopo soli otto giri, quando fu costretto al ritiro per un guasto al motore BMW. Il motore in fiamme rischiava di esplodere: il padovano decise di accostare e non tornare ai box per evitare peggiori conseguenze. L'incendio venne spento con fatica dai commissari.\nAl giro 11 Mauro Baldi, dell'Arrows, nel tentativo di passare Jochen Mass, per la diciottesima posizione, attacc\u00f2 alla \"Signes\": chiuso all'interno da Mass, le due vetture si toccarono e la March del tedesco si alz\u00f2 dal suolo, si ribalt\u00f2, e and\u00f2 a sbattere contro il \"guardrail\", finendo contro le reti, a pochi metri dal pubblico. La vettura di Baldi invece si ferm\u00f2 contro le reti di contenimento. Mass venne estratto con difficolt\u00e0 dalla vettura (da cui si sprigion\u00f2 un principio d'incendio), anche con l'aiuto di Baldi. Il tedesco riport\u00f2 piccole lesioni alle vertebre e concluse cos\u00ec, di fatto, la sua carriera in F1. Dodici persone, tra il pubblico, furono ferite in modo leggero.\nNelle retrovie perse posizioni Daly, che fin\u00ec fuori dalla zona dei punti, mentre si fece largo l'altro pilota della Williams Keke Rosberg, che infil\u00f2 Watson e Giacomelli, ponendosi al settimo posto. Al giro 17 il finlandese pass\u00f2 anche Lauda e entr\u00f2 in zona punti. L'austriaco si era fermato ai box per cambiare le gomme, ma trov\u00f2 sulla piazzola il compagno di scuderia Watson: costretto a ripartire rientr\u00f2 ai box un giro dopo, ormai staccato.\nLa scuderia di Bernie Ecclestone era pronta a effettuare il cambio gomme previsto per Piquet, ma al giro 24 anche la vettura del brasiliano dovette fermarsi per un guasto al motore. Torn\u00f2 cos\u00ec a condurre la coppia della Renault Arnoux-Prost, seguita da quella della Ferrari Pironi-Tambay.\nLa classifica rimaneva congelata quando, negli ultimi giri, dal muretto della Renault, veniva indicato ad Arnoux di lasciare strada a Prost, meglio piazzato nella classifica piloti. Arnoux per\u00f2 non lasci\u00f2 la posizione e vinse per la terza volta nel mondiale (l'ultima volta era accaduto nel Gran Premio del Sudafrica 1980, in quella che fu anche la decima vittoria per la Renault. Ai primi quattro posti si classificarono quattro piloti francesi. Un filotto simile, per una stessa nazione, non capitava dal Gran Premio di Gran Bretagna 1965, quando i primi cinque piloti della classifica erano stati britannici.\nLa BMW si consol\u00f2 col primo giro veloce conquistato come motorista.\nRisultati.\nI risultati del gran premio furono i seguenti:\nPolemiche dopo la gara.\nAl termine del gran premio Alain Prost, giunto secondo, accus\u00f2 il compagno di scuderia Ren\u00e9 Arnoux, che aveva vinto, di non aver rispettato quando deciso prima della gara, ovvero di favorirlo durante il gran premio, essendo Prost meglio posizionato nella classifica piloti. Arnoux ribatt\u00e9 che la sua vettura produceva forti vibrazioni alle ruote posteriori e che se si fosse fatto passare da Prost, avrebbe poi rischiato di essere sorpassato anche da altri piloti."}
{"id": "894445", "revid": "305248", "url": "https://it.wikipedia.org/wiki?curid=894445", "title": "Assedio di Calais (1346)", "text": "L'assedio di Calais fu posto dalle truppe inglesi alla citt\u00e0 costiera francese nel 1346, durante la guerra dei cent'anni.\nPremesse.\nDopo la vittoriosa battaglia di Cr\u00e9cy, che segn\u00f2 il culmine della prima grande scorreria inglese (\"chevauch\u00e9e\") della guerra, Edoardo III giunse infine sulla Manica, davanti a Calais, il 4 settembre 1346. Nonostante la vittoria, infatti, non era in grado di proseguire oltre la campagna e gli era necessario invece catturare un porto comodo e sicuro per assicurarsi una via di comunicazione con l'Inghilterra. La scelta di Calais come obiettivo \u00e8 stata spiegata con la posizione strategica della citt\u00e0, vicina alla costa inglese e al confine fiammingo (le Fiandre erano alleate di Edoardo); con la robustezza delle sue difese, che la rendevano una ben difendibile testa di ponte da cui lanciare nuove incursioni; con il disturbo che la sua flottiglia portava ai commerci anglo-fiamminghi e alle stesse coste delle Fiandre. Gli altri porti sulla costa settentrionale, sino in Normandia, si trovavano d'altra parte su un territorio gi\u00e0 sconvolto dal passaggio della guerra, ed avrebbero offerto quindi poche fonti di sostentamento ad un esercito in marcia, o peggio impegnato in un assedio; non da ultimo Edoardo probabilmente sperava che minacciando Calais avrebbe attirato nuovamente in campo aperto l'esercito francese, per infliggergli una sconfitta definitiva.\nL'assedio.\nCalais era tutt'altro che un obiettivo facile, sia per la natura del luogo, circondata com'era da dune di sabbia e da paludi, sia perch\u00e9 difesa da una forte guarnigione comandata da due valenti comandanti: il cavaliere borgognone Jean de Vienne e il balivo di Saint-Omer Enguerrand de Beaulo; conscia poi della propria importanza strategica, gi\u00e0 dal momento dello sbarco in Cotentin di Edoardo nel mese di luglio, la citt\u00e0 aveva iniziato ad accumulare scorte ed irrobustire le fortificazioni, chiedendo con insistenza al sovrano truppe di rinforzo per la guarnigione.\nNon potendo attaccare direttamente la citt\u00e0 (il terreno molle impediva la costruzione di grosse macchine d'assedio), gli inglesi dovettero contare sulla resa per fame, impegnandosi in quella che \u00e8 stata definita la \u00abpi\u00f9 vasta singola operazione militare intrapresa dall'Inghilterra sino all'epoca moderna\u00bb.\nCon uno sforzo logistico imponente per l'epoca, gli inglesi eressero i propri quartieri d'inverno ad ovest della citt\u00e0, nel luogo dove al principio del XVI secolo venne poi eretto Fort Nieulay; costruirono, secondo Froissart, un vero e proprio villaggio, che ebbe nome Villeneuve-le-Hardi, dotato di strade pavimentate, negozi, botteghe artigiane, e pure di un mercato due giorni a settimana. I rifornimenti, procurati in tutta l'Inghilterra da apposite squadre di agenti, giungevano per nave a Gravelines, sulla costa fiamminga, continuando poi via terra su carri.\nNon abbiamo dalle cronache dell'epoca dettagli circa le operazioni d'assedio di terra, che verosimilmente durante l'inverno 1346-1347 dovettero limitarsi ad azioni di sortita degli assediati e ad azioni di disturbo da parte delle guarnigioni delle fortezze circostanti dell'Artois e del Boulonnais. Dalla parte del mare le galee genovesi al servizio della Francia il 17 settembre catturarono 25 vascelli inglesi sotto gli occhi di Edoardo; fu per\u00f2 l'ultimo eclatante successo francese: con l'inverno le galee genovesi furono ritirate e poste in disarmo ad Abbeville, mentre il rafforzamento della flotta inglese e la costruzione di fortificazioni costiere rendevano sempre pi\u00f9 difficile l'accesso alla citt\u00e0 dal mare. Almeno due convogli riuscirono a forzare il blocco nei mesi di marzo e aprile, poi ogni tentativo fu vano dal mese di maggio, quando gli inglesi presero il forte di Risban, vi posero dei cannoni, e affondarono una nave all'imbocco del canale di entrata al porto.\nIn primavera Edoardo III riusc\u00ec ad ottenere dal Parlamento nuove truppe e finanziamenti, cosicch\u00e9 nell'estate gli assedianti erano oltre 30 000.\nFinch\u00e9 ebbe accesso al rifornimento via mare Calais pot\u00e9 resistere senza grosse difficolt\u00e0, quando per\u00f2 il blocco fu completo la citt\u00e0 pot\u00e9 sperare solo nell'aiuto esterno; Filippo VI nell'ottobre aveva ammassato truppe a Compi\u00e8gne in vista di un'azione congiunta con Davide II di Scozia, ma dopo la sconfitta dell'alleato a Durham, e i rovesci subiti sugli altri fronti (Guienna e Britannia), conged\u00f2 l'esercito per l'inverno, e scese nuovamente in campo solo nell'estate successiva, giungendo infine di fronte a Calais il 27 luglio 1347. Non os\u00f2 tuttavia attaccare subito il campo trincerato inglese, che poteva essere assalito solo per due vie, le altre essendo impraticabili: attraverso le dune che segnavano la costa, e tramite la strada che attraversava il fiume Hem al ponte di Nieulay; sulla riva del mare Edoardo aveva fatto tirare in secco alcune navi, guarnendole di uomini d'arme, arcieri ed balestrieri rendendole vere e proprie fortezze, mentre il ponte di Nieulay era tenuto da un forte contingente agli ordini del conte di Derby. Filippo, timoroso ad attaccare da una posizione di svantaggio, memore del disastro dell'anno prima, invi\u00f2 alcuni ambasciatori ad Edoardo proponendo uno scontro in campo aperto fra i due eserciti, ma Edoardo rifiut\u00f2 la proposta. Anche la trattativa, durata tre giorni, condotta da due inviati di papa Clemente VI, il vescovo di Frascati Annibaldo Gaetani di Ceccano, ed \u00c9tienne Aubert (poi Papa col nome di Innocenzo VI), non ebbe buon esito; Edoardo anzi approfitt\u00f2 del periodo di tregua per rinforzare le proprie difese e ricevere un rinforzo di 17 000 uomini dall'Inghilterra e dalla Lega anseatica. Fallito anche l'approccio diplomatico Filippo comprese di non avere possibilit\u00e0 di successo e si ritir\u00f2; il giorno successivo la citt\u00e0 in preda alla fame si arrese.\nPare che inizialmente Edoardo III avesse intenzione, per la rabbia di essere stato costretto ad un cos\u00ec lungo assedio, di passare per le armi o prendere in ostaggio (a seconda del censo) l'intera popolazione della citt\u00e0; si risolse a pi\u00f9 miti consigli in un secondo tempo, esigendo che sei cittadini, i borghesi pi\u00f9 in vista della citt\u00e0, si presentassero a lui in camicia e con un cappio attorno al collo, per essere giustiziati. I sei ebbero poi risparmiata la vita per intercessione della regina consorte Filippa di Hainaut.\nIl famoso episodio potrebbe tuttavia non essere realmente avvenuto in quanto non tutte le cronache lo riportano, pur avendo l'assedio di Calais sollevato un interesse altissimo in tutta l'Europa: l'inglese Geoffrey le Baker descrive una cerimonia di resa pi\u00f9 sommessa, al termine della quale 15 cavalieri agli ordini di Jean de Vienne (tra cui il futuro maresciallo di Francia Arnoul d'Audrehem), e molti borghesi partirono per l'Inghilterra trattati con tutti i riguardi; la \"Chronique de Saint-Omer\" riferisce invece che il gruppo di ostaggi in camicia era composto da cinque persone, tra cui lo stesso Jean de Vienne, due borghesi e due cavalieri. Non \u00e8 da escludersi, ritiene la storiografia contemporanea, che si sia trattato di un'abile mossa propagandistica di Edoardo a beneficio degli amici (il Parlamento inglese, da cui il sovrano inglese dipendeva per i finanziamenti alle sue campagne, che ne poteva lodare la magnanimit\u00e0), e dei nemici (i francesi, che ne dovevano temere l'augusta collera).\nConseguenze.\nTutta la popolazione fu costretta a lasciare la citt\u00e0 per essere sostituita da coloni inglesi, in gran parte soldati di guarnigione e rispettive famiglie (circa un migliaio); Calais, considerata inespugnabile per la nuova cerchia di mura di cui fu dotata, divenne un vero e proprio lembo d'Inghilterra sul continente europeo per oltre due secoli, soggetta alla diocesi di Canterbury per gli affari religiosi, e base logistica, militare e commerciale importantissima per gli interessi della Corona inglese."}
{"id": "894448", "revid": "486946", "url": "https://it.wikipedia.org/wiki?curid=894448", "title": "Repubblica Socialista Federale Jugoslava", "text": ""}
{"id": "894449", "revid": "767487", "url": "https://it.wikipedia.org/wiki?curid=894449", "title": "Cam Pipes", "text": "Pipes \u00e8 entrato nella band nel 2001: inizialmente la sua doveva essere solo una collaborazione per l'EP \"Sect of the White Worm\", ma i risultati furono tali che la band gli chiese subito di entrare in pianta stabile."}
{"id": "894453", "revid": "486946", "url": "https://it.wikipedia.org/wiki?curid=894453", "title": "Ex-Jugoslavia", "text": ""}
{"id": "894456", "revid": "287204", "url": "https://it.wikipedia.org/wiki?curid=894456", "title": "341 (disambigua)", "text": ""}
{"id": "894458", "revid": "287204", "url": "https://it.wikipedia.org/wiki?curid=894458", "title": "342 (disambigua)", "text": ""}
{"id": "894461", "revid": "287204", "url": "https://it.wikipedia.org/wiki?curid=894461", "title": "Gidon Kremer", "text": "Biografia.\nNato in Lettonia da genitori di origine tedesca, ebrei, inizia lo studio del violino con suo padre Markus e suo nonno Karl Br\u00fcckner (entrambi violinisti professionisti) a 4 anni e poi continua con Voldem\u0101rs A. St\u016bresteps al Conservatorio di Riga, per poi perfezionarsi con David Oistrakh e il suo assistente Pjotr Bondarenko al Conservatorio \u010cajkovskij di Mosca dal 1965 al 1973. Nel 1967 vince il terzo premio al Concorso musicale Internazionale Regina Elisabetta del Belgio a Bruxelles, nel 1969 il secondo premio al \"Concours Musical International de Montr\u00e9al\", sempre nel 1969 il primo premio al Concorso Paganini di Genova e nel 1970 il primo premio del Concorso internazionale \u010cajkovskij a Mosca.\nNel novembre 1970 presso il Musikverein di Vienna interpreta il Concerto di Elgar con Thomas Schippers e i Wiener Symphoniker. Nella stagione 1970-71 Kremer ha la possibilit\u00e0 di suonare a Vienna e a Budapest con l'Orchestra della Radio-televisione ungherese sotto la direzione di Ojstrakh. I successivi concerti di Kremer in occidente hanno luogo nel 1972 in Austria, nel 1975 in Germania, seguiti dalla partecipazione al Festival di Salisburgo nel 1976, e da una breve tourn\u00e9e negli Stati Uniti con il concerto iniziale del 14 gennaio 1977 all'Avery Fisher Hall di New York.\nFino al 1977 \u00e8 stato sposato con Elena Bashkirova.\nNel 1981, Kremer crea un festival di musica da camera a Lockenhaus, in Austria, basato su una programmazione di opere non convenzionali; dal 1992, il festival \u00e8 conosciuto come \"Kremerata Musica\". Nel 1996 Kremer fonda l'orchestra da camera \"Kremerata Baltica\", composta da giovani musicisti dei Paesi baltici. Ricopre il ruolo di direttore artistico del festival \"Art Projekt 92\" di Monaco e del festival d'estate di Gstaad (Svizzera).\nGidon Kremer \u00e8 uno dei pi\u00f9 grandi violinisti dei decenni a cavallo tra XX e XXI secolo. L'originalit\u00e0, la tecnica e la profondit\u00e0 interpretativa delle sue esecuzioni fanno di lui una delle pi\u00f9 brillanti personalit\u00e0 della musica classica. Kremer \u00e8 conosciuto per il suo vasto repertorio, che va da Antonio Vivaldi o Bach fino ai principali autori contemporanei. Di riferimento sono sue esecuzioni di autori come Astor Piazzolla, Philip Glass, Vladimir Martynov, Alfred Schnittke, Lera Auerbach, Arvo P\u00e4rt, Roberto Carnevale e John Adams.\nFra i diversi compositori che gli hanno dedicato delle opere, si possono citare Sofia Gubaidulina (\"Offertorium\") e Luigi Nono (\"La lontananza nostalgica utopica futura\"). In merito a \"La lontananza nostalgica utopica futura. Madrigale per pi\u00f9 \"caminantes\" con Gidon Kremer\", per violino solo e 8 nastri magnetici (1988), Nono registr\u00f2 per alcune ore le improvvisazioni di Gidon Kremer, e basandosi su questo e altro materiale rielaborato elettronicamente presso lo \"Experimentalstudio\" di Friburgo, prepar\u00f2 otto piste magnetiche. Nella sala ove si svolge l'esecuzione sono posti otto altoparlanti, che diffondono tali canali preregistrati, e sei leggii sui quali si trovano le sei parti scritte da Nono per il violino solista. Al violinista \u00e8 accordata una considerevole discrezionalit\u00e0 nello scegliere i tempi, le pause tra una sezione e l'altra, e la stessa posizione da cui suonare: egli si deve infatti muovere da un legg\u00eco all'altro ed \u00e8 lui a determinare come e dove il suono del suo violino interagisce con le tracce preregistrate.\nSi \u00e8 esibito, tra gli altri, con Martha Argerich, Krystian Zimerman, Mischa Ma\u00efsky, Keith Jarrett, Yo-Yo Ma, Kim Kashkashian, Valery Afanassiev, Oleg Maisenberg, Vadim Sakharov, Khatia Buniatishvili. Le sue performance con le pi\u00f9 importanti orchestre del mondo e i pi\u00f9 grandi direttori, come Leonard Bernstein, Riccardo Muti, Claudio Abbado, Lorin Maazel, Herbert von Karajan, Nikolaus Harnoncourt, Seiji Ozawa fanno parte dei momenti pi\u00f9 eclatanti della musica degli ultimi 30 anni. Nel 2008 si \u00e8 esibito con il duo Igudesman and Joo nello spettacolo A little nightmare music, uno show basato su un uso poco ortodosso di pianoforte e violino, dimostrando un pregevole senso dell'umorismo.\nLa sua vasta discografia \u00e8 principalmente per l'etichetta Deutsche Grammophon, per la quale incide dal 1978, ma ha inciso anche per Melodiya, Philips, Decca, Eurodisc, Rca, EMI, Ecm Records, Teldec, Chant Du Monde, Hungaroton, Philips Classics.\nNel 1983 Kremer ha interpretato il ruolo di Paganini in due scene del film \"Fr\u00fchlingssinfonie\" (\"Sinfonia di Primavera\") del regista tedesco Peter Schamoni. Nel 1997 ha preso parte al documentario musicale \"Paganini's Daemon. A most enduring legend\", del regista Christopher Nupen.\nNella sua carriera ha utilizzato diversi violini: in Unione Sovietica ha usato un Giovanni Battista Guadagnini, appartenuto a suo nonno; dal 1979 al 1988 un Antonio Stradivari del 1734, soprannominato \"Baron Feilitzsch-Heermann\"; dal 1988 al 2006 un Giuseppe Guarneri del Ges\u00f9 del 1730c, soprannominato \"David-Payne\"; dal 2006 suona su un violino Nicola Amati del 1641, soprannominato \"Hambourg\"."}
{"id": "894462", "revid": "547034", "url": "https://it.wikipedia.org/wiki?curid=894462", "title": "Gran Premio di Gran Bretagna 1982", "text": "Il Gran Premio di Gran Bretagna 1982 \u00e8 stata la decima prova della stagione 1982 del Campionato mondiale di Formula 1. Si \u00e8 corsa domenica 18 luglio 1982 sul Circuito di Brands Hatch. La gara \u00e8 stata vinta dall'austriaco Niki Lauda su McLaren-Ford Cosworth; per il vincitore si tratt\u00f2 del diciannovesimo successo nel mondiale. Ha preceduto sul traguardo i francesi Didier Pironi e Patrick Tambay, entrambi su Ferrari. Per Tambay si tratt\u00f2 del primo podio in una gara del mondiale di Formula 1.\nIl gran premio \u00e8 stato premiato col Race Promoters' Trophy quale gara meglio organizzata nella stagione.\nVigilia.\nAspetti tecnici.\nIn questa occasione la Ligier affid\u00f2 nuovamente la JS19 a Jacques Laffite, che la utilizz\u00f2 non solo in prova, ma anche in gara. La Lotus present\u00f2 una nuova sospensione anteriore sulla vettura affidata a Elio De Angelis.\nLa Brabham present\u00f2 una vettura in cui era modificata la posizione del bocchettone per il caricamento della benzina: tale soluzione consentiva un'erogazione del carburante pi\u00f9 rapida. La casa inglese intendeva cos\u00ec effettuare un rifornimento in gara, che avrebbe consentito alle monoposto di partire con soli 60\u00a0kg di carburante, contro i 180-220 delle altre monoposto. Il tempo, necessario per l'effettuazione del rifornimento, era stimato attorno ai 12-14 secondi.\nAspetti sportivi.\nNella solita alternanza tra circuiti, che caratterizzava la scelta della sede del Gran Premio di Gran Bretagna, nel 1982 la gara venne ospitata dal Circuito di Brands Hatch, per la decima volta nella storia del mondiale.\nLa Commissione Sportiva Automobilistica Italiana, da questa gara, invi\u00f2 un medico per seguire i piloti italiani. L'incaricato era il dottor Bertoletti.\nLo spagnolo Emilio de Villota abbandon\u00f2 l'impegno in Formula 1, per la scarsa competitivit\u00e0 della vettura March a sua disposizione, tanto che chiese i danni alla scuderia per violazione delle clausole contrattuali. La casa britannica prosegu\u00ec cos\u00ec a schierare solo due vetture.\nNigel Mansell torn\u00f2, dopo un gran premio d'assenza, dovuta a problemi fisici, al volante della Lotus, in luogo del collaudatore Roberto Moreno.\nQualifiche.\nResoconto.\nNella prima giornata di prove il tempo migliore fu di Keke Rosberg su Williams-Ford Cosworth, l'unico a scendere sotto il muro del minuto e dieci: il finlandese precedette Didier Pironi e Nelson Piquet. La classifica era dominata da vetture gommate Goodyear; la prima vettura gommata dalla Michelin era la McLaren di Niki Lauda, settima.\nNelle libere del sabato Bruno Giacomelli dell'Alfa Romeo usc\u00ec, ad alta velocit\u00e0 alla \"Hawthorne Bend\": l'auto fu distrutta ma il pilota rimase illeso. Nelle prove ufficiali nessuno fu capace di battare il tempo ottenuto da Rosberg, che cos\u00ec conquist\u00f2 la sua prima \"pole position\" nel mondiale di F1, dopo 44 gare disputate. Fu il sessantatreesimo pilota diverso a ottenere questo risultato nella storia del campionato. Si inser\u00ec in prima fila Riccardo Patrese, mentre in seconda fila l'altro pilota della Brabham Nelson Piquet riusc\u00ec a precedere Didier Pironi.\nRosberg fu il secondo pilota della stagione a riuscire a ottenere una \"pole\" senza utilizzare una vettura a motore turbo, dopo quella ottenuta da Andrea De Cesaris nel Gran Premio di Long Beach.\nRisultati.\nI risultati delle qualifiche furono i seguenti:\nGara.\nResoconto.\nAl momento del giro di ricognizione la Williams del \"poleman\" Keke Rosberg rimase ferma a causa di un problema all'alimentazione; i meccanici riuscirono a farlo ripartire, a spinta, ma fu costretto a prendere il via dal fondo della griglia.\nAl via Riccardo Patrese, in prima fila, non riusc\u00ec a partire: il padovano alz\u00f2 un braccio per segnalare il problema, Didier Pironi riusc\u00ec ad evitarlo, ma Ren\u00e9 Arnoux, che lo vide all'ultimo momento, e tampon\u00f2 la Brabham ferma; entrambi finirono fuori pista. Una ruota, staccatasi, dalla Renault di Arnoux, attravers\u00f2 la pista e venne urtata dalla Toleman di Teo Fabi: tutti e tre piloti furono costretti al ritiro. Nelson Piquet prendeva cos\u00ec il comando della corsa seguito da Niki Lauda, Didier Pironi, Elio De Angelis, Michele Alboreto e Andrea De Cesaris.\nAl terzo giro, all'entrata, della curva \"Hawthorn\" Jean-Pierre Jarier e Chico Serra si toccarono; la Fittipaldi del brasiliano si ribalt\u00f2 e fin\u00ec ribaltandosi e prendendo fuoco, mentre John Watson, costretto a passare sull'erba, and\u00f2 in testacoda e si ritir\u00f2. Serra venne immediatamente soccorso e non sub\u00ec gravi danni fisici.\nLa gara continu\u00f2 con Piquet al comando fino al decimo giro, quando fu costretto al ritiro per un problema di alimentazione; la Brabham non pot\u00e9 cos\u00ec implementare la strategia di rifornimento carburante in gara.\nNello stesso giro Derek Daly pass\u00f2 De Angelis ponendosi cos\u00ec al terzo posto, alle spalle di Lauda e Pironi. Dalle retrovie Derek Warwick della Toleman fu protagonista di una grande rimonta: decimo al fine del primo giro, scal\u00f2 sesto gi\u00e0 al giro 6, mentre al giro 12 pass\u00f2 anche De Angelis e al giro 18 Daly. L'inglese tallon\u00f2 poi Pironi per tre giri, poi tent\u00f2 l'attacco alla \"Druids Bend\" ma Pironi lo chiuse. Il giro dopo, sul rettilineo d'arrivo, Warwick riusc\u00ec a prendere la scia di Pironi e lo super\u00f2 alla frenata della \"Paddock Hill Bend\" portandosi in seconda posizione. L'inglese continu\u00f2 a spingere e inizi\u00f2 a rimontare su Lauda, ma al quarantesimo giro rientr\u00f2 ai box, ritirandosi per una rottura del semiasse.\nLauda comandava ora su Pironi, De Angelis, De Cesaris e Patrick Tambay. Il francese pass\u00f2 al giro 47 De Cesaris, che cedette poi una posizione a Daly. Dodici giri dopo anche Alain Prost super\u00f2 il pilota dell'Alfa Romeo. La gara del pilota romano si chiuse al giro 66 per un problema elettrico.\nNegli ultimi giri Elio De Angelis si avvicin\u00f2 a Pironi, ma i problemi di alimentazione della Lotus ne impedirono l'attacco; anzi, al penultimo passaggio il pilota italiano venne passato da Tambay.\nNiki Lauda conquist\u00f2 il suo diciannovesimo trionfo iridato, davanti alle due Ferrari: per Tambay si tratt\u00f2 del primo podio nel mondiale. Brian Henton, della Tyrrell, conquist\u00f2 il suo primo e unico giro veloce in gara. Per la sua scuderia fu il primo gpv dal GP degli USA Est 1977.\nRisultati.\nI risultati del gran premio furono i seguenti:"}
{"id": "894463", "revid": "287204", "url": "https://it.wikipedia.org/wiki?curid=894463", "title": "343 (disambigua)", "text": ""}
{"id": "894465", "revid": "2130303", "url": "https://it.wikipedia.org/wiki?curid=894465", "title": "Santuario di Nostra Signora del Suffragio", "text": "Il santuario di Nostra Signora del Suffragio \u00e8 un luogo di culto cattolico situato nel comune di Recco, in piazzetta Nostra Signora del Suffragio, nella citt\u00e0 metropolitana di Genova.\nStoria.\nIl santuario mariano, dedicato alla Madonna del Suffragio, fu edificato nella met\u00e0 del XVIII secolo lungo la strada che dal comune recchese sale ad Uscio (oggi strada provinciale 333). Anticamente dove oggi sorge l'attuale santuario fu edificato tempo addietro un antico oratorio, intitolato dapprima a san Martino poi a san Michele Arcangelo.\nDopo la costruzione della chiesa essa fu aggregata alla Confraternita del Suffragio di Roma nel 1710 - avendo cos\u00ec la propria definitiva intitolazione - ed ereditandone anche le relative indulgenze. Nel 1776 fu dichiarata santuario. Oggi il santuario appare quasi soffocato dalla massiccia edificazione urbanistica circostante e sembra quasi che solo l'alto e sproporzionato campanile riesca a segnalarne la presenza.\nDescrizione.\nL'interno \u00e8 costituito da un'unica navata, costruita in stile barocco. La chiesa sub\u00ec gravi danni durante i bombardamenti degli Alleati nel 1943 e nel 1944 che causarono tra l'altro la quasi totale distruzione della cittadina, specie il viadotto ferroviario. All'interno sono presenti notevoli stucchi sulle pareti - anch'essi danneggiati dalle bombe - datati al 1771 e rappresentanti l'Assunta e soggetti biblici quali la \"Rebecca al pozzo\" e il \"Trono di Davide\". Sono rappresentate inoltre scene storiche anch'esse simboliche come il \"Concilio di Nicea\", la \"Traslazione della Santa Casa di Loreto\" e l\"'Adorazione della rosa mistica\").\nAltri stucchi policromi raffigurano i dodici Misteri della vita della Vergine Maria, sostituendo le tradizionali stazioni della \"Via Crucis\". La statua collocata sopra l'altare \u00e8 dedicata alla Madonna e ritenuta di provenienza bizantina, bench\u00e9 i vari strati di vernice che la ricoprono ne rendano difficoltosa la lettura. La scultura, ritratta con in braccio il Bambino Ges\u00f9 e un ramo dorato da cui sboccia una rosa nella mano sinistra, fu rivestita nel XVII secolo con panni preziosi."}
{"id": "894466", "revid": "287204", "url": "https://it.wikipedia.org/wiki?curid=894466", "title": "344 (disambigua)", "text": ""}
{"id": "894467", "revid": "287204", "url": "https://it.wikipedia.org/wiki?curid=894467", "title": "345 (disambigua)", "text": ""}
{"id": "894469", "revid": "287204", "url": "https://it.wikipedia.org/wiki?curid=894469", "title": "346 (disambigua)", "text": ""}
{"id": "894470", "revid": "287204", "url": "https://it.wikipedia.org/wiki?curid=894470", "title": "347 (disambigua)", "text": ""}
{"id": "894471", "revid": "44638", "url": "https://it.wikipedia.org/wiki?curid=894471", "title": "Alessandro de Pol", "text": ""}
{"id": "894473", "revid": "287204", "url": "https://it.wikipedia.org/wiki?curid=894473", "title": "348 (disambigua)", "text": ""}
{"id": "894475", "revid": "287204", "url": "https://it.wikipedia.org/wiki?curid=894475", "title": "349 (disambigua)", "text": ""}
{"id": "894477", "revid": "287204", "url": "https://it.wikipedia.org/wiki?curid=894477", "title": "350 (disambigua)", "text": ""}
{"id": "894478", "revid": "287204", "url": "https://it.wikipedia.org/wiki?curid=894478", "title": "351 (disambigua)", "text": ""}
{"id": "894479", "revid": "287204", "url": "https://it.wikipedia.org/wiki?curid=894479", "title": "352 (disambigua)", "text": ""}
{"id": "894481", "revid": "38275", "url": "https://it.wikipedia.org/wiki?curid=894481", "title": "Movimento dei Paesi Non Allineati", "text": ""}
{"id": "894482", "revid": "5245", "url": "https://it.wikipedia.org/wiki?curid=894482", "title": "Beleriand Orientale", "text": ""}
{"id": "894483", "revid": "5245", "url": "https://it.wikipedia.org/wiki?curid=894483", "title": "Beleriand Occidentale", "text": ""}
{"id": "894484", "revid": "287204", "url": "https://it.wikipedia.org/wiki?curid=894484", "title": "353 (disambigua)", "text": ""}
{"id": "894485", "revid": "287204", "url": "https://it.wikipedia.org/wiki?curid=894485", "title": "354 (disambigua)", "text": ""}
{"id": "894486", "revid": "1433186", "url": "https://it.wikipedia.org/wiki?curid=894486", "title": "Salinas (Porto Rico)", "text": "Salinas \u00e8 una citt\u00e0 di Porto Rico situata sulla costa meridionale dell'isola. L'area comunale confina a nord con Aibonito e Cayey, a est con Guayama e a ovest con Santa Isabel e Coamo. \u00c8 bagnata a sud dalle acque del Mar dei Caraibi. Il comune, che fu fondato nel 1851, oggi conta una popolazione di oltre 30.000 abitanti ed \u00e8 suddiviso in 8 circoscrizioni (\"barrios\")."}
{"id": "894487", "revid": "1305772", "url": "https://it.wikipedia.org/wiki?curid=894487", "title": "Distretti della Germania", "text": ""}
{"id": "894488", "revid": "287204", "url": "https://it.wikipedia.org/wiki?curid=894488", "title": "355 (disambigua)", "text": ""}
{"id": "894489", "revid": "339392", "url": "https://it.wikipedia.org/wiki?curid=894489", "title": "Landkreis", "text": ""}
{"id": "894493", "revid": "287204", "url": "https://it.wikipedia.org/wiki?curid=894493", "title": "356 (disambigua)", "text": ""}
{"id": "894494", "revid": "287204", "url": "https://it.wikipedia.org/wiki?curid=894494", "title": "357 (disambigua)", "text": ""}
{"id": "894495", "revid": "1310927", "url": "https://it.wikipedia.org/wiki?curid=894495", "title": "Sapekhburto K'lubi Dinamo Tbilisi", "text": "Il Sapekhburto K'lubi Dinamo Tbilisi (), meglio noto come Dinamo Tbilisi, \u00e8 una societ\u00e0 polisportiva georgiana con sede nella capitale Tbilisi, conosciuta soprattutto per la sua sezione calcistica. Milita nella Erovnuli Liga, massima serie del campionato georgiano di calcio.\nFondata nel 1925, la squadra ebbe tra le proprie file anche il politico nonch\u00e9 capo dei servizi segreti sovietici Lavrentij Pavlovi\u010d Berija, che gioc\u00f2 qualche partita come centrocampista.\nLa Dinamo Tbilisi \u00e8 stata una delle pi\u00f9 forti compagini nell'era sovietica, quando il club era parte della Societ\u00e0 Sportiva dell'Unione di tutte le Dinamo; il pi\u00f9 importante successo nelle coppe europee fu la vittoria in Coppa delle Coppe nel 1981, con il successo sul Carl Zeiss Jena, squadra della Germania Est, per 2-1 nella finale di D\u00fcsseldorf.\nProbabilmente la pi\u00f9 celebre vittoria nella storia della Dinamo fu il 3-0 sul Liverpool il 3 ottobre 1979, nel primo turno della Coppa dei Campioni.\nStoria.\nGli inizi: gli anni venti.\nLa storia della Dinamo Tbilisi cominci\u00f2 nell'autunno 1925 quando la societ\u00e0 sportiva Dinamo decise di aprire una sezione calcio, in un'epoca in cui il calcio stava diventando gradualmente uno degli sport pi\u00f9 popolari del mondo.\nNel 1927, la Dinamo Tbilisi inaugur\u00f2 il proprio settore giovanile, la \"Norchi Dinamoeli\" (giovane Dinamo). Il settore giovanile forn\u00ec alla Dinamo Tbilisi molti giocatori di talento, inclusi il primo portiere che disput\u00f2 con la Dinamo il campionato sovietico, il primo capitano (Shota Savgulidze), difensore (Mikhail Minaev), attaccante (Vladimer Berdzenishvili) ed altri giocatori di spicco.\nNei primi anni le societ\u00e0 della Georgia non disputavano alcun campionato ufficiale, ma solo amichevoli tra di loro. Il primo incontro fu disputato con gli azeri del Dinamo Baku il 26 gennaio 1926, con la sconfitta per 1\u20130. La Dinamo team schier\u00f2 in campo in quell'occasione: L. Gvenetadze, G. Devnozashvili, M. Blackman, I. Foidorov, N. Anakin, A. Gonel, A. Pivovarov, O. Goldobin, A. Galperin, S. Maslenikov, V. Tsomaia.\nTre giorni dopo, la Dinamo sconfisse gli azeri del \"Progress\" per 3\u20130.\nNonostante i loro successi raggiunti a met\u00e0 degli anni trenta, la federazione calcistica sovietica colloc\u00f2 la FC Dinamo Tbilisi in cadetteria invece che in massima serie. La Dinamo continu\u00f2 ad ottenere taluni buoni successi anche contro formazioni blasonate, come dimostr\u00f2 una vittoria per 9\u20135 a Tbilisi contro una delle migliori squadre del campionato sovietico, la Dinamo Mosca. Successivamente sconfissero la Dinamo Leningrado per 3\u20132, vincendo 5 partite su 6 e un pareggio contro lo Stalinec Mosca. Ci\u00f2 fu sufficiente per raggiungere la promozione in massima serie.\nLa II Guerra Mondiale: gli anni trenta e quaranta.\nIl secondo campionato cominci\u00f2 nell'autunno 1936. Da allora la Dinamo ha disputato 1424 partite nel campionato sovietico. Il primo incontro fu contro la Dinamo Kiev e termin\u00f2 2\u20132, con reti di Nikolas Somov e Boris Paichadze. La formazione che scese in campo era: A. Dorokhov, S. Shavgulidze (E. Nikolaishvili), B. Berdzenishvili, N. Anakin, V. Jorbenadze, G. Gagua, I. Panin, M. Berdzenishvili, B. Paichadze, M. Aslamazov e N. Somov.\nLa prima vittoria nel campionato sovietico avvenne nella partita contro lo Spartak Mosca il 25 settembre con il gol della vittoria siglato da Mikheil Berdzenishvili. La Dinamo termin\u00f2 il campionato al 3\u00ba posto, lottando per il titolo, che per\u00f2 sfum\u00f2 dopo una sconfitta per 2\u20133 contro il Krasnaia Zaria Leningrado. Nella stessa stagione, battendo a Mosca lo Spartak per 6\u20133 nella semifinale, si qualific\u00f2 alla finale della Coppa dell'URSS, perdendola per\u00f2 per 0\u20132 contro il Lokomotiv Mosca. Il loro primo incontro internazionale fu disputato contro gli spagnoli del Baskonia nel 1937, e fu perso per 0\u20132.\nNegli anni trenta e quaranta, la Dinamo era una delle squadre pi\u00f9 competitive del campionato sovietico, anche se non riusc\u00ec mai a vincere il campionato. Erano perci\u00f2 spesso noti con l'appellativo di \"campioni senza corona\". La formazione tipo di quegli anni era: S. Shavgulidze, A. Dorokhov, S. Shudra, B. Frolov, M. Berdzenishvili, A. Kiknadze, V. Panjukov, V. Berezhnoi, G. Gagua, V. Jorbenadze, G. Jejelava.\nAnni cinquanta.\nNegli anni cinquanta, la squadra era condotta da Avtandil Ghoghoberidze che trascorse 14 anni con la Dinamo. Detiene tuttora il record delle partite disputate e delle reti segnate con la Dinamo, con 341 partite e 127 gol. Nello stesso periodo, i seguenti giocatori militarono nella Dinamo: G. Antadze, V. Marghania, N. Dziapshipa, M. Minaev, A. Zazroev, V. Eloshvili, A. Chkuaseli.\nIl club fin\u00ec poi per essere allenato da Andro Zhordania, che si rivel\u00f2 essere uno degli allenatori pi\u00f9 importanti della storia del club. Il suo periodo alla guida della squadra, cominciato alla fine degli anni cinquanta, coincise con un miglioramento dei risultati della squadra, che prepar\u00f2 il campo con i primi successi importanti raggiunti con lui alla guida della squadra. La FC Dinamo gli ha intitolato in suo onore un campo di allenamento.\nPrimi successi nel campionato sovietico: gli anni sessanta.\nIl primo successo importante del club giunse nel 1964 allorch\u00e9 la Dinamo vinse il campionato sovietico, rimanendo imbattuta nelle ultime quindici giornate. Essendo la Dinamo in testa alla classifica a pari punti con la Torpedo Mosca, fu necessario uno spareggio per l'assegnazione del titolo svoltosi a Tashkent, Uzbekistan, che la Dinamo si aggiudic\u00f2 per 4\u20131. I sostenitori georgiani del club celebrarono la vittoria chiamando la loro squadra \"ragazzi d'oro\".\nLa formazione tipo della squadra Campione dell'URSS 1964 era: S. Kotrikadze, B. Sichinava, G. Petriashvili, J. Zeinklishvili, G. Tskhovrebov, V. Rekhviashvili, G. Sichinava, S. Iamanidze, S. Metreveli, V. Barkaia, M. Meskhi, I. Datunashvili, A. Apshiev. Allenatore: Gavril Kachalin.\nAlla fine degli anni sessanta e all'inizio degli anni settanta, la squadra fu ulteriormente rinforzata con l'ingaggio di giocatori del calibro di Mikheil Meskhi, Slava Metreveli, il capitano della nazionale sovietica Murtaz Khurtsilava, Revaz Dzodzuashvili, Kakhi Asatiani, Gocha Gavasheli, Guram Petriashvili, Piruz Kanteladze e i fratelli Nodia.\nSuccessi in Europa: gli anni settanta.\nL'esordio della Dinamo nelle coppe europee avvenne nel 1972 allorch\u00e9 incontr\u00f2 in Coppa UEFA gli olandesi del . La Dinamo vinse per 3-2, grazie a una doppietta di Givi Nodia e a una rete di David Kipiani. La formazione scesa in campo era: D. Gogia, R. Dzodzuashvili, V. Chelidze, M. Khurtsilava, S. Khinchagashvili, G. Petriashvili, M. Machaidze, K. Asatiani, V. Gutsaev, L. Nodia, G. Nodia, D. Kipiani.\nNel 1976, il club ingaggi\u00f2 come allenatore Nodar Akhalkatsi (che sarebbe diventato in seguito Presidente della federazione calcistica georgiana): sotto la sua guida, il club ottenne i suoi pi\u00f9 grandi successi, guadagnandosi l'epiteto di \"Grande Squadra\" tra il 1976 e il 1982.\nIn questo periodo, la Dinamo vinse la Coppa dell'URSS nel 1976, battendo in finale l'Ararat Erevan (Armenia) per 3\u20130 con reti di David Kipiani, Piruz Kanteladze (rigore) e Revaz Chelebadze. La squadra biss\u00f2 il successo nel 1979 vincendo la sua seconda Coppa dell'URSS grazie a una vittoria ai rigori contro la Dinamo Mosca (5\u20134 dcr). Nel 1978 vinsero inoltre il campionato sovietico per la seconda volta. In virt\u00f9 di questo successo, nel 1979 il club esord\u00ec in Coppa dei Campioni, eliminando al primo turno addirittura il (Inghilterra) ma furono eliminati al turno successivo dall' (Germania Ovest).\nGli ultimi anni sovietici: gli anni ottanta.\nIl picco della storia del Dinamo fu toccato il 13 maggio 1981 allorch\u00e9, sconfiggendo il FC Carl Zeiss Jena nella Finale di Coppa delle Coppe 1980-1981 per 2-1 a D\u00fcsseldorf, vinse il suo primo alloro europeo, la Coppa delle Coppe UEFA. I gol decisivi furono siglati da Vitaly Daraselia e Vladimir Gutsaev.\nDopo aver raggiunto nel 1982 la semifinale di Coppa delle Coppe, venendo per\u00f2 eliminata, dal 1983 il club cominci\u00f2 a declinare, con prestazioni al di sotto delle aspettative sia in campionato che nelle Coppe. Dal 1983 al 1989 il club riusc\u00ec a qualificarsi solo una volta alle competizioni UEFA.\nLa Dinamo Tbilisi disput\u00f2 il suo ultimo incontro nel campionato sovietico il 27 ottobre 1989 contro la , pareggiando 2-2.\nNel campionato georgiano: gli anni novanta e duemila.\nNel 1990 la federazione calcistica georgiana si stacc\u00f2 da quella sovietica, e le squadre georgiane, invece di disputare il campionato sovietico, si iscrissero al neoistituito campionato georgiano.\nIl club disput\u00f2 il suo primo incontro nel campionato georgiano contro il Kolkheti Poti il 30 marzo 1990, perdendo per 0-1. Nonostante la sconfitta all'esordio, in quell'anno il club riusc\u00ec a vincere il suo primo campionato georgiano. Il club continu\u00f2 a dominare il campionato anche negli anni successivi, vincendo dieci campionati di seguito dal 1990 al 1999.\nNel 1993 la Dinamo centr\u00f2 il suo [primo \"double\", aggiudicandosi sia campionato che coppa nazionale. Nel 1993 esord\u00ec nelle coppe europee come rappresentante della Georgia indipendente. La Dinamo vinse all'andata contro il Linfield per 2-1, con reti di Shota Arveladze e Gela Inalishvili, e pareggi\u00f2 1-1 il ritorno a Belfast. Tuttavia, a causa di sospetti di combine nei due suddetti incontri, il club fu squalificato dal torneo ed escluso dalle competizioni UEFA per due anni.\nIn seguito alla migrazione dei giocatori pi\u00f9 importanti in Europa occidentale, la Dinamo attravers\u00f2 un periodo di crisi di risultati, ponendo temporaneamente fine al suo dominio incontrastato in campionato e coppa nazionale.\nAll'inizio degli anni 2000, l'uomo di affari Badri Patarkatsishvili acquist\u00f2 la Dinamo Tbilisi, rinforzandolo. Nel 2003 il club centr\u00f2 il double, vincendo il campionato e la coppa nazionale.\nNel 2004 la Dinamo vinse di nuovo la Coppa nazionale e, sotto la guida dell'allenatore croato Ivo \u0160u\u0161ak, vinse la Coppa dei Campioni della CSI a Mosca contro lo Skonto (3-1). Partecip\u00f2 diverse volte anche alle Coppe europee, senza per\u00f2 ottenere risultati di rilievo.\nNel 2005 e nel 2008 vinse anche il campionato georgiano. Nella stagione 2012-13 la Dinamo conquista il suo 14\u00ba titolo nazionale con due giornate di anticipo rispetto alla conclusione del campionato e la sua decima Coppa nazionale.\nNella stagione successiva (2013-14) la Dinamo vince nuovamente il titolo nazionale. Dopo un terzo posto nel campionato seguente, si laurea campione per la sedicesima volta nella stagione 2015-16. Quattro anni dopo vince il diciassettesimo titolo.\nStatistiche.\nStatistiche nelle competizioni UEFA.\nTabella aggiornata alla stagione 2018-2019.\nOrganico.\nRosa 2020.\n\"Aggiornata al 14 ottobre 2020.\""}
{"id": "894497", "revid": "287204", "url": "https://it.wikipedia.org/wiki?curid=894497", "title": "358 (disambigua)", "text": ""}
{"id": "894499", "revid": "544909", "url": "https://it.wikipedia.org/wiki?curid=894499", "title": "Ferrovia Trento\u2013Mal\u00e8", "text": ""}
{"id": "894500", "revid": "287204", "url": "https://it.wikipedia.org/wiki?curid=894500", "title": "359 (disambigua)", "text": ""}
{"id": "894505", "revid": "68105", "url": "https://it.wikipedia.org/wiki?curid=894505", "title": "Patton generale d'acciaio", "text": ""}
{"id": "894506", "revid": "121822947", "url": "https://it.wikipedia.org/wiki?curid=894506", "title": "Pace di Cavour", "text": "La pace di Cavour venne sottoscritta a Cavour, nella \"Casaforte degli Acaja-Racconigi\", il 5 giugno 1561, da parte dei ministri delle valli valdesi del Piemonte e di Filippo diSavoia-Racconigi, rappresentante del duca di Savoia.\nI valdesi, che gi\u00e0 agli inizi del XIII secolo furono soggetti a persecuzioni per la loro posizione antigerarchica nei confronti della Chiesa cattolica, trovarono un primo rifugio nelle vallate del Saluzzese, del Delfinato e circonvicine. Dopo anni in cui la loro presenza era stata tollerata, le persecuzioni ricominciarono, viepi\u00f9 riacutizzandosi con varie sentenze di eresia, sentenze che, all'epoca, potevano condurre al rogo. Nel 1532, aderendo alla riforma protestante, i valdesi uscirono definitivamente dal mondo cattolico. Questo non fece che aumentare le persecuzioni cui veniva opposta una caparbia resistenza, anche armata, all'interno dei territori in cui la comunit\u00e0 valdese si era insediata. La resistenza si configur\u00f2 come una quasi-guerra civile durata circa trent'anni e fu tanto efficace da costringere Emanuele Filiberto, duca di Savoia, a concedere una certa forma di libert\u00e0 religiosa.\nL'accordo, chiamato pace di Cavour dal luogo della sua stipulazione, poggia la sua importanza sul fatto che \u00e8 considerato (insieme al successivo trattato di Turda del 1568) uno dei primi documenti ufficiali concedenti una libert\u00e0 religiosa nella storia europea occidentale. La pace di Cavour garantiva alla perseguitata comunit\u00e0 dei sudditi sabaudi, limitatamente ad alcune parti delle valli interessate (Luserna, Perosa e San Martino), il diritto di professare pubblicamente la religione riformata.\nPer quasi un secolo i valdesi godettero di una relativa tranquillit\u00e0. Nel 1655, infatti, con le Pasque piemontesi la comunit\u00e0 valdese vide rimessa in gioco la sua libert\u00e0 religiosa. Dovettero nuovamente riprendere le armi e costringere il duca Carlo Emanuele II a concedere le patenti di grazia."}
{"id": "894507", "revid": "125575936", "url": "https://it.wikipedia.org/wiki?curid=894507", "title": "Larry Semon", "text": "Biografia.\nGli inizi.\nFiglio d'arte, il padre fu un noto illusionista del vaudeville, \"Zera the Great\", che si esibiva con successo in un numero con la moglie e la sorella. Gi\u00e0 a dodici anni Larry riscosse personali apprezzamenti nelle esibizioni canore nella compagnia familiare, ma un incidente calcistico (pare una pallonata alla gola) compromise la qualit\u00e0 della sua voce e dirott\u00f2 la sua attenzione verso un'altra dote artistica in cui eccelleva: il disegno. Condusse infatti studi specifici, perfezionando lo stile umoristico nel cartooning che gli valse infine l'impiego presso diverse testate editoriali di New York, dove pubblic\u00f2 strisce periodiche. La sua vena artistica fu notata dagli uomini del cinema, all'epoca in esplosiva espansione, alla ricerca di soggetti creativi e affamati di talenti.\nLa carriera cinematografica.\nNel 1916, la casa di produzione cinematografica Vitagraph lo assunse come sceneggiatore e soggettista. Scrittore di gag che altri interpretavano, Semon manifest\u00f2 il suo talento un anno dopo: la sua prima apparizione sullo schermo fu in \"Boats and Boldness\" (1917), un western in cui vest\u00ec i panni di un poco credibile fuorilegge dalla pistola facile. In breve, affinata la tecnica e delineato il profilo psicologico del clown che diverte senza far pensare, con le sue comiche di un rullo dove azione, acrobazie, gag a raffica, semplici ma esilaranti, il cui ritmo tagliava il respiro, divenne un beniamino del pubblico, in particolare di quello europeo, una volta messa a punto la maschera caratteristica dalla faccia infarinata e i pantaloni a vita altissima, che lo identific\u00f2 facilmente con il clown circense di vecchia tradizione e che gi\u00e0 apprezzava le maschere del francese Andr\u00e9 Deed (\"Cretinetti\") e dell'italiano Ferdinand Guillaume (\"Polidor\" o pi\u00f9 noto \"Tontolini\").\nIn Italia giunse alla fama col nome di \"Ridolini\", in Francia fu conosciuto come \"Zigoto\", in Spagna fu \"Jaimito\". Nel 1918 Semon diresse nella sua compagnia un giovane attore d'origine inglese, Stan Laurel, ma la loro collaborazione dur\u00f2 solo per lo spazio di tre film, tra cui \"Ridolini e la Belva Nera\", al contrario di un altro attore, Oliver Hardy, che divenne elemento di spicco della compagnia \"Stanlio e Ollio\", molto nota negli anni trenta. Il successo delle sue comiche, girate in breve tempo tanto da realizzarne almeno una quindicina all'anno (tra il 1918 e il 1923), consent\u00ec a Semon di arrivare a guadagnare, nei primi anni venti, un milione di dollari statunitensi.\nIl declino.\nAllungate le comiche ai due rulli (ossia circa 20 minuti), lo stile scelto da Semon per Ridolini, abbastanza costante e promettente fino ad allora, cominci\u00f2 a scontrarsi con le esigenze del business: sempre pi\u00f9 spesso i guadagni non erano sufficienti a rientrare delle spese di produzione. I dissidi conseguenti con la Vitagraph, lo obbligarono dal 1923 a divenire produttore delle proprie opere, ma la decisione non fu felice.\nAnteponendo sempre il risultato artistico a quello economico, il passaggio dallo slapstick alla commedia romanzata, incurante dei tempi di realizzazione, Semon perdeva spesso il controllo delle proprie produzioni, come nel film \"Il mago di Oz\" (1925), con un cast comprendente la moglie Dorothy Dwan, l'attore comico Oliver Hardy nella parte del taglialegna di latta ed egli stesso nei panni dello spaventapasseri. Questa trasposizione (disponibile come extra nel DVD de \"Il mago di Oz\" del 1939), ha in comune con il libro di Baum e il film di Fleming solo parte dei personaggi principali, ma per il resto \u00e8 una storia totalmente nuova e molto contorta, che scontent\u00f2 il pubblico e condusse Semon a un lento declino che lo porter\u00e0 al fallimento economico. Nel 1927 Semon fu ancora occupato come sceneggiatore, ma anche interprete drammatico in \"Underworld\", un film di Josef von Sternberg.\nNel marzo del 1928 Larry Semon dichiar\u00f2 bancarotta e le sue condizioni di salute si aggravarono tanto da condurlo prima al ricovero in sanatorio per la cura di una grave polmonite, accompagnata a uno stato di profondo esaurimento nervoso, e alla morte nell'ottobre successivo, all'et\u00e0 di 39 anni, in circostanze che non furono mai ben chiarite. Nessuno, neppure la vedova, pot\u00e9 vedere la salma, che fu rapidamente sottoposta a cremazione, in rispetto, si asser\u00ec, alle ultime volont\u00e0 del defunto. Alcuni sostennero potesse essere un'uscita di scena per sfuggire ai creditori che lo assillavano.\nIl personaggio di Ridolini.\nCon la sua maschera caratteristica di Ridolini da buffo clown: viso infarinato, candido, su cui campeggia un naso smisurato e ricurvo, due occhi tondi in un viso affilato, pantaloni sorretti altissimi appena sotto le ascelle ma che lasciano scoperte le caviglie e un cappellaccio che non casca mai nemmeno nelle ardite acrobazie, Semon seppe rivaleggiare alla pari con i grandi della commedia del periodo del cinema muto (dal 1918 al 1927): Charlie Chaplin, Stanlio e Ollio, Harold Lloyd, Buster Keaton, contendendosi i favori del pubblico. In particolare amato per il suo stile semplice composto da \"gag\", azione e movimento.\nLo stereotipo del personaggio di Ridolini era spesso quello di un poveraccio dai buffi vestiti capace di ficcarsi in esilaranti situazioni, combinando per la sua dabbenaggine risate e le ire della polizia. Anche i personaggi di Charlot e di Buster Keaton nacquero per lo scopo di far ridere il pubblico; tuttavia le caratteristiche di quello di Chaplin tendevano spesso a far riflettere e a mettere al corrente il pubblico della buia situazione esistente in America nel periodo degli anni venti, sottolineando in particolare le condizioni del ceto basso. Il personaggio di Keaton, sebbene fosse molto simile a quello di Charlot, di Ridolini o Stanlio e Ollio, non sorrideva mai, assumendo sempre un atteggiamento serio, come se lo si volesse rendere pi\u00f9 nobile ed elegante.\nAl contrario di questi, Ridolini ha sempre il sorriso stampato sul volto ed \u00e8 sempre in movimento, facendo lavorare e muovere in una determinata maniera, per rendere ancora pi\u00f9 perfetto il suo personaggio, ogni minima parte del suo corpo. Pur avendo una indubbia levatura artistica, oggi \u00e8 ritenuto un comico minore, ricordato soprattutto per aver lavorato sia con Stan Laurel sia con Oliver Hardy prima che i due iniziassero a lavorare assieme."}
{"id": "894513", "revid": "123452931", "url": "https://it.wikipedia.org/wiki?curid=894513", "title": "Polonizzazione", "text": "La polonizzazione (in polacco: \"polonizacja\") \u00e8 l'acquisizione o l'imposizione di elementi della cultura polacca, specialmente della lingua, in alcuni periodi della storia da parte di popolazioni non polacche dei territori controllati o sostanzialmente influenzati dalla Polonia. La polonizzazione \u00e8 spesso associata alle politiche di assimilazione implementate da altre potenze europee che hanno aspirato alla dominazione su altre regioni (esempio la germanizzazione, la romanizzazione, la russificazione, ecc.) oppure \u00e8 stata paragonata a politiche perseguite da nazioni ricostruite che hanno voluto promuovere il ruolo della loro madre lingua nella societ\u00e0 (come l'ucrainizzazione).\nLa polonizzazione fu importante durante l'epoca della Polonia dei Piast, della Confederazione polacco-lituana (1569-1795) e durante la Seconda Repubblica di Polonia (1918-1939) sebbene il processo di polonizzazione in ognuna delle due epoche fu differente, a causa della diversit\u00e0 dei periodi storici. Durante la Confederazione, la cultura polacca, influenzata da quella occidentale, attrasse la nobilt\u00e0 delle comunit\u00e0 rutene (bielorussi e ucraini), tedesche (con l'Ostsiedlung) e lituane, portando all'alienazione di quelle classi sociali dalle loro radici etniche.\nLa polonizzazione \u00e8 stata talvolta strettamente legata alla conversione alla fede cattolica romana, in quanto in alcune aree e in alcuni periodi storici la cultura polacca e quella cattolica coincidevano totalmente, anche se non erano unite universalmente. La promozione della Chiesa cattolica romana a scapito di quella ortodossa fu l'aspetto della polonizzazione pi\u00f9 risentito dai bielorussi e dagli ucraini. Al contrario i lituani, che erano principalmente cattolici, rischiarono di perdere la loro identit\u00e0 culturale come nazione, ma ci\u00f2 non divenne chiaro alle masse lituane fino alla rinascita del nazionalismo lituano che avvenne a met\u00e0 del XIX secolo.\nNel XX secolo la politica di polonizzazione della Seconda Repubblica di Polonia fu mirata al raggiungimento di un'omogeneit\u00e0 etnica nell'intero territorio della Polonia, in quanto circa un terzo della popolazione era non-polacca. Queste politiche enfatizzarono soprattutto l'utilizzo della lingua polacca nell'istruzione e nell'utilizzo ufficiale, discriminando le altre lingue; i propositori di questa politica speravano che nel giro di poche generazioni la lingua polacca sarebbe divenuta in tal modo dominante. Dato per\u00f2 che queste iniziative furono attuate in un periodo relativamente breve, contribuirono anche all'incremento delle tensioni etniche che portarono, tra le altre cose, alle violenze scaturite durante la seconda guerra mondiale."}
{"id": "894514", "revid": "2056951", "url": "https://it.wikipedia.org/wiki?curid=894514", "title": "Garbogera", "text": "La Garbogera (\"Garboeugia\" o \"Garboeugiola\" in lingua lombarda) \u00e8 un torrente che attraversa la provincia di Monza e della Brianza, la provincia di Milano e il Parco delle Groane sfociando a Novate Milanese nella fognatura di via Bovisasca. \nPercorso.\nLa Garbogera nasce a Birago, nei pressi di via Gerbino, come scolo di un laghetto nei pressi dell'azienda agricola \"La Botanica\".\nCosteggiando il campo da golf attraversa alcune aree boschive, ed \u00e8 proprio qui che raccoglie le prime colature proprio a causa del terreno particolarmente argilloso e impermeabile.\nAvanzando verso sud attraversa l'area industriale dell'ex Villaggio SNIA da cui, fino a qualche anno fa, riceveva le acque di alcuni impianti di depurazione, i quali permettevano un flusso d'acqua relativamente pulita e costante per tutto l'anno.\nProseguendo verso sud, la Garbogera attraversa alcuni boschi a monte di Limbiate, creando profonde gole ed anse che terminano con l'inizio dell'abitato di Limbiate, dove la Garbogera si immette all'altezza di piazza Tobagi.\nAttraversando Limbiate riceve alcuni scarichi.\nDurante le piogge pi\u00f9 forti inoltre riceve acqua dagli sfioratori di piena fognari che, riversando parte delle acque nella Garbogera, ne compromettono ulteriormente la qualit\u00e0 delle acque.\nUscita da Limbiate, sottopassa il canale Villoresi tramite due sifoni, per poi proseguire lungo la SP175 che entra nel comune di Senago.\nQui prosegue accanto a villa Borromeo per un breve tratto, per poi essere tombinato per tutto l'abitato di Senago. \nAttraversata la citt\u00e0 di Senago, la Garbogera, scavalca Canale Scolmatore di Nord Ovest, cui cede parte delle acque in caso di forti piogge tramite uno sfioratore di piena.\nProcede quindi diritta per i campi tra Senago e Bollate, attraversando il polo industriale della Solvay, per poi essere di nuovo tombinata all'altezza di via Pietro Brembo a Bollate. \nProseguendo tombinata tutto l'abitato di Bollate, la Garbogera riaffiora all'altezza della nuova tangenziale nord. \nA causa dei lavori verr\u00e0 temporaneamente interrotta ma, stando ai progetti, si opter\u00e0 per una soluzione consistente in un sovrappasso in cemento armato per scavalcare la tangenziale, per poi far riprendere il vecchio alveo nell'abitato di Novate Milanese.\nNel territorio di Novate Milanese procede sia scoperta che tombinata, per poi venire definitivamente convogliata in fognatura all'altezza di via Bovisasca. \nFino a prima dell'opera di immissione in fogna entrava a Milano percorrendo (tombinata) via Bovisasca per poi deviare verso est e solcare sotto il manto stradale i viali della circonvallazione esterna. Il Garbogera sottopassava lo Scalo Farini e lambiva il Cimitero monumentale di Milano; proseguendo verso est si immetteva quindi nel Naviglio della Martesana nei pressi della confluenza del Seveso diventando Cavo Redefossi nei pressi dei Bastioni di Porta Nuova. In epoca medioevale venne limitato al Pontaccio ed immesso nel Grande Seveso. In seguito fu deciso di deviarlo verso il Cavo Redefossi all'altezza di via Giuseppe Avezzana. "}
{"id": "894516", "revid": "120424624", "url": "https://it.wikipedia.org/wiki?curid=894516", "title": "Bocca Serriola", "text": "Bocca Serriola \u00e8 un valico appenninico (730\u00a0m) che divide la valle del Biscubio, affluente di destra del Candigliano dalla val Tiberina.\nSi trova politicamente nel comune di Citt\u00e0 di Castello, a pochi chilometri dal confine tra la provincia di Perugia e la provincia di Pesaro e Urbino, e quindi da quello fra l'Umbria e le Marche. Secondo alcune fonti \u00e8 il valico che divide geograficamente l'Appennino tosco-emiliano dall'Appennino umbro-marchigiano e conseguentemente l'Appennino settentrionale da quello centrale (secondo altre fonti, invece, il confine tra i due tratti appenninici \u00e8 Bocca Trabaria o tutta la zona compresa tra i due valichi).\nEtimologia.\nSembra che il nome derivi dal latino \"serrula\" (o serrulae), che significa piccola sega, in quanto i romani utilizzavano il legname di questi luoghi, inviato poi per fluitazione verso sud tramite il Tevere.\nGeologia.\nA livello geologico sin dalla zona a sud del passo cominciano estese formazioni marnose con aspetto di calanco; queste sono tipiche non pi\u00f9 dell'Appennino centrale, ma di quello settentrionale ed in particolare di quello tosco-romagnolo.\nCuriosit\u00e0.\n\u00c8 servito dalla strada statale 257 Apecchiese che, soprattutto nel tratto che da Citt\u00e0 di Castello sale verso il valico, rappresenta un vero paradiso per i motociclisti. Da qui proviene anche la Croce di Bocca Serriola, situata presso la citt\u00e0 di Pesaro, i cui legni sono stati prelevati da questa medesima localit\u00e0."}
{"id": "894524", "revid": "298229", "url": "https://it.wikipedia.org/wiki?curid=894524", "title": "Tanni Grey-Thompson", "text": "A causa della spina bifida \u00e8 costretta a vivere su una sedia a rotelle. \u00c8 una delle atlete che hanno vinto il maggior numero di medaglie ai Giochi paralimpici (16 medaglie di cui 11 d'oro).\nBiografia.\nInizia la carriera correndo i 100 m ai campionati nazionali giovanili del Galles nel 1984. Durante la carriera, ha corso tutte le distanze dell'atletica leggera, dai 100 m sino alla maratona (vincendo per sei volte di fila quella di Londra, dal 1997 al 2002). In carriera ha battuto oltre 30 record mondiali.\nIl 28 febbraio 2007 ha annunciato il suo ritiro, e ha corso la sua ultima gara ai Mondiali paralimpici di maggio a Manchester. Dopo il ritiro ha continuato l'attivit\u00e0 di telecronista sportiva per la BBC gallese e altre reti."}
{"id": "894527", "revid": "287204", "url": "https://it.wikipedia.org/wiki?curid=894527", "title": "Abbamele", "text": "Labbamele \u00e8 uno dei pi\u00f9 antichi prodotti gastronomici della cultura rurale della Sardegna.\nSi tratta di un derivato del miele le cui modalit\u00e0 di produzione tradizionali seguono diverse fasi di lavorazione. I prodotti acquistabili attraverso la grande distribuzione, ma soprattutto attraverso il contatto diretto con i produttori, sono stati sino ad ora definiti nelle etichette come \"abbamele\" e \"abbatu\", utilizzando cio\u00e8 principalmente termini in lingua sarda che ne sottolineano inequivocabilmente l'origine, oppure nell'italianizzato \"decotto di miele o di miele e polline\" o \"sapa di miele\".\nLa ricetta tradizionale.\nSecondo le modalit\u00e0 tradizionali di preparazione, una volta completata la spremitura dei favi, le bocce di cera contenenti il 20-30% di miele vengono accantonate in recipienti di fortuna.\nDopo aver sistemato tutto il miele estratto, nei giorni immediatamente successivi alla smielatura, i favi contenenti miele residuo e polline vengono immersi in acqua calda (~ 50 \u00b0C), in modo che l'acqua sciolga tutto il miele ancora contenuto.\nA questo punto, attraverso l'utilizzo di un opportuno mescolatore, o pi\u00f9 semplicemente con le mani, si cerca di disfare tutti i grumi di cera e polline. La cera affiorante viene quindi spremuta ulteriormente e conservata in appositi contenitori.\nL'acqua rimanente dalla fase precedente viene filtrata, ad esempio con un panno di lino, almeno due volte, e quindi sistemata in una caldaia idonea assai capiente.\nQui inizia la bollitura di raffinazione.\nDurante quest'operazione di \"concentrazione\" vengono aggiunte bucce d'arancia o di limone tagliate finemente, e si eliminano le impurit\u00e0 che risalgono sulla superficie.\nIl contenuto della caldaia diventa a poco a poco sciropposo e deve essere tenuto in continuo movimento per evitare che si attacchi sul fondo e si caramellizzi, prendendo cos\u00ec \u201codore di fumo\u201d; il colore diventa sempre pi\u00f9 scuro e il sapore sempre pi\u00f9 dolce per via della concentrazione.\nQuando il liquido assume una consistenza simile a quella del miele, il riscaldamento viene interrotto, la caldaia depositata in un luogo appartato e lasciata intiepidire prima di procedere all'invasettamento dell'abbamele cos\u00ec ottenuto."}
{"id": "894530", "revid": "131962", "url": "https://it.wikipedia.org/wiki?curid=894530", "title": "ATAF Firenze", "text": ""}
{"id": "894532", "revid": "486946", "url": "https://it.wikipedia.org/wiki?curid=894532", "title": "Repubblica Socialista Federale Iugoslava", "text": ""}
{"id": "894533", "revid": "7087", "url": "https://it.wikipedia.org/wiki?curid=894533", "title": "Ridolini", "text": ""}
{"id": "894534", "revid": "547034", "url": "https://it.wikipedia.org/wiki?curid=894534", "title": "The Wheel of Time", "text": "The Wheel of Time \u00e8 il settimo album di inediti della cantante tedesca Sandra, pubblicato il 17 maggio 2002 dall'etichetta discografica Virgin.\nDall'album, prodotto da Michael Cretu e Jens Gad, sono estratti i singoli \"Forever\", \"Such a Shame\" (cover dell'omonimo brano dei Talk Talk), \"Forgive Me\" e \"I Close My Eyes\"."}
{"id": "894536", "revid": "804", "url": "https://it.wikipedia.org/wiki?curid=894536", "title": "Ponte della Vittoria (Pisa)", "text": "Il ponte della Vittoria \u00e8 un ponte sull'Arno del comune di Pisa.\nCaratteristiche tecniche.\nIl ponte della Vittoria \u00e8 lungo 122,40 metri, ha un'altezza massima di 12,25 metri, ha tre campate con una luce massima di 49 metri. La struttura \u00e8 in cemento armato. Due spalle posticce sottolineano il raccordo con il muretto perimetrale del fiume attraverso quattro cassoni in cemento ricoperti da pietre.\nStoria.\nIn epoca fascista erano previste varie opere pubbliche per la citt\u00e0 di Pisa: di queste per\u00f2 solo il ponte di collegamento tra la stazione e il Politeama fu effettivamente costruito, nel luogo dell'attuale ponte della Vittoria.\nLa costruzione fu completata nel 1931, ma croll\u00f2 la sera del 22 dicembre 1931, ancora prima di essere inaugurato. La causa del crollo va ricondotta ai \"fasti della romanit\u00e0\" richiesti dall'architettura fascista del tempo. L'eccessivo carico dovuto alla presenza di statue e marmo in genere fu infatti la causa del crollo.\nRicostruito anni pi\u00f9 tardi e distrutto durante la seconda guerra mondiale, fu prontamente ricostruito dalla Sogene tra il febbraio 1949 e il marzo 1950, su commissione del Ministero dei lavori pubblici."}
{"id": "894537", "revid": "1543377", "url": "https://it.wikipedia.org/wiki?curid=894537", "title": "La scacchiera", "text": "La scacchiera (\"The Squares of the City\") \u00e8 un romanzo thriller fantascientifico del 1965 di John Brunner che ha per tema gli scacchi.\nLa storia \u00e8 costruita basandosi su una celebre partita a scacchi giocata da Wilhelm Steinitz e Mikhail Chigorin, all'Havana, nel 1892. Ogni mossa della partita ha il suo corrispettivo nella storia del romanzo.\nIl romanzo \u00e8 stato pubblicato in italiano per la prima volta il 20 aprile 1969 nella collana fantascientifica \"Urania\" (n. 512) e in seguito ristampato due volte."}
{"id": "894539", "revid": "1543377", "url": "https://it.wikipedia.org/wiki?curid=894539", "title": "Bay Minette", "text": "Bay Minette \u00e8 un comune dell'Alabama, capoluogo della Contea di Baldwin. La popolazione al censimento del 2000 era di 7.820 abitanti, passati a 7.697 nel 2006.\nGeografia fisica.\nL'U.S. Census Bureau certifica che il paese occupa un'area totale di 20,80\u00a0km\u00b2, di cui 20,70\u00a0km\u00b2 dei quali 0,10\u00a0km\u00b2 composti da acqua.\nSociet\u00e0.\nEvoluzione demografica.\nAl censimento del 2000, risultano 7.820 abitanti, 2.739 nuclei familiari e 1.911 famiglie residenti in citt\u00e0. La densit\u00e0 della popolazione \u00e8 di 375,96 ab./km\u00b2. Ci sono 2.950 alloggi con una densit\u00e0 di 142,40/km\u00b2. La composizione etnica della citt\u00e0 \u00e8 64,30% bianchi, 33,50% neri o afroamericani, 0,60% nativi americani, 0,40% asiatici, 0,01 isolani del Pacifico, 0,40 di altre razze, e 0,70% meticci. L'1,00% della popolazione \u00e8 ispanica.\nDei 2.739 nuclei familiari, il 34,40% ha figli di et\u00e0 inferiore ai 18 anni che vivono in casa, il 47,40% sono coppie sposate che vivono assieme, il 18,70% \u00e8 composto da donne con marito assente, e il 30,20% sono non-famiglie. Il 27,30% di tutti i nuclei familiari \u00e8 composto da singoli e il 12,00% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,56 mentre la dimensione media di una famiglia \u00e8 di 3,11.\nLa suddivisione della popolazione per fasce d'et\u00e0 \u00e8 la seguente: 25,70% sotto i 18 anni, 13,40% dai 18 ai 24, 26,70% dai 25 ai 44, 19,80% dai 45 ai 64, e 14,40% oltre i 65 anni. L'et\u00e0 media \u00e8 33,4 anni. Per ogni 100 donne ci sono 97,20 uomini. Per ogni 100 donne sopra i 18 anni ci sono 94,00 uomini.\nIl reddito medio di un nucleo familiare \u00e8 di 27.226$, mentre per le famiglie \u00e8 di 34.605$. Gli uomini hanno un reddito medio di 30.149$ contro i 21.369$ delle donne. Il reddito pro capite della citt\u00e0 \u00e8 di 16.093$. Il 22,30% della popolazione e il 20,00% delle famiglie \u00e8 sotto la soglia di povert\u00e0. Sul totale della popolazione, il 32,00% dei minori di 18 anni e il 19,00% di chi ha pi\u00f9 di 65 anni vive sotto la soglia di povert\u00e0."}
{"id": "894542", "revid": "1354930", "url": "https://it.wikipedia.org/wiki?curid=894542", "title": "Milano-Torino 2007", "text": "La Milano-Torino 2007, novantaduesima edizione della corsa, si svolse il 10 marzo 2007, per un percorso totale di 199\u00a0km. Venne vinta dall'italiano Danilo Di Luca che termin\u00f2 la gara in 4h32'40\"."}
{"id": "894546", "revid": "123831214", "url": "https://it.wikipedia.org/wiki?curid=894546", "title": "Giuseppe Di Cristina", "text": "Soprannominato \"la tigre\" nacque all'interno di una famiglia di consolidata\ntradizione mafiosa. Suo padre, Francesco Di Cristina, e suo nonno, Giuseppe soprannominato \"Birrittedda\", erano a loro volta capi mafiosi.\nNel 1961, alla morte di suo padre Francesco Di Cristina, prese in mano le redini della famiglia mafiosa di Riesi; Di Cristina era anche il rappresentante mafioso della provincia di Caltanissetta e, per questa ragione, nel 1975 divenne membro della \"Commissione regionale\" di Cosa Nostra. Tre anni dopo\nsar\u00e0 assassinato da una fazione opposta, quella dei Corleonesi di Salvatore Riina e Bernardo Provenzano.\nBiografia.\nDerivazione mafiosa.\nSuo nonno, omonimo Giuseppe Di Cristina, fu un membro di spicco della \"cosca\" mafiosa di Riesi, che con l'intimidazione riusc\u00ec ad ottenere l'occupazione di gabellotto. Arrivato il momento di nominare il proprio successore, scelse il giorno in cui, a Riesi, si festeggia la festa di San Giuseppe. Quando la processione si ferm\u00f2 sotto il balcone di Don Giuseppe, il vecchio padrino baci\u00f2 suo figlio Francesco davanti a tutta la folla per mostrare ai suoi uomini il passaggio di nomina, quindi\nFrancesco \u2018Don Cicciu\u2019 Di Cristina, fece cenno alla processione di continuare.\nDa questo momento era diventato chiaro a tutto il paese che Don Ciccu era diventato il nuovo boss di tutta Riesi.\nFrancesco Di Cristina ebbe forti legami con le famiglie mafiose di Palermo e con molti gruppi politici.\nMor\u00ec il 19 marzo del 1961 di morte naturale.\nIntrecci politici.\nGiuseppe Di Cristina fu conosciuto come \"l'elettore\" di Calogero Volpe della DC \u2013 Democrazia Cristiana. Il fratello del Boss, Antonio Di Cristina,\ndiventer\u00e0 Sindaco di Riesi e sottosegretario del partito della DC nella provincia di Caltanissetta.\nDisse il pentito Antonino Calderone: \"Loro furono i boss incontrastati di Riesi per tre generazioni... il supporto della Democrazia Cristiana... erano tutti appartenenti alla DC.\"\nI suoi testimoni di nozze furono Giuseppe Calderone \u2013 Fratello di Antonino e Boss incontrastato di Catania \u2013 e il senatore della DC, Graziano Verzotto.\nVerzotto era anche presidente dell'Ente Minerario Siciliano, istituito dopo la Seconda guerra mondiale con lo scopo di porre fine alla crisi che stava\navvolgendo l'industria dello Zolfo in Sicilia.\nLavor\u00f2 come impiegato presso le filiali della Cassa di Risparmio di Caltanissetta e Gela per poi essere assunto dal Banco di Sicilia presso le succursali di Monreale, Catania e Milazzo. Dopo essere ritornato dal soggiorno obbligato a Torino, a causa della forte azione repressiva delle autorit\u00e0 nei confronti di Cosa Nostra, Di Cristina fu assunto come\ntesoriere in una delle compagnie facenti capo all'Ente Minerario Siciliano, la So.Chi.Mi.Si. (Societ\u00e0 Chimica Mineraria Siciliana), sebbene lui stesso\nfosse riconosciuto come figura mafiosa dalle forze dell'ordine.\nMesso alle strette, Don Peppe decise di schierarsi da un altro lato, a causa della scarsit\u00e0 di voti ricevuti nelle le file della DC per coinvolgimenti con la giustizia. Decise allora di favorire Aristide Gunnella, proveniente dal Partito Repubblicano (PRI). Nelle successive elezioni,\nGunnella ricevette improvvisamente una valanga di voti rispetto al passato. Nonostante l'agitazione riguardo al suo coinvolgimento con il Di Cristina,\nfu difeso dal Leader del Partito Repubblicano, Ugo La Malfa: quest'ultimo lo fece eleggere con la carica di ministro.\nCoinvolgimento negli omicidi.\nSecondo gli inquirenti e stando alle rivelazioni del pentito Tommaso Buscetta, Di Cristina fu coinvolto nell'assassinio del presidente dell'ENI Enrico Mattei per via dei suoi legami con il deputato Graziano Verzotto, anche lui implicato nell'omicidio.\nSempre stando alle rivelazioni di Buscetta, Di Cristina \u00e8 stato coinvolto anche nel rapimento e successivo omicidio del giornalista Mauro De Mauro, che a sua volta indagava sul caso Mattei.\nNel 1970 fu ricostituita la commissione di Cosa Nostra. Una delle prime questioni che doveva essere affrontata fu l'offerta del principe Junio Valerio Borghese per supportare i suoi piani per un golpe ai danni dello Stato.\nCalderone e Di Cristina incontrarono Borghese a Roma ma Gaetano Badalamenti si oppose al piano. Ad ogni modo, il Golpe Borghese fall\u00ec nella notte dell'8 dicembre 1970.\nUno degli uomini di Di Cristina, Damiano Caruso, fu uno dei killer che, travestiti da agenti di polizia, uccisero Michele Cavataio il 10 dicembre 1969 in Viale Lazio, a Palermo.\nDi Cristina fu arrestato ma prosciolto per mancanza di prove nel processo dei 114 che si tenne a Catanzaro nel luglio del 1974. E ancora, in un altro processo ad Agrigento, per una vendetta tra clan di Riesi e Ravanusa, sul rifiuto di mettere al sicuro un carico di sigarette di contrabbando appartenenti al Boss (la cosiddetta \"faida di Ravanusa\"): Di Cristina era infatti accusato di essere il mandante di un paio di omicidi, tra cui quello dell'albergatore Candido Ciuni, mafioso ravanusano freddato nell'ottobre 1970 da tre \"killers\" travestiti da infermieri mentre era ricoverato all'Ospedale Civico di Palermo dopo essere sopravvissuto ad un precedente agguato. Ancora una volta tutti gli imputati, incluso Di Cristina, furono assolti da quest'accusa per mancanza di prove nel marzo del 1974. Secondo Antonino Calderone e Francesco Di Carlo, gli omicidi avvenuti a Ravanusa (compreso quello dell'albergatore Ciuni) vennero eseguiti da Damiano Caruso su ordine di Di Cristina senza consultare i boss locali (Angelo Ciraulo di Ravanusa e Antonio Ferro di Canicatt\u00ec), facendo crescere cos\u00ec il risentimento di questi ultimi nei confronti del boss riesino che li port\u00f2 ad associarsi con i Corleonesi di Tot\u00f2 Riina, seguiti da Giuseppe Di Caro di Canicatt\u00ec e da Carmelo Colletti di Ribera.\nIl confronto con i Corleonesi.\nGiuseppe Di Cristina si scontr\u00f2 duramente con i Corleonesi sull'uccisione del Colonnello dei Carabinieri, Giuseppe Russo, avvenuto il 20 agosto del 1977. Russo, che secondo i Corleonesi era confidente dello stesso Di Cristina, fu ammazzato senza il consenso della Commissione regionale, la quale si era opposta alle richieste di Riina dando ragione a Di Cristina.\nPer queste ragioni, Di Cristina divenne uno dei principali obiettivi dei Corleonesi, cos\u00ec come Giuseppe Calderone; i Corleonesi infatti stavano attaccando gli alleati delle famiglie palermitane in altre provincie, per isolare uomini come Stefano Bontate, Salvatore Inzerillo e Gaetano Badalamenti.\nIl fallito attentato del '77.\nIl 21 novembre 1977, Di Cristina riusc\u00ec a salvarsi da un attentato nei suoi confronti, dove ebbero la peggio i suoi due uomini: quel giorno, intorno alle ore 7:45, in contrada Palladio, nel tratto Riesi - Sommatino della S.S. 190 delle zolfare, un'autovettura Fiat 127, simulando un incidente, speronava frontalmente un'altra auto, una BMW a bordo della quale viaggiavano Giuseppe Di Fede, alla guida del mezzo, e Carlo Napolitano, seduto a fianco del conducente.\nSubito dopo l'urto violento, due killers spietati, scesi dalla 127, esplodevano numerosi colpi di fucile da caccia e di rivoltella contro i predetti Di Fede e Napolitano, assassinandoli barbaramente.\nNel gennaio 1978, Di Cristina, insieme ai \"boss\" Gaetano Badalamenti e Giuseppe Calderone, incontr\u00f2 Salvatore \"Cicchiteddu\" Greco, giunto dal Venezuela dove risiedeva, per discutere sull'eliminazione di Francesco Madonia, capo della \"cosca\" di Vallelunga Pratameno, in provincia di Caltanissetta, il quale era sospettato di aver ordinato il fallito attentato ai danni di Di Cristina su istigazione di Tot\u00f2 Riina, a cui era strettamente legato; Greco per\u00f2 consigli\u00f2 di rimandare ogni decisione a data successiva ma, ripartito per Caracas, vi mor\u00ec prematuramente per cause naturali, il 7 marzo 1978. In seguito alla morte di Greco, Madonia venne ucciso il 16 marzo da Di Cristina e da Salvatore Pillera, inviato da Giuseppe Calderone. Riina allora accus\u00f2 Badalamenti di aver ordinato l'omicidio di Madonia senza autorizzazione e lo mise in minoranza, facendolo espellere dalla \"Commissione\" e facendolo sostituire con Michele Greco, un suo socio.\nInformatore della Polizia.\nDi Cristina venne isolato sempre di pi\u00f9. Decise allora di informare i Carabinieri sul pericolo del potere Corleonese. La prima riunione ebbe luogo il 16 aprile 1978 a Riesi, nella campagna di suo fratello Antonio.\nDiede un quadro completo delle divisioni interne di Cosa Nostra tra i Corleonesi guidati da Luciano Liggio e la fazione opposta di Gaetano Badalamenti e Stefano Bontade. Secondo Di Cristina, la squadra dei Corleonesi era formata da 14 boss sanguinari ed infiltrati nelle altre famiglie mafiose, i quali facevano capo a Tot\u00f2 Riina e Bernardo Provenzano, colpevoli di numerosi omicidi, specialmente quello del tenente colonnello Giuseppe Russo, avvenuto su istigazione di Liggio dal carcere.\nLa morte.\nDi Cristina fu aggredito il 30 maggio 1978 alla fermata di un autobus, in Via Leonardo Da Vinci a Palermo, da Leoluca Bagarella e Antonino Marchese. Di Cristina prov\u00f2 a difendersi con un revolver e riusc\u00ec a ferire uno dei killer, Leoluca Bagarella, il cognato di Tot\u00f2 Riina, ma ebbe la peggio e venne finito a colpi di pistola. Nelle sue tasche, Boris Giuliano, trover\u00e0 alcuni assegni legati al traffico di droga tra Sicilia e America e al banchiere Michele Sindona, firmati da Domenico Balducci, esponente di spicco della Banda della Magliana che verr\u00e0 anch'egli assassinato pochi anni dopo.\nLa sua morte fu il preludio della cosiddetta \u00abseconda guerra di mafia\u00bb che inizi\u00f2 nel 1981 con l'omicidio di Stefano Bontade. La morte di Di Cristina, avvenuta a Passo di Rigano nel territorio di Salvatore Inzerillo, fece cadere i sospetti proprio su quest'ultimo.\nDieci anni dopo il suo assassinio, anche il fratello Antonio venne ucciso a Riesi da un killer che lo fredd\u00f2 con 7 colpi di pistola."}
{"id": "894548", "revid": "400694", "url": "https://it.wikipedia.org/wiki?curid=894548", "title": "Laibach", "text": "Laibach \u00e8 il nome tedesco della citt\u00e0 di Lubiana, capitale della Slovenia. Il termine pu\u00f2 riferirsi anche a:"}
{"id": "894551", "revid": "20090", "url": "https://it.wikipedia.org/wiki?curid=894551", "title": "Agram", "text": ""}
{"id": "894563", "revid": "1347902", "url": "https://it.wikipedia.org/wiki?curid=894563", "title": "Orechovo-Zuevo", "text": "Orechovo-Zuevo (anche \"Orekhovo-Zuevo\", \"Orekhovo-Zujevo\", \"Orekhovo-Zuyevo,\" in russo \"\u041e\u0440\u0435\u0301\u0445\u043e\u0432\u043e-\u0417\u0443\u0301\u0435\u0432\u043e\") \u00e8 una citt\u00e0 della Russia europea centrale, situata sul fiume Kljaz'ma 89 km ad est di Mosca, nella cui oblast' \u00e8 compresa. \u00c8 capoluogo dell'Orechovo-Zuevskij rajon.\nStoria.\nLa citt\u00e0 in quanto tale \u00e8 nata solo nel 1917, dalla fusione dei preesistenti villaggi di \"Orechovo\" e \"Zuevo\", risalenti rispettivamente alla fine del XVII secolo e all'inizio del XIII; da quel momento si \u00e8 sviluppata soprattutto come centro industriale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "894564", "revid": "62748", "url": "https://it.wikipedia.org/wiki?curid=894564", "title": "Zawiercie", "text": "Zawiercie (: ; in tedesco \"Warthenau\", nome usato durante l'occupazione nazista, nel periodo 1941-45) \u00e8 una citt\u00e0 della Polonia che nel 2004 registrava 53.359 abitanti.\n\u00c8 situata a 300\u2013400 m s.l.m., sulle due sponde del fiume Warta, nell'area settentrionale della Slesia (\u015al\u0105sk), sull'altopiano di Cracovia-Cz\u0119stochowa (wy\u017cyna Krakowsko-Cz\u0119stochowska o Giura polacco). \u00c8 capoluogo del relativo distretto di Zawiercie. Importante punto di comunicazione ferroviaria, \u00e8 inoltre un rilevante centro industriale (acciaio, laterizi, cristallo), anche se attualmente sta conoscendo un periodo di crisi. Nel sottosuolo di Zawiercie vi \u00e8 anche la presenza di piombo, zinco, argento e probabilmente uranio, anche se non sono sfruttati.\nLa parte pi\u00f9 antica della citt\u00e0 \u00e8 Kromo\u0142\u00f3w, un quartiere della cui esistenza si ha notizia gi\u00e0 nel 1193. Sino allo scoppio della Seconda guerra mondiale vi era anche una consistente popolazione ebraica (tragicamente sparita in conseguenza dell'Olocausto), di cui permangono alcuni segni (in particolare un cimitero monumentale).\nZawiercie ama presentarsi oggi come la \"porta\" alla straordinaria natura che \u00e8 possibile trovare sull'altopiano Cracovia-Czestochowa. Nelle sue vicinanze infine, si trova il castello medievale di Ogrodzieniec."}
{"id": "894576", "revid": "254059", "url": "https://it.wikipedia.org/wiki?curid=894576", "title": "Celio Calcagnini", "text": "Biografia e carriera diplomatica.\nFiglio naturale del protonotario apostolico Mario Calcagnino Calcagnini e di Lucrezia Constantini, in giovent\u00f9 fu arruolato sia nell'esercito dell'impero, sotto l'imperatore Massimiliano I, sia in quello pontificio (papa Giulio II), dal 1494 (invasione di Carlo VIII di Francia) al 1506. Dopo un breve periodo come diplomatico del duca di Ferrara in Germania, Polonia e Ungheria e, dopo il soggiorno del 1518 a Cracovia (dove forse ud\u00ec parlare dell'ipotesi copernicana) Calcagnini si fece ecclesiastico e, nel 1509, divenne professore di belle lettere all'universit\u00e0 di Ferrara, conservando l'incarico fino alla morte.\nGuadagnata la fiducia del cardinale Ippolito d'Este, fratello del duca Alfonso, fu dapprima nominato canonico della cattedrale di Ferrara; successivamente fu elevato al rango di protonotario. Come rappresentante del cardinale di Ferrara partecip\u00f2 all'elezione imperiale di Carlo V (28 giugno 1519).\nIl 3 settembre 1520 mor\u00ec Ippolito d'Este, e il Calcagnini (che tenne la commemorazione funebre nella cattedrale di Ferrara), interrotta la sua attivit\u00e0 diplomatica, si stabil\u00ec definitivamente nella sua citt\u00e0. Torn\u00f2 all'insegnamento universitario e, fino al 1525, fu precettore del futuro cardinale Ippolito II d'Este.\nNel 1539 fu ambasciatore presso papa Paolo III per il duca di Ferrara Ercole II d'Este, figlio di Alfonso.\nStudi umanistici.\nDurante il suo viaggio a Roma nel 1519 entr\u00f2 in contatto con quegli studiosi oggetto del mecenatismo di papa Leone X \u2014 Girolamo Aleandro, Fabio Calvo, Paolo Giovio e Raffaello \u2014 che poi descriver\u00e0 come studiosi degli antichi. Tra le sue opere ricordiamo:\nQuesti ultimi quattro furono pubblicati dopo la sua morte, nel 1544, a Basilea, nella \"Opera aliquot\".\nStudi scientifici.\nCalcagnini formul\u00f2 una teoria sui moti della terra simile a quella proposta dal suo contemporaneo Niccol\u00f2 Copernico. La teoria fu pubblicata nel trattato \"Quod caelum stet, terra vero moveatur, vel de perenni motu Terrae\" all'interno dell\"Opera aliquot\" (1544), ma gi\u00e0 formulato intorno al 1525. Sebbene non documentato, un rapporto tra Copernico e Calcagnini \u00e8 probabile, in quanto l'astronomo polacco aveva studiato a Ferrara, conseguendo la laurea in diritto canonico nel 1503, e Calcagnini si era recato nel 1518 a Cracovia, dove viveva Copernico.\nLa teoria di Calcagnini consisteva nel considerare la Terra in moto rotatorio, accompagnato da un moto oscillatorio. La composizione di questi due moti sarebbe stata la causa, tra le altre cose, della precessione degli equinozi e dell'oscillazione delle acque del mare, spiegando cos\u00ec la formazione delle maree, idea poi ripresa da G. Galilei. Nel trattato, dunque, Calcagnini sostenne la rotazione diurna della Terra, ma non la sua rivoluzione annua attorno al Sole. L'opuscolo fu pubblicato a Basilea solo nel 1544 e rimase pressoch\u00e9 ignoto.\nLa sistemazione di Calcagnini influenz\u00f2 Andrea Cesalpino (1519-1603), che la difese nel suo \"Quaestiones peripateticae\" (1569), e che a sua volta influenz\u00f2 Galileo Galilei, che giunse a credere, sbagliando, che il fenomeno delle maree fosse una dimostrazione del moto della Terra."}
{"id": "894577", "revid": "510436", "url": "https://it.wikipedia.org/wiki?curid=894577", "title": "Ljubercy", "text": "Ljubercy (anche traslitterata come \"Lyubertsy\" o \"Ljubertsy\") \u00e8 una citt\u00e0 della Russia europea centrale, situata nell'oblast' di Mosca 20 km a sudest della capitale; \u00e8 inoltre il capoluogo amministrativo del distretto omonimo.\nFondata nel 1621, ottenne lo \"status\" di citt\u00e0 solo nel 1925; oggi \u00e8 un centro prevalentemente industriale (costruzioni, metalmeccanica, industria alimentare) e un nodo ferroviario.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "894578", "revid": "44638", "url": "https://it.wikipedia.org/wiki?curid=894578", "title": "Gianni Invernizzi", "text": ""}
{"id": "894580", "revid": "78273", "url": "https://it.wikipedia.org/wiki?curid=894580", "title": "Lyubertsy", "text": ""}
{"id": "894585", "revid": "78273", "url": "https://it.wikipedia.org/wiki?curid=894585", "title": "Lyubercy", "text": ""}
{"id": "894590", "revid": "78273", "url": "https://it.wikipedia.org/wiki?curid=894590", "title": "Orehovo-Zujevo", "text": ""}
{"id": "894595", "revid": "78273", "url": "https://it.wikipedia.org/wiki?curid=894595", "title": "Orekhovo-Zujevo", "text": ""}
{"id": "894596", "revid": "122595339", "url": "https://it.wikipedia.org/wiki?curid=894596", "title": "Jan Kleyna", "text": "\u00c8 ricercatore in astronomia presso l'Istituto di Astronomia dell'Universit\u00e0 delle Hawaii; i suoi interessi si concentrano nel campo della dinamica galattica.\nKleyna ha collaborato con David Jewitt nella realizzazione di algoritmi per l'individuazione rapida di oggetti celesti in rapido movimento, come i satelliti naturali dei corpi del sistema solare; ha cos\u00ec preso parte alla scoperta di numerosi satelliti naturali di Giove e di Saturno."}
{"id": "894597", "revid": "78273", "url": "https://it.wikipedia.org/wiki?curid=894597", "title": "Orekhovo-Zuyevo", "text": ""}
{"id": "894598", "revid": "729019", "url": "https://it.wikipedia.org/wiki?curid=894598", "title": "Noduli di Heberden", "text": "I noduli di Heberden sono delle sporgenze ossee che compaiono sulla falange distale attorno ai 45-50 anni come manifestazione tipica dell'artrosi primaria.\nSono causati dalla deformazione del piatto articolare, quest'ultima \u00e8 dovuta al rimaneggiamento osseo tipico dell'osteoartrosi. Nella maggioranza dei casi non provocano dolore, sebbene modifichino la forma delle dita, tra le quali le pi\u00f9 colpite dalla malformazione sono l'indice e il mignolo.\nSono pi\u00f9 comuni nelle donne, dato che sembra esserci una predisposizione determinata dagli ormoni."}
{"id": "894601", "revid": "78273", "url": "https://it.wikipedia.org/wiki?curid=894601", "title": "Tony Mamaluke", "text": ""}
{"id": "894609", "revid": "33751", "url": "https://it.wikipedia.org/wiki?curid=894609", "title": "Nodi di Heberden", "text": ""}
{"id": "894624", "revid": "39224", "url": "https://it.wikipedia.org/wiki?curid=894624", "title": "Autoimmune", "text": ""}
{"id": "894626", "revid": "729019", "url": "https://it.wikipedia.org/wiki?curid=894626", "title": "Battaglia di N\u00e1jera", "text": "La battaglia di N\u00e1jera conosciuta anche come battaglia di Navarret ebbe luogo il 3 aprile 1367, e fu una battaglia della prima guerra civile castigliana, che insanguin\u00f2 la Penisola iberica per circa quindici anni (1354-1369) e, fu anche la prima battaglia in cui scesero in campo truppe inglesi e francesi coinvolgendola nella guerra dei cent'anni, tanto che la fase finale (1366-1369) della guerra civile pu\u00f2 essere considerata un episodio della guerra dei cent'anni, conflitto (1337-1445) combattuto tra il Regno d'Inghilterra e il Regno di Francia.\nNel 1366, la sollevazione contro il re di Castiglia e Le\u00f3n, Pietro il Crudele, guidata da Enrico conte di Trast\u00e1mara, riprese, e con le truppe dell'alleato, il re di Francia, Carlo V il Saggio, Enrico invase nuovamente la Castiglia. Gli insorti si impadronirono di Toledo e di quasi tutto il regno di Castiglia, esclusa Siviglia e la Galizia ed Enrico venne proclamato re a Calahorra. Enrico di Trast\u00e0mara, dopo la conquista di Burgos, nel monastero di Santa Mar\u00eda la Real de Las Huelgas, si era proclamato re di Castiglia.Pietro si era dovuto rifugiare in Portogallo e aveva chiesto aiuto agli inglesi, che intervennero da Bordeaux, con le truppe del principe di Galles, Edoardo il Principe Nero, ed il suo alleato il re di Navarra, Carlo II il Malvagio, che gli permise il passaggio attraverso il regno di Navarra.\nLa battaglia.\nBertrand du Guesclin, alla guida della compagine francese, possedeva l'esperienza necessaria per superare il Principe Nero, avendolo gi\u00e0 combattuto varie volte, e conosceva perfettamente il valore delle tattiche usate dal principe di Galles. Ma Enrico II di Castiglia rifiut\u00f2 di ascoltare i consigli di Bertrand du Guesclin che consistevano nell'incalzare l'avversario, tendendogli delle trappole, poich\u00e9 il nemico era abile in materia di strategia e di tattica militare. Per Enrico di Trast\u00e1mara, la vittoria sarebbe dipesa solo da una battaglia campale, per cui il 3 aprile 1367, Enrico di Trast\u00e1mara affront\u00f2 in battaglia gli inglesi. Alla battaglia presero parte anche il fratello del principe di Galles, il Duca di Lancaster, Giovanni di Gand, al comando dei 6.000 uomini della prima linea, e il re di Maiorca in esilio, Giacomo il Pretendente, che assieme al conte di Armagnac era al comando dei 6.000 uomini della terza linea, mentre Pietro I ed Edoardo, il principe nero, guidavano il resto delle truppe nella seconda linea. Il fronte opposto, con Bertrand du Guesclin, alla guida della prima linea, Enrico di Trast\u00e1mara, col grosso delle sue forze in seconda linea, e una terza linea composta da 20.000 fanti spagnoli.Il principe di galles ordin\u00f2 di smontare da cavallo e combattere a piedi. Du Guesclin avanz\u00f2 contro Giovanni di Gand, mentre gli arcieri inglesi cominciarono a colpire la fanteria spagnola, e dopo un violento corpo a corpo, la fanteria spagnola cominci\u00f2 a vacillare e a ritirarsi.L'esercito franco-castigliano fu facilmente sconfitto nella battaglia di N\u00e1jera, e Bertrand du Guesclin, che aveva con s\u00e9 circa 2.000 uomini (quasi tutti feriti e circa un quarto, morti) trovandosi circondato, si arrese e fu catturato, mentre Enrico, che in un primo tempo era stato dato per morto, dovette fuggire e riparare in Francia.\nConseguenze.\nPietro I il Crudele riusc\u00ec ad avere il sopravvento sui rivoltosi e, verso la fine del 1367 aveva riconquistato buona parte del regno di Castiglia. Mentre Edoardo, che aveva delle mire sulla Castiglia, rendendosi conto di essere ammalato e dato che le sue truppe guasconi e navarrine erano state colte da dissenteria, dovette abbandonare la Castiglia, dando modo a Enrico, all'inizio del 1368, assistito da truppe francesi al comando di Bertrand du Guesclin (liberato dopo aver pagato un forte riscatto), di rientrare in Castiglia, attraverso il regno d'Aragona, loro alleato, riuscendo ad occupare la met\u00e0 orientale del regno di Castiglia, conquistando la citt\u00e0 di Le\u00f3n, il 15 gennaio."}
{"id": "894630", "revid": "1719883", "url": "https://it.wikipedia.org/wiki?curid=894630", "title": "Teologia negativa", "text": "La teologia negativa \u00e8 un tipo di riflessione religiosa e filosofica che si propone di indagare Dio secondo una prospettiva puramente logico-formale, prescindendo totalmente da contenuti sostanziali. \nDio viene studiato cio\u00e8 come il limite estremo su cui il pensiero logico si attesta e oltre il quale non pu\u00f2 andare, dovendo da l\u00ec in poi cedere il passo alla fede e a un sapere rivelato. Secondo l'argomento ontologico utilizzato da vari filosofi, infatti, la logica riuscirebbe al massimo ad affermare che Dio non pu\u00f2 non essere; per il resto, non ci pu\u00f2 dire \"cosa \u00e8\" Dio, ma ci dice cosa Egli \"non\" \u00e8. Il metodo negativo, altrimenti noto come via negationis, consiste in definitiva nello studiare e nel definire una realt\u00e0 a partire unicamente dal suo contrario. Di qui la valorizzazione del limite, dell'errore che pur opponendosi alla verit\u00e0, permette in qualche modo di circoscriverla. La ragione umana mira cos\u00ec ad avvicinarsi all'Assoluto proprio grazie alla consapevolezza di essere fallibile e limitata. Diventare coscienti di un limite, infatti, \u00e8 gi\u00e0 un modo di trascenderlo e di superarlo.\nLe origini nel pensiero greco.\nLa prima formulazione di una teologia negativa si ebbe con Plotino (205\u00a0\u2013 270 d.C.), il quale afferm\u00f2 che di Dio possiamo dire soltanto \u00abquello che Egli non \u00e8, ma non diciamo quello che \u00e8. Diciamo di Lui partendo dalle cose che sono dopo di lui\u00bb.\nPrecursori.\nLa teologia negativa di Plotino tuttavia partiva gi\u00e0, oltre che dagli scritti di Filone di Alessandria (13 a.C.\u2013 45 d.C.) sull'ineffabilit\u00e0 di Dio, anche dalle considerazioni di Parmenide (V secolo a.C.) e della scuola eleatica a proposito dell'essere, basate su un pensiero logico-formale di tipo \"negativo\": gli eleati infatti erano stati i primi a utilizzare la tecnica della dimostrazione per assurdo, con cui affermavano che l'essere \"\u00e8\" e non pu\u00f2 \"non essere\" perch\u00e9 il contrario conduce a una contraddizione. Giungevano cio\u00e8 a dimostrare la verit\u00e0 dell'essere non tramite un procedimento diretto ma per via indiretta, secondo la prospettiva puramente formale della logica di non-contraddizione. L'essere risultava cos\u00ec per Parmenide totalmente privo di contenuti sostanziali, cio\u00e8 di predicati che in qualche modo lo oggettivassero e ne dessero una definizione positiva: l'uso della semplice copula \"\u00e8\" senza l'aggiunta di un predicato nominale \u2014 per cui non diceva cosa l'essere \u00e8, ma solo che l'essere \u00e8, e basta \u2014 evidenzia il carattere indefinito dell'essere, non oggettivabile n\u00e9 quantificabile.\nQuesta concezione secondo cui \u00e8 possibile giungere alla verit\u00e0 solo per via indiretta e negativa era peraltro comune a tutto il pensiero greco antico: la stessa etimologia del termine greco , \"aleth\u00e8ia\", cio\u00e8 verit\u00e0, come ha messo in luce Heidegger, significa \"non nascondimento\", in quanto \u00e8 composta da alfa privativo (\u03b1-) pi\u00f9 \u03bb\u1fc6\u03b8\u03bf\u03c2, \"le\u00e8thos (obl\u00eco)\", che vuol dire quindi propriamente eliminazione dell'oscuramento, ovvero disvelamento. La verit\u00e0 era dunque intesa non come un oggetto o una realt\u00e0 di fatto, ma come un atto o un movimento di confutazione dell'errore: non un pensiero statico e definito una volta per tutte, ma essenzialmente attivit\u00e0 e opera di maieutica; non riconoscimento del vero, attuabile solo parzialmente, ma al contrario riconoscimento del falso, e quindi capacit\u00e0 di saperlo evitare. La stessa filosofia di Socrate, per esempio, nasceva essenzialmente come pensiero critico, come tentativo di indagare non tanto la verit\u00e0, quanto le false certezze dei suoi interlocutori, e in genere di tutti coloro che si ritenevano sapienti, tramite una dialettica negativa volta ad eliminare gli ostacoli al conseguimento dell'autentica saggezza. Per Eraclito, da un altro punto di vista, la trama segreta del \"logos\" si svelava solo tramite l'interazione di due realt\u00e0 contrapposte.\nLa verit\u00e0 era insomma per gli antichi Greci non riconoscibile di per s\u00e9, ma in qualche modo nascosta, perch\u00e9 ad essa partecipa il soggetto: \u00ab\u00e8 la stessa cosa pensare ed essere\u00bb diceva Parmenide. L'essere, la verit\u00e0, era per i Greci essenzialmente attivit\u00e0 di pensiero, un atto del soggetto che in quanto tale non pu\u00f2 razionalizzarsi e oggettivarsi totalmente, pena lo sdoppiamento dell'unit\u00e0 pensante originaria in soggetto conoscente e oggetto conosciuto.\nPlotino e il metodo dialettico.\nRiprendendo queste considerazioni, e servendosi non solo del metodo deduttivo elaborato da Parmenide ma anche di quello dialettico di Platone e razionale di Aristotele, Plotino ricostruisce per via negativa il processo logico che porta ad ammettere l'Uno al di sopra della pensabilit\u00e0 degli oggetti finiti. Il disperdersi dell'Anima nel mondo presuppone un'unit\u00e0 da cui essa procede, cio\u00e8 il \u039d\u03bf\u03cd\u03c2 (\"No\u00f9s\") o Intelletto, il quale a sua volta non pu\u00f2 essere pensato senza ammettere un Uno al di l\u00e0 di esso. \u00c8 il modo intuitivo di pensarsi e costituirsi dell'Intelletto che ci fa capire la necessit\u00e0 dell'Uno assoluto. L'Uno va ammesso non perch\u00e9 sia possibile dimostrarne direttamente l'esistenza (poich\u00e9 in tal caso verrebbe ridotto a un semplice dato oggettivo), ma in quanto condizione della stessa attivit\u00e0 logica e raziocinante che permette di pensare gli oggetti finiti e riconoscerli per quello che sono, cio\u00e8 errore, sviamento. Secondo Plotino infatti il pensiero \"pensato\", cio\u00e8 posto in maniera quantificabile e finita, \u00e8 un'illusione e un inganno, dovuto a una mentalit\u00e0 materialista. \nNel pensare qualcosa, anche una qualunque realt\u00e0 sensibile, questa non si pone come un semplice oggetto, ma \u00e8 in realt\u00e0 soggetto animato da un'idea che si rende presente alla mente; la caratteristica principale del pensiero, cio\u00e8, \u00e8 quella di possedere la mente, non di essere posseduto, e comporta dunque la perdita della coscienza che viene rapita dal suo stesso oggetto. Compito della filosofia \u00e8 riconoscere l'errore insito nel senso comune, e riportare l'uomo lungo un percorso di ascesi a identificarsi con l'attivit\u00e0 suprema e inconscia del pensiero, nella quale \u00e8 presente tutta la realt\u00e0, eliminando il superfluo con la catarsi dalle passioni.\nL'Uno non \u00e8 un oggetto, ma un soggetto di pensiero, superiore allo stesso essere, e anzi non descrivibile a rigore neppure come soggetto, n\u00e9 come pensiero di s\u00e9, perch\u00e9 ogni riflessivit\u00e0 \u00e8 ancora un raddoppio; esso non \u00e8 n\u00e9 coscienza, n\u00e9 volont\u00e0, n\u00e9 amore, n\u00e9 atto morale. Per questo ci appare come un nulla, come negativit\u00e0 totale. Ma, dice Plotino, si tratta di un nulla gnoseologico, non ontologico: un nulla che vuol dire potenziamento, non diminuzione; pienezza traboccante, non un semplice vuoto. Ad esso tuttavia la nostra coscienza vi giunge per decremento, anzich\u00e9 per innalzamento: per superare se stessi infatti occorre secondo Plotino sprofondare in se stessi. Il limite che la nostra coscienza incontra nel superarsi e nell'elevarsi a Dio lo si travalica solo accettandolo e misurandosi con esso.\nPlotino ricorre in proposito al paragone della luce, la quale non \u00e8 un oggetto, ma si mostra solo in quanto rende visibili gli oggetti: come essa risulta visibile dal contrasto con l'ombra, cos\u00ec l'Uno \u00e8 intuibile solo tramite il contrasto \"dialettico\" col molteplice. Ritorna cos\u00ec il metodo dialettico, gi\u00e0 usato da Platone, come fondamento della teologia negativa: \u00e8 la polarit\u00e0 del mondo infatti, costituita da due estremit\u00e0 opposte, che permette di stabilire un rapporto dialettico tra di esse, essendo l'una il negativo dell'altra. Il mondo sensibile e fenomenico, ad esempio, pur antitetico a quello intelligibile, \u00e8 visto come suo \"nunzio\", e la materia, nella quale risiede la possibilit\u00e0 del male, non \u00e8 condannata da Plotino come negativit\u00e0 assoluta. \u00c8 proprio tramite lo sviamento e l'errore infatti che \u00e8 possibile delimitare (inteso etimologicamente come \"de-limitare\", cio\u00e8 tracciamento del limite) la verit\u00e0.\nL'estasi al culmine.\n\u00abElimina ogni realt\u00e0\u00bb \u00e8 l'imperativo che riassume l'insegnamento di Plotino. L'Uno, la fonte del pensiero, \u00e8 infatti anche il limite del pensiero, il punto in cui questo si annichila: in tal modo Plotino va oltre la stessa identit\u00e0 parmenidea di essere e pensiero, perch\u00e9 questa \u00e8 ancora un'alterit\u00e0, bench\u00e9 coincidente, di due termini, dove l'uno \u00e8 anche il negativo del secondo. Il pensiero filosofico pertanto, nel ricercare la Realt\u00e0 ultima da cui ha origine, deve riconoscere di non coincidere con essa, ma di esserne solo un'emanazione, e deve quindi cancellarsi negando se stesso fino a quando si trovi in estasi, al di fuori di s\u00e9. L'estasi, che \u00e8 l'identificazione dell'anima individuale con Dio, \u00e8 dunque il culmine della teologia negativa, un'esperienza ineffabile e indescrivibile, essendo appunto ormai naufragata ogni forma di discorsivit\u00e0 del pensiero.\nCon Plotino la teologia negativa riceve la sua piena formulazione, la quale verr\u00e0 poi ripresa da Proclo (412\u00a0\u2013 487), e portata al massimo grado da Damascio (480 - 550), dando quindi avvio a una lunga tradizione neoplatonica, secondo cui gli oggetti non sono semplici entit\u00e0 materiali bens\u00ec soggetti di pensiero, e che alimenter\u00e0 la concezione rinascimentale di un vitalismo universale di tutto il creato. Molti studiosi hanno visto in Plotino un mistico, dato che il suo percorso di ascesi culmina nel silenzio e nell'estasi contemplativa; ora c'\u00e8 senz'altro una mistica sullo sfondo, tuttavia il procedimento negativo da lui usato per arrivare al di l\u00e0 del pensiero \u00e8 un'argomentazione tecnica e perfettamente razionale.\nRaffronto con le filosofie orientali.\nLa via negativa di Parmenide e Plotino \u00e8 a ben guardare sostanzialmente identica a quella utilizzata dalle religioni asiatiche come il buddhismo e il Tao cinese, dove pure prevale un accostamento assolutamente apofatico alla divinit\u00e0. In maniera simile al paragone neoplatonico della luce, i mistici orientali usano paragonare il metodo dell'ascesi alla visione dell'occhio, il quale non pu\u00f2 vedere se stesso, ma nel vedere ci\u00f2 che \u00e8 al di fuori di lui pu\u00f2 prendere coscienza di s\u00e9.\nIl buddismo presenta un'accentuazione del carattere illusorio della realt\u00e0 fenomenica e materiale (\"velo di Maya\"), mentre non parla neppure di un Dio, essendo questo svuotato di qualsiasi significato al punto da identificarlo con il nulla. Anche qui tuttavia non si tratta certo del nulla dei fenomeni illusori della \"maya\", ma di un nulla causato dalla perdita totale della coscienza e dell'io individuale che si smarrisce nel Nirvana. \nAnche nel Taoismo non c'\u00e8 propriamente un Dio, ma un puro pensare impersonale, un'attivit\u00e0 pensante e un'energia originaria nella quale si risolve e si annulla il dualismo cosmico (yin e yang) che permea di s\u00e9 ogni realt\u00e0.\nLa teologia cristiana.\nI primi pensatori cristiani, specialmente Agostino (354\u00a0\u2013 430), Pseudo-Dionigi l'Areopagita (V secolo d.C.), e Giovanni Scoto Eriugena (810\u00a0\u2013 880), ripresero il metodo negativo della teologia neoplatonica adattandolo alla concezione cristiana. \nGi\u00e0 nella Bibbia Dio veniva chiamato col tetragramma biblico YHWH, cio\u00e8 semplicemente \u00abColui che \u00e8\u00bb, a indicare l'ineffabilit\u00e0 del suo nome. In questa terminologia dell'antico Testamento i teologi cristiani vedevano espressa la natura apofatica di Dio Padre, che pu\u00f2 rivelarsi solo tramite il Figlio Ges\u00f9.\nL'et\u00e0 della patristica.\nAgostino in particolare, considerato il padre della tradizione negativa cristiana facente capo al neoplatonismo, per sottolineare come Dio non possa essere compreso razionalmente utilizzava la locuzione \"Melius scitur Deus nesciendo\", cio\u00e8 \u00abDio si conosce meglio nell'ignoranza\u00bb; affermava quindi che \"Si comprehendis non est Deus\", \u00abse lo comprendi allora non \u00e8 Dio\u00bb, a evidenziare come Dio sia il totalmente Altro (\"aliud, aliud valde\") rispetto alla coscienza umana. \nE d'altro lato metteva in risalto come Dio, proprio perch\u00e9 non \u00e8 oggetto ma Soggetto, sia presente nell'interiorit\u00e0 del nostro io pi\u00f9 di noi stessi, e rappresenti per il nostro pensiero sia la condizione del suo costituirsi che la meta naturale (\u00abil nostro cuore non ha pace finch\u00e9 non riposi in Te\u00bb; \u00abgli uomini se ne vanno a contemplare le vette delle montagne, e non pensano a se stessi\u00bb). Secondo Agostino inoltre, il dubbio \u00e8 un momento essenziale e indicativo del disvelarsi della verit\u00e0, perch\u00e9 nel dubbio la ragione prende coscienza di ci\u00f2 che Dio non \u00e8. E non si pu\u00f2 avere coscienza del negativo senza avere gi\u00e0 inconsciamente trovato il positivo.\nL'eredit\u00e0 di Agostino fu raccolta dallo Pseudo-Dionigi, il quale fu il primo a distinguere espressamente la teologia negativa da una teologia affermativa: mentre quest'ultima arriva a Dio tramite un progressivo accrescimento di tutte le qualit\u00e0 finite degli oggetti, la prima al contrario procede per decrescita e diminuzione fino ad eliminare ogni contenuto dalla mente, poich\u00e9 Dio, essendo superiore a tutte le realt\u00e0 possibili e immaginabili, non \u00e8 identificabile con nessuna di esse.Anche Scoto Eriugena, filosofo di epoca carolingia, riprese la riflessione tipicamente agostiniana sul rapporto dualistico e complementare tra fede e ragione che in Dio necessariamente coincidono; privilegiando la via negativa, egli vedeva Dio come superiore sia all'essere che al non-essere, come il punto in cui il dualismo della realt\u00e0 si ricompone in unit\u00e0.\nLa scolastica agostiniana.\nIn seguito, il neoplatonismo agostiniano ispir\u00f2 nuovamente le riflessioni di vari teologi scolastici del Duecento, in particolare i francescani San Bonaventura (1221\u00a0\u2013 1274) e Duns Scoto (1265\u00a0\u2013 1308), sviluppatesi parallelamente all'aristotelismo di San Tommaso (1225\u00a0\u2013 1274). Bonaventura vedeva nelle parole \u00abIo sono\u00bb usate da Dio nella Bibbia per descrivere se stesso un modo di sottrarsi ad ogni determinazione. Duns Scoto accentuava invece l'aspetto apofatico e ignoto di Dio, mettendo in rilievo il limite intrinseco di ogni sapere umano: se la logica vuole essere consistente, deve rinunciare a indagare ci\u00f2 che per sua natura non pu\u00f2 avere una risposta razionale. Rifacendosi a Parmenide, Scoto affermava cos\u00ec la necessit\u00e0 di essere dell\"'essere\", ma l'impossibilit\u00e0 di necessitarne il contenuto. Gli enti cio\u00e8 sono forme necessarie, ma del loro contenuto (il loro essere cos\u00ec e non altrimenti) non si pu\u00f2 trovare una necessit\u00e0 razionale. La logica \u00e8 dunque un metodo negativo perch\u00e9 non pu\u00f2 essere applicata a se stessa: se la ragione pretende di parlare dell'incondizionato cade in contraddizione. Scoto giunse infine ad affermare che di Dio l'uomo conoscerebbe solo la \"voluntas ordinata\", oltre la quale la libert\u00e0 di Dio agirebbe del tutto arbitrariamente. Il limite di non poter far dipendere la propria validit\u00e0 da una dimostrazione superiore n\u00e9 da un ente particolare, \u00e8 per\u00f2 anche il punto di forza di un sapere non relativo ad altro da s\u00e9, e quindi universale e necessario.\nAnche Meister Eckhart (1260\u00a0\u2013 1327), e pi\u00f9 tardi l'autore ignoto della \"Nube della Non-conoscenza\" (XIV secolo) svilupparono simili riflessioni, incentrate sull'assoluta inconoscibilit\u00e0 e oscurit\u00e0 di Dio, accessibile solo per via intuitiva e mistica.\nVa detto per\u00f2 che la teologia negativa agostiniana in origine non voleva essere un mero salto nell'irrazionale; essa si basava pur sempre su un procedimento rigorosamente logico, nel quale il momento della fede viene accolto solo in quanto complementare alla ragione e in quanto risponde a un'esigenza della ragione stessa: \"credo ut intelligam\" e \"intelligo ut credam\" diceva infatti Agostino (\u00abcredo affinch\u00e9 io possa comprendere\u00bb, e \u00abcomprendo perch\u00e9 io creda\u00bb). \nRispetto alla razionalit\u00e0 degli antichi greci, la fede non era vista dunque in antitesi ma anzi come un completamento di quella: prima di giungere alla fede, era necessario cio\u00e8 compiere il cammino della ragione, la quale poi si apre non ad un credo qualunque, ma solo a un sapere rivelato che sia in accordo con l'esigenza di salvaguardare la ragione. E il cristianesimo, in quanto religione del \"Logos\", si adattava perfettamente all'esigenza teologica di non dissolvere la razionalit\u00e0 nell'irrazionalismo pi\u00f9 totale. \nIl \"Logos\" era sostanzialmente identificato con il \"Nous\" neoplatonico, ovvero il sapere razionale che \u00e8 l'emanazione pi\u00f9 diretta e immediata di Dio. \nQuesta \"Ragione\" si costituisce come tale solo in quanto il suo \"pensare\" procede da un Principio sovra-razionale che lo rende possibile, ma poich\u00e9 essa non lo pu\u00f2 dedurre da s\u00e9 in termini logici, ha per questo bisogno di una rivelazione da parte di Dio stesso, che venga incontro all'uomo illuminandolo. Non \u00e8 pi\u00f9 dunque il Dio impersonale di Plotino, nel quale la coscienza si annullava, ma un Dio vivente che opera nella mente umana. L'aspetto personale di Dio era visto anzi come il risvolto positivo della teologia negativa; quest'ultima rimane il momento essenziale tramite il quale Dio fa nascere nell'uomo la domanda universale di Assoluto, essendo Egli non un Dio impersonale e quindi morto, ma animato dal desiderio di farsi conoscere dall'uomo.E non essendo la Ragione un principio autonomo che possegga dentro di s\u00e9 la Verit\u00e0 (ma essendone viceversa posseduta), essa si salva paradossalmente nel negare se stessa, aprendosi alla fede nel sovra-razionale, attraverso appunto il metodo negativo con il quale riconosce il proprio limite. Questo processo di nientificazione che comporta pur tuttavia l'esercizio attivo e coerente della ragione stessa era visto in accordo con la controversa frase evangelica secondo cui \"chi si umilia sar\u00e0 esaltato\" (Luca ). Viceversa una ragione presuntuosa che volesse fare a meno dell'Assoluto sarebbe condannata a un relativismo incoerente perch\u00e9 essa non pu\u00f2 fondarsi da sola, e avvitandosi cos\u00ec in una contraddizione logica si dissolverebbe. Ragione e intuizione insomma sussistono insieme, essendo i due aspetti di un medesimo punto di vista.\nMisticismo e umanesimo in Cusano.\nIl contrasto sviluppatosi in epoca medievale tra la teologia agostiniana e quella tomista, dovuto al fatto che la prima sembrava dare maggiore importanza all'intuizione mentre la seconda privilegiava l'esercizio razionale e un approccio catafatico a Dio, era dunque in realt\u00e0 meno accentuato di quanto potesse apparire. Lo stesso Tommaso d'Aquino aveva fatto sue molte delle istanze della teologia negativa. \nL'umanista Nicola Cusano (1401\u00a0\u2013 1464) in particolare pu\u00f2 essere considerato il punto di sintesi tra le due correnti teologiche. Egli infatti, ricorrendo al principio della \"dotta ignoranza\", conciliava l'esistenzialismo argomentativo di Socrate con l'apofatismo estremo dei neoplatonici tardo-medievali: sapiente non \u00e8 colui che possiede la verit\u00e0, ma colui che conosce la propria ignoranza, ed \u00e8 quindi consapevole dei propri limiti. Non si pu\u00f2 infatti essere consci della propria ignoranza senza avere gi\u00e0 parzialmente o inconsciamente intravisto cos'\u00e8 che non sappiamo. L'ignorante assoluto, viceversa, non ha neppure coscienza della propria ignoranza.\nSecondo Cusano esiste inoltre una corrispondenza tra le strutture intellettive divine e quelle umane, nonch\u00e9 tra queste e l'intelligenza oggettivata del cosmo; Dio tuttavia non \u00e8 razionalizzabile appieno, perch\u00e9 in Lui gli opposti coincidono, e quindi la contrapposizione dialettica tra soggetto e oggetto, che permetteva al soggetto di cogliere esternamente quest'ultimo e di razionalizzarlo, in Lui si ricompone annullandosi. Dio infatti \u00e8 superiore allo stesso principio di non-contraddizione, pur essendone il fondamento, ed \u00e8 perci\u00f2 al di l\u00e0 del pensiero logico-dialettico strumento della filosofia. Quest'ultima dunque, nel riflettere su se stessa, si riconosce come l'aspetto puramente negativo di Dio, cio\u00e8 appunto come la sua negazione. Una simile presa di coscienza rappresenta una forma di auto-umiliazione grazie alla quale la ragione riesce ad aprirsi alla visione intuitiva di Dio.\nL'idealismo tedesco.\nA cavallo tra il Settecento e l'Ottocento si ebbe un ritorno alla filosofia negativa grazie all'opera dei primi due grandi esponenti dell'idealismo tedesco. \nJohann Gottlieb Fichte (1762\u00a0\u2013 1814) e Friedrich Schelling (1775\u00a0\u2013 1854) infatti identificarono il metodo trascendentale del criticismo kantiano con il metodo della teologia negativa, quale attivit\u00e0 suprema non definibile in s\u00e9 e per s\u00e9 ma solo in rapporto alla conoscibilit\u00e0 degli oggetti finiti, attribuendo per\u00f2 a questa conoscibilit\u00e0 anche un significato ontologico: l'Uno cio\u00e8 risulta accessibile per via negativa nella misura in cui non solo rende conoscibile la realt\u00e0, ma anche in quanto la fa venire all'essere.\nSi ebbe cos\u00ec un recupero della concezione neoplatonica dell'Idea quale fondamento sia gnoseologico che ontologico del reale. In Fichte l'attivit\u00e0 unitaria e originaria da cui tutto procede \u00e8 l'io, il quale non \u00e8 un mero dato o una realt\u00e0 di fatto, ma \u00e8 concepito come un atto, un movimento del pensiero che pone il non-io quale risultato del suo agire. L'io \u00e8 dunque condizione del costituirsi degli oggetti e della realt\u00e0 finita. Come in Plotino, il principio primo non \u00e8 oggettivabile, ed \u00e8 distinto dalla realt\u00e0 materiale e fenomenica. E come in Plotino ad esso si pu\u00f2 giungere solo tramite il suo contrario, cio\u00e8 riconoscendo il non-io per quello che \u00e8, tramite la contrapposizione dialettica tra i due princ\u00ecpi opposti. \nLa filosofia, secondo Fichte, in quanto coscienza oggettiva del non-io, comprende di essere solo l'aspetto esteriore e fenomenico di Dio, non Dio stesso, per cogliere il quale essa deve dunque coerentemente negarsi e auto-limitarsi. Alla teoria deve succedere cos\u00ec l'azione pratica e morale: \u00abil vivere\u00bb infatti \u00ab\u00e8 non-filosofare; e il filosofare \u00e8 non-vivere\u00bb.\nAnche Schelling affermava che l'Assoluto non \u00e8 raggiungibile per via oggettiva e razionale, ma solo intuitivamente, in quanto esso \u00e8 l'unione originaria di soggetto e oggetto, finito e infinito. La Natura \u00e8 per Schelling il \u00abprodotto finito dell'infinito\u00bb, nel quale si rispecchia lo Spirito, cio\u00e8 il pensiero. E ripropone quindi lo schema della teologia negativa basato su un pensiero inconscio originario dal quale deriva quello consapevole, e nel quale gli opposti coincidono. In Dio c'\u00e8 un dualismo, una polarit\u00e0 che si manifesta come antitesi tra l'idealismo trascendentale e l'oggetto del suo filosofare, e nella quale i due poli rappresentano l'uno il negativo dell'altro. Alla verit\u00e0 ci si avvicina indefinitamente tramite la sua progressiva delimitazione, ma solo nel momento estetico dell'arte essa viene colta completamente. Nell'estasi infatti la ragione riesce a uscire definitivamente da se stessa, superando i propri limiti.\nSchelling distinse poi la filosofia propriamente negativa dalla filosofia positiva, che attiene alle tematiche dell'esistenzialismo. Come gi\u00e0 i teologi cristiani, egli vedeva in questi due filoni filosofici una reciproca complementarit\u00e0: poich\u00e9 in metafisica la ragione da sola non pu\u00f2 edificare, ma unicamente demolire, ha bisogno per essere completa di una rivelazione. La ragione infatti pu\u00f2 cogliere solamente l'essenza di Dio da un punto di vista logico-formale, ma si lascia sfuggire l'esistenza, cio\u00e8 il dato e il contenuto empirico al quale \u00e8 possibile accedere solo tramite un sapere rivelato e trascendente, positivo perch\u00e9 rivelato direttamente da Dio e non per via negativa e indiretta.\nAutori post-idealisti.\nPensatori successivi quali S\u00f8ren Kierkegaard, Rudolf Otto e Karl Barth hanno ripreso il summenzionato concetto agostiniano di Dio come \"aliud, aliud valde\" definendolo \u00abl'infinita differenza qualitativa\u00bb del \u00abtotalmente Altro\u00bb (\"ganz Andere\"), concetto sfociato dall'esistenzialismo religioso alla teologia dialettica. Il corrispettivo in filosofia \u00e8 la differenza ontologica di Heidegger.\nAnche in ambito cattolico \u00e8 stata ribadita da papa Benedetto XVI \u00abla verit\u00e0 della teologia negativa\u00bb, \u00abposta in risalto dal IV Concilio Lateranense il quale ha dichiarato esplicitamente che, per quanto grande possa essere la somiglianza constatata tra il Creatore e la creatura, sempre pi\u00f9 grande \u00e8 tra di loro la dissomiglianza\u00bb (\"DS\", 806). Dio, ci\u00f2 nonostante, essendosi dato un'\u00abimmagine\u00bb nel Cristo che si \u00e8 fatto uomo, e avendo quindi rivelato \u00abil suo Volto proprio nella figura del sofferente\u00bb, \u00absa creare la giustizia in un modo che noi non siamo capaci di concepire e che, tuttavia, nella fede possiamo intuire\u00bb. \u00abNel corso della loro storia, i cristiani hanno cercato di tradurre questo sapere \"che non sa\" in figure rappresentabili, sviluppando immagini del \"cielo\" che restano sempre lontane da ci\u00f2 che, appunto, conosciamo solo negativamente, mediante una non-conoscenza\u00bb."}
{"id": "894633", "revid": "149485", "url": "https://it.wikipedia.org/wiki?curid=894633", "title": "MINUSTAH", "text": "La Missione di stabilizzazione delle Nazioni Unite ad Haiti (MINUSTAH dal francese \"Mission des Nations Unies pour la Stabilisation en Ha\u00efti\") \u00e8 stata una missione di peacekeeping dell'ONU stabilita dal Consiglio di Sicurezza il 30 aprile 2004 con la risoluzione 1542.\nLa missione, operativa a partire da maggio 2004 per concludersi nell'ottobre 2018, si rese necessaria dopo la destituzione del presidente Jean-Bertrand Aristide, da parte di truppe di ribelli, per garantire al paese una transizione democratica del paese.\nIl mandato della MINUSTAH \u00e8 stato quello di aiutare il governo di transizione nazionale nel mantenere l'ordine e la legge nel paese, nel garantire libere e democratiche elezioni e di proteggere il personale delle Nazioni Unite impegnato in progetti umanitari.\nIl contingente era composto da circa 8.500 effettivi, tra personale militare e di polizia, provenienti da: Algeria, Argentina, Benin, Brasile, Burkina Faso, Camerun, Canada, Ciad, Cile, Cina, Colombia, Croazia, Repubblica Dominicana, \nEcuador, Egitto, El Salvador, Filippine, Francia, Giordania, Grenada, Guatemala, Guinea, Italia, Marocco, Madagascar, Mali, Mauritius, Messico, Nepal, Niger, Nigeria, Oman, Pakistan, Paraguay, Per\u00f9, Romania, Ruanda, Russia, Senegal, Sierra Leone, Spagna, Sri Lanka, Stati Uniti, Togo, Turchia, Uruguay, e Yemen.\nIl quartier generale della missione era situato nella capitale Port-au-Prince mentre il contingente militare \u00e8 stato guidato dal generale brasiliano Carlos Alberto dos Santos Cruz.\nLa MINUSTAH era presente con forze militari e Staff Civile in tutti i Dipartimenti del paese, in particolare nei capoluoghi amministrativi di Fort-Libert\u00e9, Miragoane, Gonaive, Port-de-Paix, Jeremie, Hinche, St. Marc, Jacmel e Les Cayes\nL'Italia ha partecipato con un contingente di 120 carabinieri.\nLa Missione termina il suo mandato nell'ottobre del 2017 dopo 13 anni di presenza ad Haiti.\nLe denunce di stupri e sfruttamento della prostituzione minorile.\nSecondo lo studio condotto dalla Sabine Lee, professoressa di storia moderna dell'universit\u00e0 di Birmingham, e Susan Bartels, della Queens University in Ontario, pubblicato sulla rivista accademica \"Conversation\", i militari impiegati nella missione si sarebbero resi responsabili nei confroniti della popolazione civile di strupri e sfruttamento della prostituzione minorile, in cambio di pasti o piccoli pagamenti, che avrebbero portato alla nascita di centinaia di bambini, abbandonati alla miseria con le ragazze madri.\nLo studio \u00e8 frutto di numerose interviste realizzate nel 2017 dopo la fine della missione ed ha coinvolto oltre 2500 haitiani, che hanno raccontato i metodi coercitivi utilizzati dai militari per ottenere i rapporti sessuali, adescando anche adolescenti."}
{"id": "894634", "revid": "110157", "url": "https://it.wikipedia.org/wiki?curid=894634", "title": "Museo civico di zoologia di Roma", "text": "Il Museo civico di zoologia di Roma, situato in una zona limitrofa al Bioparco, raccoglie la tradizione delle collezioni naturalistiche romane attive presso le corti papali sin dal 1790 e quindi del gabinetto di zoologia dell'Universit\u00e0 Pontificia.\nVenne fondato nel 1932 ed oggi fa parte del sistema dei Musei in Comune.\nLe collezioni del Museo civico di zoologia hanno un grande valore scientifico con materiali unici in Italia e in Europa. Di notevole importanza \u00e8 la sezione ornitologica.\nIl museo, che \u00e8 ricompreso nell'elenco dei Musei scientifici di importanza nazionale del Ministero per la Universit\u00e0 e la Ricerca Scientifica, ospita collezioni entomologiche, malacologiche, osteologiche, ornitologiche, erpetologiche, ittiologiche e relative ai mammiferi per oltre quattro milioni di esemplari.\nIl museo possiede un patrimonio di circa 5 milioni di esemplari conservati, che vanno dalle conchiglie di Molluschi di pochi millimetri alla balenottera di 16 metri. Tali collezioni derivano in parte da una convenzione con l'allora Regia Universit\u00e0 di Roma (oggi \u201cLa Sapienza\u201d) che raccoglievano anche le prestigiose raccolte dell'Archiginnasio Pontificio, in parte dalle donazioni fatte dopo la sua istituzione. Tuttavia la maggior parte di questo immenso patrimonio viene custodito in particolari magazzini, ed \u00e8 a disposizione dei ricercatori che facciano richiesta per studiarli oppure viene esposto in particolari occasioni. Il museo rappresenta dunque un vero e proprio archivio della biodiversit\u00e0, oltre che un patrimonio per tutta la comunit\u00e0. \nIl tema conduttore alla base del nuovo percorso espositivo \u00e8 la biodiversit\u00e0 nel mondo animale. Attraverso le sale di amori bestiali, vivere al limite, la barriera corallina, le zone umide della campagna romana, la collezione Arrigoni degli Oddi di uccelli, i mammiferi, gli anfibi e i rettili, fino allo scenografico salone degli scheletri, utilizzando anche strumenti multimediali e multisensoriali, i visitatori potranno conoscere le diverse forme animali e capirne l'origine e gli adattamenti a molteplici tipi di ambiente.\nSpiccano tra le collezioni di malacologia i circa 3 milioni di pezzi del Marchese di Monterosato, che comprende anche la collezione del Brugnone."}
{"id": "894639", "revid": "767487", "url": "https://it.wikipedia.org/wiki?curid=894639", "title": "Max\u00efmo Park", "text": "I Max\u00efmo park sono un gruppo indie rock inglese formato nel 2000.\nBiografia.\nIl quintetto si forma a Newcastle, nel Tyne and Wear, nell'aprile del 2003, mutuando il loro nome dal Maximo Gomez Park, un luogo d'incontro dei rivoluzionari cubani, all'Havana.\nLa formazione iniziale era quella di un quartetto d'avanguardia esclusivamente strumentale, che non si esibiva dal vivo e suonava solo per proprio diletto, scambiandosi spesso gli strumenti. Sull'orlo dello scioglimento, il gruppo decide di cercare qualcuno che calamitasse l'attenzione, sul palco e liricamente. Voce del gruppo diventa cos\u00ec Paul Smith, scoperto da quella che ai tempi era la ragazza di Tom English (batteria). Il quintetto comincia a scrivere le prime canzoni insieme e il frontman, che non aveva mai cantato su un palco fino ad allora, rivela una notevole presenza scenica.\nIntorno al marzo del 2004 un amico finanzia 300 copie di un loro singolo su vinile e successivamente incide un secondo vinile con i brani (\"The Coast Is Always Changing\"/\"The Night I Lost My Head\") che avevano registrato nella loro casa di Fenham. Dopo alcuni live nei dintorni della loro citt\u00e0 natale, Steve Beckett, della Warp Records, entra in possesso di uno dei loro dischi e decide di mettere sotto contratto i Max\u00efmo Park.\nNel 2005 si affermano rapidamente nel panorama e il loro album di debutto, A Certain Trigger, viene accolto da alcuni critici come uno dei migliori album dell'anno e fa aumentare notevolmente il numero dei loro fan in Gran Bretagna. A luglio del 2005 l'album viene nominato per il Mercury Prize.\nNell'agosto del 2006 la band annuncia di star lavorando al loro prossimo album, prodotto da Gil Norton e registrato a Londra. Il 22 gennaio 2007 la band annuncia che il loro secondo album, Our Earthly Pleasures, uscir\u00e0 il 2 aprile 2007 e sar\u00e0 preceduto dal singolo Our Velocity (19 marzo 2007). Il 30 gennaio 2007 vengono pubblicati i dettagli sull\"'Our Earthly Pleasures Tour\", i cui biglietti per le tappe principali sono andati esauriti in pochi minuti.\nNella primavera del 2009 esce il terzo album del gruppo, preceduto da un tour per tutta l'Europa con l'aiuto del produttore Nick Launay (Nick Cave, Grinderman, Yeah Yeah Yeahs) a Los Angeles. Il nuovo disco segna, a quanto ha dichiarato il cantante Paul Smith a NME, un leggero cambiamento di atmosfere con le tastiere in maggior evidenza ed un suono pi\u00f9 orientato verso il groove.\nIl loro terzo full-length, uscito l'11 maggio 2009, si intitola \"Quicken the Heart\".\nL'11 giugno 2012 \u00e8 stato pubblicato il quarto disco della band, ascoltabile in streaming sul sito ufficiale http://maximopark.com.\nIl disco contiene 13 tracce ed \u00e8 disponibile in quattro formati: una versione firmata dai membri del gruppo (quasi immediatamente sold out), una con una esclusiva T-Shirt promozionale, una versione CD + vinile e T-Shirt e un'ulteriore versione CD firmato, vinile, T-Shirt e stampa firmata.\nCuriosit\u00e0.\nHanno poi suonato di nuovo nello stesso pub nel gennaio 2007 per una serata speciale (la capacit\u00e0 era di 100 spettatori)."}
{"id": "894642", "revid": "57872", "url": "https://it.wikipedia.org/wiki?curid=894642", "title": "Santuario di Nostra Signora delle Tre Fontane", "text": "Il santuario di Nostra Signora delle Tre Fontane \u00e8 un luogo di culto cattolico situato nella localit\u00e0 di Trefontane, lungo la strada provinciale 13, nel comune di Montoggio nella citt\u00e0 metropolitana di Genova.\nStoria.\nLa fondazione del santuario sembrerebbe risalire al XII secolo, anche se l'edificio religioso \u00e8 citato per la prima volta in diversi documenti del 1243 con la dicitura di \"Sancte Marie de Tribus Fontanis\".\nSecondo la tradizione orale locale la chiesa fu eretta nel luogo in cui la Vergine Maria apparve ad una giovane sordomuta che, \"miracolosamente\", riacquist\u00f2 l'uso della parola. Sul luogo dell'apparizione la Madonna lasci\u00f2 in dono - dalle testimonianze delle persone accorse sul luogo - una statua in legno raffigurante la \"Madonna con il Bambino Ges\u00f9\". La statua venne trasferita nella locale chiesa parrocchiale di Montoggio, ma secondo quanto afferma la leggenda nella notte spar\u00ec per essere poi ritrovata nella stessa zona in cui era accaduto il miracolo.\nAdiacente al luogo della straordinaria apparizione mariana furono scoperti anche tre zampilli d'acqua, da qui pertanto la denominazione \"tre fontane\". Fu innalzata successivamente una cappella - dove conservare la statua - ed accanto di essa fu costruito un ospedale per i pellegrini. L'edificio venne ampliato e notevolmente rimaneggiato nei secoli seguenti, finch\u00e9 nel 1780 si edific\u00f2 il santuario attuale.\nNel 1906 fu approvato un progetto per riedificare totalmente la costruzione, quali l'ampliamento della facciata e l'erezione di due campanili con cupola, ma in sostanza poi si decise di effettuare alcuni interventi conservativi. Sub\u00ec alcuni restauri negli ultimi decenni del XX secolo.\nDescrizione.\nL'edificio si presenta nell'insieme diviso in due corpi: il primo corpo \u00e8 a pianta trapezoidale comprendente un atrio e un'area nella quale \u00e8 collocata una vasta cantoria, nella quale \u00e8 presente un organo a canne del 1894; il secondo corpo \u00e8 formato invece da tre navate.\nSull'altare della navata centrale si trova un'antica statua in legno raffigurante la Madonna. All'interno si trovano molti ex voto in argento, donati dai fedele per grazie ricevute, e una quarantina di dipinti d'arte popolare databili al XIX secolo."}
{"id": "894644", "revid": "33689", "url": "https://it.wikipedia.org/wiki?curid=894644", "title": "Pong", "text": "Pong (stilizzato PONG) \u00e8 uno dei primi videogiochi commercializzati, prodotto dalla Atari come arcade nel 1972 e come console dedicata nel 1975. \u0116 un simulatore di ping-pong (da cui il nome \"PONG\"), dalla grafica estremamente semplificata in bianco e nero.\nModalit\u00e0 di gioco.\n\"Pong\" \u00e8 un videogioco sportivo bidimensionale che simula in modo molto semplificato il tennistavolo. Il giocatore controlla una racchetta sotto la forma di una barra bianca che pu\u00f2 muovere verticalmente lungo un lato dello schermo. \u00c8 possibile giocare in singolo contro il computer o a due giocatori. L'obiettivo del giocatore \u00e8 colpire una palla, simulata da un piccolo quadrato, e rispedirla all'altra racchetta: il giocatore che non riesce a rispedire la palla concede un punto al suo avversario. La palla si muove con moto rettilineo uniforme e pu\u00f2 rimbalzare sui lati superiore e inferiore dello schermo.\nStoria.\nLe prime immagini di un videogioco di ping-pong appartengono al 1966, anno nel quale un giovane ingegnere della Sanders Associates inizia a lavorare su \"un progetto per un utilizzo alternativo degli apparecchi televisivi\". Il progetto incontra per\u00f2 grosse difficolt\u00e0 e la sua conclusione finir\u00e0 per slittare al 1971; la Magnavox commercializza quindi il gioco prodotto dalla Sanders con il nome di Odyssey. Questo \u00e8 da considerarsi l'antenato di \"PONG\" e la prima console della storia.\nPoi Nolan Bushnell, allora fresco di laurea, che diventer\u00e0 in seguito il fondatore della Atari, ispirandosi all'Odyssey fece sviluppare ad Allan Alcorn il gioco Pong per Atari. Sotto la sua direzione nascer\u00e0 nel 1972 uno dei primi videogiochi \"coin-op\" (attivati a monete) della storia (il primo in assoluto fu \"Computer Space\" del 1971, ideato dallo stesso Nolan, e che per\u00f2 ebbe meno successo), ovvero \"PONG\", che ricalcava molto da vicino il gioco della Sanders con alcune differenze di gameplay come la possibilit\u00e0 di dare effetti al tiro colpendo la pallina all'ultimo momento.\nLa versione domestica, costituita da una console da collegare al televisore, fu lanciata sul mercato dalla Atari il 3 agosto 1975.\nSuccessivamente nel 1978 la General Instruments lanci\u00f2 una serie di circuiti integrati VLSI dedicati a questo genere di videogiochi, il pi\u00f9 famoso dei quali \u00e8 stato il modello AY-3-8500, che permise di abbassare notevolmente il costo di produzione del videogioco e di aumentarne di conseguenza la produzione di massa e diffusione casalinga.\nTecnologia.\nLa tecnica di generazione dell'immagine sul televisore non era ancora basata sul concetto di matrice di pixel, ma si procedeva per manipolazione della linea di scansione del cinescopio con componenti elettronici di tipo analogico. I contatti tra la palla e racchetta e tra palla e bordi del campo venivano realizzati con componenti logici (porta logica) tipici dell'elettronica digitale (porte AND, OR, NAND, NOR e multivibratori). Inoltre la quasi totalit\u00e0 di questo genere di giochi era in bianco e nero, o al pi\u00f9 con qualche tono di grigio, in considerazione che la maggior parte dei televisori di quel periodo era in bianco e nero."}
{"id": "894646", "revid": "15756", "url": "https://it.wikipedia.org/wiki?curid=894646", "title": "Sonic the Hedgehog", "text": ", letteralmente Sonic il riccio, \u00e8 un personaggio immaginario, protagonista della serie videoludica nipponica \"Sonic\".\nIl suo nome deriva dalla parola inglese \"sonico\": infatti \u00e8 un riccio che pu\u00f2 superare la velocit\u00e0 del suono. Sonic the Hedgehog \u00e8 il protagonista dell'omonima serie di videogiochi ed \u00e8 stato introdotto per la prima volta in \"Rad Mobile\" sotto forma di cameo; di seguito apparve in \"Sonic the Hedgehog\" per il Sega Mega Drive il 23 giugno 1991 come giocabile.\nSonic \u00e8 l'attuale mascotte della casa videoludica giapponese SEGA, creato nel 1991 quando la casa madre, con l'avvento delle console a 16 bit, decise di ideare una nuova serie videoludica capace di vendere milioni di copie, sostituendo la serie di videogiochi di Alex Kidd, considerata la mascotte non ufficiale della SEGA, con una nuova serie di punta.\nNaoto \u014cshima, Hirokazu Yasuhara e Y\u016bji Naka crearono e svilupparono il personaggio in tutte le sue caratteristiche, conferendogli un'immagine fresca e innovativa che contrastasse quella di Nintendo e della loro mascotte Mario. Da allora Sonic, con oltre ottanta milioni di copie vendute nel mondo, \u00e8 divenuto una delle icone videoludiche pi\u00f9 famose al mondo. Nel 2005 nella Walk of Game Sonic \u00e8 risultato tra i pi\u00f9 importanti personaggi dei videogiochi del suo genere assieme a Mario e Link. Dal 2014 la serie \u00e8 il settimo franchise videoludico pi\u00f9 venduto al mondo, con oltre 140 milioni di unit\u00e0 e dal 2016 ha venduto pi\u00f9 di 350 milioni di copie.\nCreazione.\nLa creazione del riccio blu nacque quando SEGA era alla ricerca di una nuova serie videoludica di punta per competere con la Nintendo, la cui serie di punta era ed \u00e8 Mario, e per sostituire Alex Kidd, considerato la mascotte non ufficiale dell'azienda. Tra i vari design che vennero proposti figurarono un armadillo (che in seguito venne riutilizzato per lo sviluppo di Mighty the Armadillo), un cane, un sosia di Theodore Roosevelt in pigiama (che divenne la base del design di Eggman), e una lepre.\nSuccessivamente, Naoto \u014cshima diede origine ad un riccio di colore verde acqua, inizialmente noto come \"Needlemouse\", il quale venne scelto come personaggio rappresentativo. Gli sviluppatori dell'azienda ricolorarono il riccio in blu per marketing, per abbinare il colore a quello del logo SEGA, ispirandosi successivamente anche a dei personaggi reali. Ad esempio, le sue scarpe sono un design ispirato agli stivali indossati da Michael Jackson nell'album del 1987 \"Bad\"; la sua personalit\u00e0 e l'atteggiamento furono un omaggio al presidente degli Stati Uniti Bill Clinton, anche se dal 1998 ad oggi sono molto cambiate. Sonic non sa nuotare a causa di un presupposto sbagliato da Yuji Naka che tutti i ricci non potevano farlo, finch\u00e9 non vide la foto di un riccio che nuotava in una piscina. Dal 1998 ad oggi, da quando la sua personalit\u00e0 \u00e8 stata meglio definita, Sonic stesso afferma di non amare l'acqua oltre a non saper nuotare.\nNei concept iniziali, oltre ad avere un aspetto pi\u00f9 vispo dalle forme arrotondate, faceva parte di una \"band\" e aveva una ragazza umana di nome \"Madonna\". Tuttavia, un team di SEGA of America ha addolcito il personaggio per un pubblico americano dato che era adatto soltanto per un pubblico giapponese, eliminando questi elementi. Sonic \u00e8 alto 100\u00a0cm e pesa 35\u00a0kg; ha 15 anni. Il design originale del personaggio da Naoto Oshima era con aculei corti, un corpo rotondo, le iridi degli occhi non visibili, e come abbigliamento dei guanti bianchi e scarpe rosse con una stringa bianca tenuta da una fibbia dorata. L'immagine con questo motivo \u00e8 stato disegnato da Akira Watanabe e posto sul boxart del gioco \"Sonic the Hedgehog\" per Sega Mega Drive, e nella maggior parte dei successivi videogiochi Sonic \u00e8 caratterizzato da un aspetto simile. Nel seguito \"Sonic the Hedgehog 2\" le proporzioni di Sonic sono cambiate, l'originale 1:2 al rapporto di altezza \u00e8 cambiato in 1:2,5.\nNel 1998 Yuji Uekawa (creatore e attuale disegnatore degli altri personaggi principali), cur\u00f2 il restyling del personaggio ridisegnandolo dal carattere pi\u00f9 adulto, con il corpo e le gambe pi\u00f9 slanciate, aculei pi\u00f9 sparati e gli occhi di colore verde dandogli un aspetto pi\u00f9 nipponico.\nIl personaggio.\nProfilo.\nSonic the Hedgehog \u00e8 un riccio mobian (in italiano viene spesso erroneamente indicato come porcospino) che vive sul pianeta Mobius, alternativo alla Terra. Grazie alla sua velocit\u00e0, la sua confidenza e il suo coraggio, \u00e8 sempre in cerca di una nuova avventura. Il nostro eroe \u00e8 sempre aiutato dal suo fido compagno Miles \"Tails\" Prower e da altri suoi conoscenti come a volte Knuckles the Echidna e il suo arci-nemico \u00e8 il perfido Dr. Eggman.\nUna battuta tipica del riccio mobian o \u00e8 \"Long time no see!\", letteralmente \"\u00c8 da un po' che non ci vediamo!\" o \"Chi non muore si rivede!\", infatti la utilizza spesso quando si imbatte in qualche suo conoscente. Tipico del porcospino blu \u00e8 anche l'indice alzato.\nSonic ama essere al centro dell'attenzione ed \u00e8 molto simpatico e gentile. Dotato di animo buono e spirito di avventura, Sonic sar\u00e0 sempre alla ricerca di salvare il mondo dalle minacce circostanti, ovviamente insieme ai suoi compagni di avventure.\nCarattere e indole.\nSonic \u00e8 carismatico, simpatico e ottimista e ha una personalit\u00e0 che riflette la sua positivit\u00e0. Infatti, vive sempre alla giornata e trascorre i suoi giorni con ottimismo. \u00c8 appassionato di avventura ed \u00e8 sempre in cerca di una nuova sfida e un nuovo trionfo.\nNon si tira mai indietro e non si arrende, perch\u00e9 ha un incrollabile fiducia in se stesso. A Sonic non piace l'acqua, perch\u00e9 non sa nuotare, e va matto per i chili dog, il suo cibo preferito. Adora inoltre andare sempre pi\u00f9 veloce, e divertirsi in ogni situazione pericolosa.\nAbilit\u00e0 caratteristiche.\nCome suggerisce lo stesso nome, \u00e8 noto per la sua super velocit\u00e0, che lo rende dinamico e scattante nei livelli di gioco. Caratteristica del personaggio \u00e8 infatti sempre stata sin dal primo capitolo quella di correre tra le trappole ed eliminare i nemici di gioco a gran velocit\u00e0. La sua velocit\u00e0 infinita oltre a farlo correre veloce, gli permette anche di pensare pi\u00f9 velocemente, percepire i pericoli pi\u00f9 velocemente del normale, svolgere compiti e imparare nuove cose molto rapidamente e anche aumentare la potenza dei suoi colpi caricandoli a massima velocit\u00e0. Altre abilit\u00e0 sono l'Attacco a Ricerca (Homing Attack) che gli permette di attaccare i suoi avversari all'istante eseguendo delle combo e l'attacco rotante, con cui pu\u00f2 caricare verso il nemico e lanciarsi sfruttando la sua energia cinetica. Sonic \u00e8 anche molto agile, ed \u00e8 molto abile nel combattimento grazie alla sua rapidit\u00e0, sapendo tirare soprattutto calci per lottare (essendo abituato a usare le gambe) e caricando i nemici con il suo Spin Dash (\"Scatto avvitato\" nell'adattamento italiano) attacco che deriva dalla sua velocit\u00e0 e gli consente di Ruotare sul posto per caricare e sfrecciare a grande velocit\u00e0 contro i nemici, rampe, acceleratori, giri della morte e ostacoli. Un'altra abilit\u00e0 unica del porcospino blu super luminale, \u00e8 il Turbo (Speed Boost o Speed Dash), che permette a Sonic di scattare e fare super accelerazioni fino addirittura a rompere il muro del tempo e sbaragliare gli avversari e distruggerli con potenti combo. Grazie alla sua estrema velocit\u00e0 pu\u00f2 eliminare i nemici prima che possano attaccare (non per niente nella serie IDW viene descritto come \"l'essere vivente pi\u00f9 veloce\").\nDesign e look del personaggio.\nNel design del personaggio usato dal 1998 in \"Sonic Adventure\", il porcospino \u00e8 stato ridisegnato con un carattere pi\u00f9 adulto, il corpo e le gambe pi\u00f9 slanciate e gli occhi di colore verde dandogli un aspetto pi\u00f9 realistico per i giochi. Questa controparte \u00e8 detta Sonic Moderno (\"Modern Sonic\") e ha interagito con la sua controparte classica (\"Classic Sonic\") in \"Sonic Generations\". Nei videogiochi Sonic ha 15 anni, nei fumetti spin-off dell'Archie Comics, invece, ne ha 17.\nNella serie animata \"Sonic Underground\" sa suonare una chitarra elettrica che pu\u00f2 usare come un Laser.\nNel franchise spin-off \"Sonic Boom\" (composto dai giochi ', ', ' e ', dall'omonima serie animata e dall'omonima serie a fumetti), il personaggio ha subito un nuovo design: le braccia beige sono diventate blu come il resto del corpo, porta delle fasce sportive attorno alle mani e alle scarpe (come un giocatore di football americano), e indossa un foulard marrone sul collo.\nTrasformazioni.\nOltre alle sopra citate abilit\u00e0, Sonic the Hedgehog pu\u00f2 usare a piacimento l'energia degli Smeraldi del Caos che, una volta riuniti tutti e 7, gli permettono di trasformarsi accrescendo la propria energia e potenza.\nTale trasformazione fa di lui . Egli in questo stato acquisisce poteri inimmaginabili (tra cui la capacit\u00e0 di volare): assumendo sembianze dorate \u00e8 avvolto da un'aura che sprigiona la sua quasi invulnerabile potenza (simile al Super Saiyan di \"Dragon Ball\"). Il personaggio non \u00e8 l'unico a godere di tale trasformazione, infatti, i personaggi Shadow the Hedgehog, Silver the Hedgehog, Knuckles the Echidna e Miles \"Tails\" Prower, raccolti i sette Smeraldi del Caos, assumono caratteristiche simili a quelle di Super Sonic.\nNella serie animata \"Sonic X\", oltre a saper gestire la Super Trasformazione, Sonic seppur inconsciamente sprigiona per la prima volta una trasformazione alternativa, rendendolo pi\u00f9 aggressivo e incontrollabile: diviene Dark Sonic (noto anche come \"Dark Super Sonic\") che, come suggerisce il nome, \u00e8 la controparte oscura di \"Super Sonic\". Le troppe emozioni negative e i risentimenti nei confronti dei suoi nemici giurati hanno creato le condizioni necessarie per la trasformazione oscura, mentre la forza incontrollabile viene alimentata dalla sua furia devastante.\nEsistono tuttavia molteplici trasformazioni di Sonic descritte nella serie a fumetti \"Sonic the Hedgehog\", che variano dalle pi\u00f9 pure alle pi\u00f9 oscure, a seconda delle situazioni. Le varie trasformazioni apparse sono (in ordine di purezza) , Ultra Sonic, Super Sonic, , Dark Sonic, e altre come Solar Sonic, Eco Sonic, Polar Sonic, e (noto anche come Werehog Sonic).\nLa trasformazione di Sonic pi\u00f9 famosa \u00e8 \"Super Sonic\" in quanto \u00e8 apparsa in gran parte dei videogiochi della serie, altre forme sono apparse esclusivamente in alcuni giochi come \"Hyper Sonic\" che appare solamente in \"Sonic 3 &amp; Knuckles\", \"Darkspine Sonic\" appare solamente in \"Sonic e gli Anelli Segreti\", \"Sonic the Werehog\" (o \"Werehog Sonic\") appare solamente in \"Sonic Unleashed\" e nel breve film d'animazione \"Sonic: Night of the Werehog\", \"Excalibur Sonic\" in \"Sonic e il Cavaliere Nero\", le altre forme \"Ultra Sonic\", \"Eco Sonic\", \"Solar Sonic\" e \"Polar Sonic\" sono apparse in esclusiva nella serie a fumetti \"Sonic the Hedgehog\" dell'Archie Comics. La trasformazione \"Dark Sonic\" \u00e8 apparsa in esclusiva nell'anime \"Sonic X\" nell'episodio 67 della terza stagione.\nUn'altra trasformazione apparsa esclusivamente nella serie a fumetti \u00e8 \"Mecha Sonic\", ovvero Sonic trasformato in robot da Eggman nel fumetto numero 39; nonostante ci\u00f2, Knuckles the Echidna si fa robotizzare volontariamente da altri compagni di Sonic trasformandosi in \"Mecha Knuckles\", e dopo aver affrontato Mecha Sonic e averlo battuto, entrambi si fanno derobotizzare. La trasformazione in Mecha Sonic avviene anche nel numero 118 dopo essersi fatto robotizzare di proposito insieme a Miles \"Tails\" Prower (che diventa \"Mecha Tails\") dai Bem, una razza aliena, per affrontare Eggman.\nLa forma \"Super\" compare anche nella serie a fumetti \"Sonic the Comic\" della Fleetway, dove ha subito un'incarnazione totalmente diversa\u02d0 sebbene Sonic abbia sempre lo stesso aspetto dell'originale, diventa malvagio, sadico e con il gusto di uccidere. Tale trasformazione avviene se Sonic \u00e8 stressato o si espone agli Smeraldi. Per riconoscerla, molti fan l'hanno ribattezzata \"Fleetway Sonic\".\nDoppiaggio.\nLa prima voce di Sonic fu di Takeshi Kusao, che lo doppi\u00f2 nei giochi \"Waku Waku Sonic Patrol Car\", \"SegaSonic Cosmo Fighter Galaxy Patrol\" e \"SegaSonic the Hedgehog\" usciti in sala giochi corrispettivamente nel 1991 per il primo titolo e nel 1993 invece per i restanti due.\nIn \"Sonic CD\", il personaggio venne doppiato attraverso delle piccole clip vocali da Keiko Utoku. Nel titolo pronuncia solo due frasi: la prima \u00e8 \"I'm outta here!\", che tradotto significa \"Me ne vado da qui!\", la quale viene esclamata quando il personaggio viene lasciato fermo per tre minuti consecutivi e la seconda \u00e8 \"1-UP\" che viene pronunciata quando il giocatore ottiene una vita extra.\nLa prima voce americana del personaggio invece compare solamente nel 1993, dove Jaleel White lo doppia nelle serie animate: \"Le avventure di Sonic\", \"Sonic the Hedgehog SatAM\" e \"Sonic Underground\". Nella versione giapponese delle prime due serie animate, \"Le avventure di Sonic\" e \"Sonic the Hedgehog SatAM\", il protagonista viene doppiato da Kappei Yamaguchi mentre in \"Sonic Underground\" viene doppiato da Keiko Toda.\nNell'OAV, \"Sonic the Hedgehog\" del 1996, Sonic viene doppiato corrispettivamente da Masami Kikuchi nella versione giapponese e da Martin Burke nella versione americana. Nel titolo educativo per i computer basati su Microsoft Windows, \"Sonic's Schoolhouse\", Sonic viene doppiato da Meg Inglima.\nDal gioco \"Sonic Adventure\" uscito nel 1998, Sonic possiede finalmente un doppiatore vero e proprio, ovvero Jun'ichi Kanemaru, che lo doppi\u00f2 anche nella versione giapponese dell'anime \"Sonic X\" e della serie animata \"Sonic Boom\". Quando il personaggio assume la forma di Werehog in \"Sonic Unleashed\" e nel cortometraggio \"Sonic: Night of the Werehog\" viene invece interpretato da Tomokazu Seki. Nel film \"Sonic - Il film\" viene doppiato da Taishi Nakagawa.\nIl doppiatore principale del riccio blu fu \"Ryan Drummond\" nelle versioni americane dei vari videogiochi. Ryan Drummond doppi\u00f2 Sonic in \"Sonic Adventure\", \"Sonic Shuffle\", \"Sonic Adventure 2\", \"Sonic Battle\", \"Sonic Heroes\", \"Sega Superstars\" e \"Sonic Advance 3\".\nDal 2005 Ryan Drummond fu sostituito con Jason Griffith che inizi\u00f2 a doppiare il riccio blu nelle versioni americane di \"Sonic X\" e dei videogiochi \"Shadow the Hedgehog\" e \"Sonic Rush\", cos\u00ec facendo ottenne il posto come voce ufficiale di Sonic fino al 2010. Nel 2010, SEGA decise di cambiare i doppiatori dei vari personaggi sostituendo Jason Griffith con Roger Craig Smith, sua voce attuale a partire dai giochi \"Sonic Free Riders\" e \"Sonic Colours\" oltre che nell'episodio di crossover di \"OK K.O.!\".\nNel film \"Sonic - Il film\" viene doppiato da Ben Schwartz da ragazzo e da Benjamin L. Valic da bambino.\nSonic \u00e8 doppiato in lingua italiana da Jerry Cal\u00e0 nei primi spot televisivi, da Pietro Ubaldi nelle serie animate \"Le avventure di Sonic\", \"Sonic the Hedgehog SatAM\" e \"Sonic Underground\", da Fabrizio Vidale nell'anime \"Sonic X\", da Renato Novara da \"Sonic Generations\" e nei videogiochi successivi oltre che in \"Sonic - Il film\", e da Daniele Raffaeli nella serie animata \"Sonic Boom\" e nell'episodio crossover di \"OK K.O.!\". Viene inoltre doppiato da Patrizia Mottola da bambino in \"Sonic SatAM\", da Francesco Pezzulli nei film d'animazione Disney, \"Ralph Spaccatutto\" del 2012 e \"Ralph spacca Internet\" del 2018 e da Luca Tesei da bambino in \"Sonic - Il film\".\nPopolarit\u00e0.\n\"Nintendo Power\" ha elencato Sonic come la sesta pi\u00f9 grande icona dei videogiochi. Nel 2004, il personaggio ha vinto un \"Golden Joystick\" come \"The Sun Gaming Ultimate Hero\". Il 21 ottobre 2008, Sonic \u00e8 stato votato come il pi\u00f9 popolare personaggio dei videogiochi nel Regno Unito con un voto del 24% su 500 persone, mentre il suo vecchio rivale Mario \u00e8 arrivato secondo con il 21% dei voti. In seguito, alla fine del 2008, la MSN ha tenuto un sondaggio su chi fosse il pi\u00f9 iconico personaggio dei videogiochi, e Sonic \u00e8 stato classificato #1, mentre Mario e Lara Croft sono stati votati meno in seconda e in terza posizione, rispettivamente. Nel 2011, \"Empire\" lo ha classificato come il 14\u00b0 pi\u00f9 grande personaggio videoludico, ed \u00e8 stato votato 10\u00b0 nella Top 50 dei personaggi dei videogiochi migliori di tutti i tempi nel Guinness dei primati del 2011. Ken Balough, brand manager associato di SEGA, descrisse il personaggio come \"Una leggenda di gioco, prima di tutto, che ha avuto origine da una serie che ha definito una nuova generazione nella storia dei videogiochi, e la sua personalit\u00e0 iconica \u00e8 l'epitome di velocit\u00e0 nei primi anni '90, spingendo i limiti di quello che i giocatori sapevano e aspettavano dall'azione ad alta velocit\u00e0 e giochi platform\". Nel 2010 i lettori giapponesi della popolare rivista Famits\u016b, hanno votato Sonic come il decimo personaggio pi\u00f9 amato dei videogiochi.\nApparizioni.\nVideogiochi.\nPrincipali.\nDal 1991 al 2021, Sonic \u00e8 apparso come protagonista in oltre una sessantina di titoli usciti per differenti piattaforme, tra cui arcade e portatili. La maggior parte dei titoli sono platform, ma non mancano presenze nei generi sportivo (in particolare simulatori di guida), d'avventura dinamica, azione, di ruolo o educativo, oltre che a un cupo spin-off sparatutto in terza persona.\nL'esordio videoludico del personaggio \u00e8 stato in un gioco di corse automobilistiche, \"Rad Mobile\", semplicemente sotto forma di un deodorante per ambienti in una delle auto. In seguito apparve in un gioco a piattaforme con lui protagonista, \"Sonic the Hedgehog\" per il Sega Mega Drive e Sega Genesis, che ha introdotto anche la sua nemesi Dr. Robotnik. Il suo celebre amico volpe a due code Miles \"Tails\" Prower lo raggiunse nel 1992, nel sequel del gioco, \"Sonic the Hedgehog 2 (8-bit)\". \"Sonic the Hedgehog CD\", uscito nel 1993, ha introdotto la sua presunta fidanzata, Amy Rose, e il ricorrente clone robotico Doppelg\u00e4nger, Metal Sonic. Gi\u00e0 ad allora il personaggio era noto per la super-velocit\u00e0 e la disponibilit\u00e0 di salvare il pianeta. In \"Sonic the Hedgehog 3\" e il suo sequel diretto \"Sonic &amp; Knuckles\", entrambi pubblicati nel 1994, prevedevano nuovamente Sonic e Tails in una nuova battaglia contro Robotnik, con la minaccia supplementare di Knuckles the Echidna, ingannato da Robotnik, il quale gli ha fatto credere che i due sono la vera minaccia. \"Sonic the Hedgehog 4\" (2010-2012) e un gioco diviso in due capitoli che continua da dove era stato interrotto il terzo capitolo, riducendo Sonic come l'unico personaggio giocabile. Il secondo episodio vede il ritorno del riccio insieme a Tails come compagno, e Metal Sonic come nemico ricorrente.\nAltri platform bidimensionali con protagonista di Sonic sono di \"Sonic Chaos\" (1993), \"\" (1994), \"Sonic Blast\" (1996), \"Sonic the Hedgehog Pocket Adventure\" (1999), \"Sonic Advance\" (2001), \"Sonic Advance 2\" (2002), \"Sonic Advance 3\" (2004), \"Sonic Rush\" (2005), \"Sonic Rush Adventure\" (2007) e \"Sonic Colours\" (DS, 2010), tutti pubblicati per le console portatili.\n\"Sonic Adventure\" (1999) \u00e8 stato il ritorno del personaggio in un gioco importante. Ha infatti caratterizzato Sonic in ritorno dalle vacanze per salvare la citt\u00e0, sotto attacco da un nuovo nemico chiamato Chaos, sotto il controllo di Robotnik (ora conosciuto come Dr. Eggman). \u00c8 stato anche il primo gioco di Sonic ad essere caratterizzato da un completo voice-over. \"Sonic Adventure 2\" (2001) ha posto un Sonic on-the-Run, contro una cattura da parte dei militari (GUN) dopo essere stato scambiato per Shadow the Hedgehog, personaggio creato dal nonno di Eggman 50 anni fa, che dopo essersi risvegliato dopo una lunga ibernazione cercher\u00e0 vendetta contro i militari GUN per aver ucciso il suo creatore e soprattutto sua nipote, Maria, di cui era molto amico; solo dopo aver capito chi \u00e8 il vero nemico si alleer\u00e0 dalla parte di Sonic. \"Sonic Heroes\" (2003) presenta un Team con Sonic, Tails e Knuckles, insieme ad altre squadre di personaggi contro la recente ricostruzione Metal Sonic, che aveva tradito il suo padrone con l'intenzione di dominare il mondo. \"Sonic the Hedgehog\" (2006) il riccio deve salvare la principessa Elise dal Dr. Eggman nel tentativo di evitare una nuova minaccia per la propria vita, Silver the Hedgehog. Lui \u00e8 l'unico personaggio giocabile in \"Sonic Unleashed\" (2008) e \"Sonic Colours\" (2010), entrambi riguardanti una nuova minaccia da parte di Eggman. Per il ventesimo anniversario del riccio blu usc\u00ec \"Sonic Generations\" (2011), dotato di due incarnazioni giocabili di Sonic: il giovane \"classico\", il cui gameplay \u00e8 presentato in uno stile che ricorda i titoli Mega Drive e Genesis, e il \"moderno\", che usa lo stile di gioco presente in Unleashed e Colors, passando attraverso le fasi di giochi del passato per salvare i loro amici. Offre anche varie canzoni a tema, tra cui le versioni moderne, che possono essere selezionati da tutta la storia dei 20 anni di Sonic.\n\"Sonic e gli Anelli Segreti\" (2007) dispone di un mondo fiabesco tratto da \"Le mille e una notte\", e ha avuto un sequel, intitolato \"Sonic e il Cavaliere Nero\" (2009), che ha continuato il tema delle fiabe, questa volta prendendo il regno della leggenda di Re Art\u00f9.\nSonic \u00e8 stato anche presentato in altri giochi di tanti generi diversi di 2D e 3D. Questi includono di \"Sonic Spinball, Sonic Labyrinth\" (1995), i giochi di corse di \"Sonic Drift\" (1994), \"Sonic Drift 2\" (1995), \"Sonic R\" (1996), \"Sonic Riders\" (2006), \"Sonic Rivals\" (2006), \"Sonic Rivals 2\" (2007), ' (2008), \"Sonic Free Riders\" (2010), i giochi di combattimento \"Sonic the Fighters\" (1996) e \"Sonic Battle\" (2003), il gioco per cellulare \"Sonic Jump\" (2005), e il gioco di ruolo ' (2008).\nAltri videogiochi, come \"Knuckles' Chaotix\" (1995), \"Tails Adventure\" (1995) e \"Shadow the Hedgehog\" (2005) presentano Sonic come personaggio di supporto o come cameo mentre \u00e8 completamente assente in \"Dr. Robotnik's Mean Bean Machine\" (1993) e \"Tails' Skypatrol\" (1995).\nSonic \u00e8 inoltre apparso in diversi titoli crossover, tra cui la serie di \"Mario &amp; Sonic ai Giochi Olimpici\" (dal 2008) insieme alla serie di \"Mario\" di Nintendo, \"Super Smash Bros.\" sempre di Nintendo a partire da \"Super Smash Bros. Brawl\" (2010) insieme ad altre serie (come \"Kirby\", \"Metroid\", \"Mega Man\", \"Pok\u00e9mon\", \"Bayonetta\" e \"Final Fantasy\"), \"Sega Superstars Tennis\" e \"Sonic &amp; SEGA All-Stars Racing, Puyo Puyo Tetris 2\" (2021), insieme alle altre serie SEGA e nel crossover LEGO di Warner Bros. e Traveller's Tales, \"LEGO Dimensions\" (2016), insieme a molte serie che non appartengono al mondo dei videogiochi (di cui ha incontrato personaggi dai mondi di \"DC Comics\", \"The LEGO Movie\", \"Il Signore degli Anelli\", \"I Simpson\", \"Portal\", \"Ritorno al futuro\", \"Doctor Who\", \"Ghostbusters\"...).\nNel 2013, Sega ha annunciato il gioco \"Sonic Lost World\" per Wii U e Nintendo 3DS, mentre nel 2014 sono usciti gli spin-off ' e ', come prequel per la serie televisiva omonima, in cui i personaggi hanno subito un nuovo design adattandoli ad un pubblico occidentale. Tali giochi non sarebbero dovuti uscire in Giappone, ma successivamente ci\u00f2 venne smentito e confermata la pubblicazione nipponica col titolo \"Sonic Toon\". Nel 2016 \u00e8 uscito il sequel \"\".\nNel 2017 \u00e8 uscito \"Sonic Mania\", che si colloca cronologicamente dopo gli avvenimenti di \"Sonic &amp; Knuckles\". Qui, Eggman rileva una fonte di potere potentissima, la Gemma del Tempo, e manda cinque EggRobo, gli Hard Boiled Heavies, a recuperarla. Nello stesso momento in cui la Gemma viene recuperata, Sonic, Tails e Knuckles vengono attirati dal suo potere, che li spedisce nel tempo. Dalla critica \u00e8 considerato il miglior gioco di Sonic in 2D degli ultimi quindici anni.\nNello stesso anno \u00e8 uscito \"Sonic Forces\", che prevede il ritorno di Classic Sonic e l'introduzione di un personaggio completamente personalizzabile secondo i gusti del giocatore; in questo gioco, per la prima volta Eggman \u00e8 riuscito a vincere, e ha conquistato il 99% del mondo, perci\u00f2 Sonic tenter\u00e0 di fermarlo assieme ad un gruppo di ribelli. Il gioco in questione ha ricevuto critiche miste.\nFuori dalla serie.\nOltre alle apparizioni nei suoi videogiochi, il riccio blu compare in qualit\u00e0 di arbitro in \"Sega Game Pack 4 in 1\", nei panni di calciatore in \"Virtua Striker 3\" e come sfidante in \"Samba de Amigo\".\nNel videogioco \"Shadow the Hedgehog\" oltre ad essere un personaggio di supporto, \u00e8 anche uno dei tre boss finali che si incontrano a seconda delle azioni compiute da Shadow the Hedgehog, dove combatte insieme ad un robot dell'esercito militare G.U.N. chiamato \"Diablon\".\nSono inoltre degni di nota numerosi cameo, come in \"Rad Mobile\" (come ornamento nell'automobile), \"J. League Pro Striker\" (nel logo SEGA) e \"Soleil\" (nel livello Anemone Beach), oltre alle apparizioni successive come costume (normale o Werehog) in \"LittleBigPlanet\", sotto forma di statua in \"Beach Spikers\" e l'apparizione nella pubblicit\u00e0 del gioco \"Ty la tigre della Tasmania\". Ne \"I Simpson - Il videogioco\" appare in versione pi\u00f9 anziana nel livello \"Enter the Trucchix\".\nTra i videogiochi che invece comprendono riferimenti a lui figurano \"Jazz Jackrabbit\", \"Turrican 3\", \"Shining Force II\", \"Illbleed\", e \"\".\nAltri media.\nOltre alla serie di videogiochi, Sonic \u00e8 apparso in ben sei serie televisive, tre cortometraggi, un OAV, e un film a tecnica mista.\nAnimazione.\nSerie animate.\nNel 1993 Sonic \u00e8 apparso in televisione in una serie animata di produzione statunitense, dedicata per intero al riccio supersonico: \"Le avventure di Sonic\" (\"Adventures of Sonic the Hedgehog\"), trasmessa in Italia sulle reti Mediaset del gruppo Fininvest con una sigla musicale cantata da Cristina D'Avena, che celebra le virt\u00f9 del personaggio:\nQuello stesso anno venne prodotta una seconda serie televisiva, chiamata semplicemente \"Sonic the Hedgehog SatAM\", che a differenza della prima serie, possiede una storia pi\u00f9 definita e dai toni molto pi\u00f9 cupi. Qui Sonic fa parte di un gruppo di ribelli intenti a liberare il proprio pianeta dalla tirannia del Dr. Robotnik, qui rappresentato come un sovrano malvagio, infido e senza cuore. Il noto cartone venne denominato anche \"SatAM\", abbreviazione di Saturday AM, cio\u00e8 sabato mattina, giorno in cui andava in onda negli Stati Uniti D'America, paese dove ha riscosso molto successo, con ben 4,8 milioni di ascolti. Tuttavia, il calo degli ascolti delle ultime puntate port\u00f2 alla cancellazione di un'ipotetica terza stagione.\nA distanza di cinque anni dall'ultima serie, nel 1999, il riccio riapparve sul piccolo schermo in un terzo cartone animato, intitolato \"Sonic Underground\". Questa serie presenta una trama separata da ogni altro media, molto differente da altre serie o videogiochi, trascurandone molti dettagli. Qui Sonic \u00e8 membro di una famiglia reale che, insieme ai fratelli Manic e Sonia, cerca di far cadere il regime di Robotnik dopo che questi ha usurpato il trono alla loro madre Aleena.\nNel 2014 \u00e8 andata in onda una nuova serie televisiva realizzata in computer grafica intitolata \"Sonic Boom\", trasmessa su Cartoon Network negli Stati Uniti, mentre \u00e8 uscita ad autunno 2015 sulle televisioni europee. Tale cartone \u00e8 inoltre il preludio di un nuovo franchise spin-off della serie originale in cui i protagonisti hanno subito un nuovo design adattandoli occidentalmente.\nNel 2018 \u00e8 stata realizzata una webserie d'animazione, \"Sonic Mania Adventures\", composta da 6 corti (5 regolari mensili pi\u00f9 uno speciale natalizio). Il primo episodio \u00e8 stato pubblicato il 30 marzo 2018 sul canale YouTube ufficiale di Sonic.\nSonic compare nella serie \"OK K.O.!\", all'interno della puntata crossover \"\"Let's Meet Sonic\", andata in onda ad agosto 2019 in lingua originale ed il 19 gennaio 2020 in Italia tradotta semplicemente come \"Sonic\"\".\nNel 2020 viene annunciata una nuova serie animata, intitolata \"Sonic Prime\" e prodotta da Netflix.\nAnime.\nSonic \u00e8 apparso nell'OAV \"Sonic the Hedgehog\", ispirato liberamente al gioco \"Sonic CD\"; il riccio supersonico dovr\u00e0 scontrarsi con il suo malvagio rivale robotico Metal Sonic. \u00c8 stato distribuito solo in Giappone e Nord America in VHS e DVD.\nNel 2004, il riccio blu compare nell'anime \"cult\" giapponese \"Sonic X\", in parte ispirato ai videogiochi \"Sonic Adventure\", \"Sonic Adventure 2\" e \"Sonic Battle\". In questa occasione, Sonic e i suoi amici vengono teletrasportati sulla Terra e necessitano degli Smeraldi del Caos per tornare sul loro pianeta d'origine. In Giappone la serie \u00e8 rivolta anche ad un pubblico pi\u00f9 adulto, mentre nella maggior parte delle trasmissioni estere \u00e8 stata trasmessa la versione censurata da parte dell'azienda americana 4Kids Entertainment, la quale ha reso l'anime adatto ad un pubblico ben pi\u00f9 giovane. La sigla italiana \u00e8 cantata da Giacinto Livia, che celebra nuovamente le virt\u00f9 del personaggio ma in un tono pi\u00f9 eroico:\nCorti.\nNel 1997 fu realizzato un cortometraggio \"Sonic - Man of the Year\", della durata di circa 2 minuti e presente nei contenuti extra di \"Sonic Jam\".\nNel 2008 usc\u00ec un cortometraggio realizzato in computer grafica 3D, dal titolo \"Sonic: Night of the Werehog\", della durata di circa 12 minuti e realizzato come promozione per il gioco \"Sonic Unleashed\".\nFilm.\nNel 2020 \u00e8 stato distribuito un film a tecnica mista basato sulla serie del porcospino blu, intitolato \"Sonic - Il film\" (\"Sonic the Hedgehog\"), prodotto dalla Paramount Pictures in collaborazione con SEGA. Inizialmente previsto per novembre 2019, il primo trailer ricevette dure critiche in merito al design di Sonic, drasticamente cambiato. Pertanto, il film fu rimandato a febbraio 2020 in modo da riprogettare il personaggio. Il nuovo design in questione, pi\u00f9 fedele all'originale, fu invece accolto caldamente.\nNel 2020 viene annunciato il sequel.\nFumetti.\nOltre ai videogiochi e alle serie animate, la Archie Comics ha pubblicato una longeva serie a fumetti dedicati al riccio della SEGA nel periodo dal 1992 al 2017, dal titolo \"Sonic the Hedgehog\". Il personaggio appare anche in \"Sonic X\", \"Sonic Universe\" e \"Knuckles the Echidna\"; nel 2013 e nel 2016 Sonic \u00e8 stato affiancato da \"Mega Man\" nei fumetti \"Sonic &amp; Mega Man: Worlds Collide\" e \"Sonic &amp; Mega Man: Worlds Unite\". La casa editrice Egmont pubblic\u00f2 un'altra serie fumettista dal titolo \"Sonic the Comic\" e, esclusivamente in Giappone, un omonimo manga della Shogakukan. L'icona videoludica ha dato il nome ad un gene codificante una proteina fondamentale nella regolazione dell'organogenesi nei vertebrati, appunto chiamata Sonic hedgehog.\nApparizioni fuori dalla serie.\nCameo.\nSonic fa capolino in numerosi film e serie televisive e d'animazione. Alcune fra le sue innumerevoli apparizioni sono le seguenti:\nNei media.\nIn occasione del suo 21\u00ba anniversario, nel \"Macy's Thanksgiving Day Parade\" (una parata che si celebra a New York per il giorno del ringraziamento) \u00e8 stato creato un pallone gigante sembiante il noto riccio, lungo 18 metri, alto 14 e largo 8. Da segnalare anche le apparizioni sulle divise della squadra di calcio JEF United Ichihara Chiba tra il 1993 e il 1997 e le sponsorizzazioni e dedicazioni del riccio blu durante il campionato mondiale di Formula 1 1993. Tra gli svariati oggetti di merchandising raffiguranti Sonic e i personaggi della serie omonima, si contano t-shirt, staction figure, action figure e prodotti alimentari, oltre a un gioco di carte collezionabili e versioni speciali di \"Monopoly\" e \"UNO\" dedicati al porcospino. Innumerevoli oggetti di merchandising a lui dedicati, distribuiti in Italia da Giochi Preziosi, furono presentati in televisione in Italia da Sonic e Jerry Cal\u00e0, che gli prest\u00f2 anche la voce.\nSonic \u00e8 apparso come uno degli ignoti nella puntata del 18 febbraio 2020 del gioco a premi televisivo \"Soliti ignoti - Il ritorno\", andato in onda su Rai 1. Il personaggio era stato brevemente intervistato dal conduttore Amadeus una settimana prima come parte della campagna pubblicitaria per \"Sonic - Il film\"."}
{"id": "894648", "revid": "23226", "url": "https://it.wikipedia.org/wiki?curid=894648", "title": "Sonetti di Shakespeare", "text": ""}
{"id": "894654", "revid": "92723", "url": "https://it.wikipedia.org/wiki?curid=894654", "title": "Saturno contro (colonna sonora)", "text": "Saturno contro \u00e8 la colonna sonora dell'omonimo film del 2007 di Ferzan \u00d6zpetek.\nDescrizione.\nLa colonna sonora vede Neffa al debutto come compositore e Riccardo Eberspacher (che vanta collaborazioni con A.D'Alatri, P.Squitieri, etc...), che creano musiche passionali dal sapore tangheggiante. Il disco contiene alcune rarit\u00e0 contemporanee e vintage, come l'allegra \"Zoo be zoo be\" di Sophia Loren e \"Remedios\" della cantante romana Gabriella Ferri, inoltre nel disco \u00e8 compresa la cover di \"Je suis venue te dire que je m'en vais\" di Serge Gainsbourg interpretata da Carmen Consoli, gi\u00e0 inserita nell'album \"\u00c9tat de necessit\u00e9\". Musiche registrate e mixate all'\"House Recording Studio\" di Roma da Simone Ciammarughi. Il disco \u00e8 stato coordinato per Sony BMG da Marco Cestoni. Il videoclip di \"Passione\" \u00e8 stato diretto da Maria Sole Tognazzi."}
{"id": "894655", "revid": "125677034", "url": "https://it.wikipedia.org/wiki?curid=894655", "title": "Rifiuti di apparecchiature elettriche ed elettroniche", "text": "I rifiuti di apparecchiature elettriche ed elettroniche o semplicemente rifiuti elettronici (talvolta citati anche semplicemente con l'acronimo RAEE, o in lingua inglese Waste of electric and electronic equipment o con l'acronimo derivante da tale espressione inglese WEEE o sempre in lingua inglese e-waste), sono rifiuti di tipo particolare che consistono in qualunque apparecchiatura elettrica o elettronica di cui il possessore intenda disfarsi in quanto guasta, inutilizzata o obsoleta e dunque destinata all'abbandono.\nI principali problemi derivanti da questo tipo di rifiuti sono la presenza di sostanze considerate tossiche per l'ambiente e la non biodegradabilit\u00e0 di tali apparecchi. La crescente diffusione di apparecchi elettronici determina un sempre maggiore rischio di abbandono nell'ambiente o in discariche e termovalorizzatori (inceneritore) con conseguenze di inquinamento del suolo, dell'aria, dell'acqua con ripercussioni sulla salute umana.\nQuesti prodotti vanno trattati correttamente e destinati al recupero differenziato dei materiali di cui sono composti, come il rame, ferro, acciaio, alluminio, vetro, argento, oro, piombo, mercurio, evitando cos\u00ec uno spreco di risorse che possono essere riutilizzate per costruire nuove apparecchiature oltre alla sostenibilit\u00e0 ambientale.\nQuesto tipo di rifiuti \u00e8 comunemente definito RAEE ed \u00e8 regolamentato dalla Direttiva RAEE (o Direttiva WEEE, dall'inglese \"Waste of electric and electronic equipment\"), recepita in Italia dal Decreto \"RAEE\". La direttiva \u00e8 strettamente legata con la Normativa comunitaria RoHS 2002/95/CE.\nDefinizione di RAEE.\nI RAEE sono rifiuti di AEE (Apparecchiature Elettriche ed Elettroniche). Le AEE a loro volta sono apparecchiature che per un corretto funzionamento dipendono dall'energia elettrica, sia come utilizzatrici, sia come generatrici, progettate per funzionare a tensioni non superiori a 1000 V AC o 1500 V CC, e appartengono a una delle seguenti categorie:\nLa raccolta dei RAEE viene differenziata in base alla tipologia di produzione ed impiego delle AEE, e soprattutto raggruppando i RAEE in base al tipo di trattamento a cui saranno sottoposti a seconda delle strumentazioni specifiche e delle competenze degli operatori nel condurre le procedure di smontaggio in totale sicurezza ed efficienza (per la gestione del costo di recupero).\nI trattamenti di recupero vengono eseguiti al fine di poter bonificare i componenti da materiali pericolosi per la salute o per l'ambiente e di smaltirli correttamente, e poter cos\u00ec procedere al recupero di tutta la componentistica riutilizzabile (riassemblabile in prodotti rigenerati) e di tutti i materiali riciclabili tra le parti danneggiate o inutilizzabili, o il cui costo di verifica e collaudo non determina un vantaggio economico, ed in ultimo smaltire correttamente i materiali non riciclabili.\nIl conferimento dei RAEE pu\u00f2 essere eseguito dai consumatori nei centri di raccolta predisposti dai comuni, o tramite il ritiro da parte dei rivenditori (per conto dei produttori), nelle fasi di acquisto di nuovi prodotti (rivalutazione dell'usato).\nLa raccolta \u00e8 prevista, normata e organizzata in base ai seguenti gruppi tipologici (e relativi codici):\nIl trattamento dei RAEE.\nIl trattamento dei RAEE \u00e8 svolto in centri adeguatamente attrezzati, autorizzati alla gestione dei rifiuti ed adeguati al \"Decreto RAEE\", sfruttando le migliori tecniche disponibili.\nLe attivit\u00e0 di trattamento prevedono varie fasi, indicativamente:\nL'attivit\u00e0 di reimpiego delle apparecchiature dopo test di funzionamento \u00e8 un'opzione prevista della normativa sui RAEE ma non esiste una normativa specifica sulle apparecchiature reimmesse sul mercato (prodotti rigenerati).\nObiettivi di recupero.\nSono stati stabiliti obiettivi di recupero e reimpiego o riciclaggio dei materiali dei rifiuti elettronici inviati al trattamento in funzione della categoria di appartenenza dei RAEE. Tali obiettivi saranno aggiornati dalla commissione Europea in funzione dello sviluppo dei sistemi e delle migliori tecniche di recupero. In Italia e in Europa inoltre si moltiplicano i casi in cui si torna a riparare invece che buttare le apparecchiature RAEE\nRaccolta differenziata dei RAEE.\nPer garantire la protezione dell'ambiente e inviare i RAEE a centri di trattamento adeguati, \u00e8 prevista la raccolta differenziata di tali apparecchiature.\nAttualmente i cittadini possono conferire i propri rifiuti alle isole ecologiche; dal 18 giugno 2010 \u00e8 possibile riconsegnare gratuitamente il rifiuto direttamente al rivenditore, all'atto dell'acquisto di un'apparecchiatura della medesima tipologia, tale procedura \u00e8 definita \"uno contro uno\", ed \u00e8 regolamentata dal D.M. 65 dell'8 marzo 2010.\nL'\"obiettivo di raccolta\" \u00e8 di 4\u00a0kg per abitante all'anno entro il 31 dicembre 2010. Attualmente (febbraio 2011) la raccolta \u00e8 intorno a 4,5\u00a0kg/abitante l'anno.\nDal 22 luglio 2016 i negozi superiori ai 400 metri quadri devono allestire un'area per il ritiro RAEE uno contro zero.\nLa responsabilit\u00e0 dei produttori.\nLa \"Direttiva RAEE\" \u00e8 basata sul principio secondo il quale chi inquina paga. Per ottemperare questo principio, il finanziamento e l'organizzazione della raccolta e del trattamento dei RAEE sono posti in capo ai produttori di apparecchiature elettriche ed elettroniche, a partire dalla data di entrata in vigore in Italia del \"Decreto RAEE\", il 1\u00ba settembre 2007 (DM 185/2007 pubblicato in G.U. il 5/11/2007). Per sostenere questi nuovi costi, i produttori saranno liberi di far pagare un eco-contributo al momento dell'acquisto di un'apparecchiatura nuova (\"visible fee\").\nL'ecocontributo non dovr\u00e0 superare i costi di trattamento.\nI produttori ai sensi del D.Lgs. 151/2005 sono tutti coloro che fabbrichino o importino un prodotto elettrico o elettronico, oppure lo commercializzino con proprio marchio indipendentemente dalla provenienza geografica del bene, ovvero tutti coloro che per primi immettono il prodotto sul mercato e dunque ne sono responsabili.\nI distributori (ovvero i soggetti che vendono i prodotti nuovi agli utenti finali) sono tenuti all'obbligo del ritiro dell'apparecchio da buttare al momento dell'acquisto di un nuovo apparecchio equivalente.\nI sistemi dei produttori.\nPer rispondere alle richieste della normativa, i fabbricanti delle apparecchiature rientranti nel campo di applicazione del \"Decreto RAEE\" hanno costituito dei \"sistemi collettivi\", tipicamente in forma di consorzi volontari, in funzione del tipo di apparecchiatura o del tipo di mercato servito: dai frigoriferi alle lampade, dalle apparecchiature informatiche ai piccoli elettrodomestici.\nTali sistemi collettivi possono disporre di impianti di trattamento di diretta propriet\u00e0, ove convogliare i RAEE di pertinenza dei propri associati, oppure operare come semplici \"intermediari di rifiuti\", avvalendosi di impianti di terzi.\nGli operatori del recupero.\nTrattandosi di rifiuto, tutte le fasi di gestione dei RAEE sono svolte da operatori specificamente autorizzati allo svolgimento di tali operazioni: raccolta, trasporto e trattamento.\nIn Italia esistono aziende qualificate che si occupano della raccolta e del trasporto dei RAEE, la cosiddetta logistica inversa, e del trattamento."}
{"id": "894658", "revid": "113374619", "url": "https://it.wikipedia.org/wiki?curid=894658", "title": "Manuel D\u00edaz Vega", "text": "Nel corso degli anni novanta \u00e8 stato tra i fischietti europei pi\u00f9 apprezzati, impiegato in tutte le principali manifestazioni calcistiche internazionali, ed esponente assieme a Jos\u00e9 Mar\u00eda Garc\u00eda-Aranda e ad Antonio L\u00f3pez Nieto di un'eccellente generazione di arbitri iberici.\nDopo aver debuttato nella Primera Divisi\u00f3n spagnola nel 1987, nel 1990 venne nominato internazionale, e soli due anni dopo si trov\u00f2 di fronte al primo importante banco di prova, cio\u00e8 le Olimpiadi disputate in casa, a Barcellona: D\u00edaz Vega se la cav\u00f2 egregiamente e conquist\u00f2 la finale per la medaglia di bronzo tra Ghana e Australia. Nel 1994 arriv\u00f2 la piena consacrazione, con la designazione per la finale di Supercoppa Europea tra Milan e , e soprattutto con la partecipazione al Campionato mondiale di calcio 1994, dove per\u00f2 diresse soltanto la gara Paesi Bassi-Arabia Saudita. Nel 1996 arbitr\u00f2 la finale di Coppa dei Campioni allo Stadio Olimpico di Roma tra Juventus e , e poche settimane dopo gli venne affidata la partita inaugurale del Campionato europeo di calcio -.\nNel 2000, lo si ricorda come arbitro della semifinale di Coppa del Re in Spagna tra Barcellona e Atletico Madrid, che non si disput\u00f2 perch\u00e9 il club catalano decise di non presentarsi per protestare contro la decisione della Federazione iberica di fissare quella partita nel periodo in cui parecchi giocatori blaugrana erano impegnati nelle gare delle rispettive nazionali: fu un'iniziativa che suscit\u00f2 molto clamore in tutto il mondo.\nVanta anche la direzione in una semifinale di UEFA Champions League (nel 1999), in una semifinale di Coppa delle Coppe (nel 1998) ed in una semifinale di Coppa UEFA, nel 1995.\nNel ventunesimo secolo \u00e8 diventato direttore tecnico della Associazione arbitri spagnoli, nonch\u00e9 osservatore degli arbitri UEFA."}
{"id": "894660", "revid": "339392", "url": "https://it.wikipedia.org/wiki?curid=894660", "title": "Madonna di Caravaggio", "text": ""}
{"id": "894664", "revid": "287204", "url": "https://it.wikipedia.org/wiki?curid=894664", "title": "Mukubird", "text": ""}
{"id": "894665", "revid": "1305772", "url": "https://it.wikipedia.org/wiki?curid=894665", "title": "Myti\u0161\u010di", "text": "Myti\u0161\u010di ( , traslitterato anche \"Mytishchi\", \"Mytishi\", \"Mytisci\") \u00e8 una citt\u00e0 della Russia europea centrale, situata sul fiume Jauza e nelle vicinanze del fiume Kljaz'ma, adiacente da Nord-Est alla citt\u00e0 di Mosca (distante 19\u00a0km dal centro della capitale), nella cui oblast' \u00e8 compresa. Myti\u0161\u010di \u00e8 il capoluogo amministrativo del raion omonimo.\nStoria.\nIl sito dove oggi sorge la citt\u00e0 vide insediamenti fin dall'VIII e IX secolo, anche se l'abitato di Myti\u0161\u010di risale al 1460, quando fu fondato con il nome di \"Bol'\u0161ie Myti\u0161\u010di\" (\u0411\u043e\u043b\u044c\u0448\u0438\u0435 \u041c\u044b\u0442\u0438\u0449\u0438); in questi secoli il villaggio prosper\u00f2 grazie all'attivit\u00e0 commerciale. Ai giorni nostri Myti\u0161\u010di \u00e8 pi\u00f9 che altro un centro industriale, anche di un certo rilievo a livello regionale.\nLa citt\u00e0 \u00e8 famosa per il suo acquedotto, fatto costruire da Caterina II per l'approvvigionamento della citt\u00e0 di Mosca.\nDal 2006 la provincia di Myti\u0161\u010di \u00e8 gemellata con il comune di Lecco.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "894668", "revid": "27723", "url": "https://it.wikipedia.org/wiki?curid=894668", "title": "Gianluigi Banfi", "text": ""}
{"id": "894669", "revid": "585241", "url": "https://it.wikipedia.org/wiki?curid=894669", "title": "Architettura del XX secolo", "text": ""}
{"id": "894670", "revid": "287204", "url": "https://it.wikipedia.org/wiki?curid=894670", "title": "Xuanyuanjiao", "text": "Lo Xuanyuanjiao (\u8ed2\u8f45\u6559, Wade-Giles: \"Hsuan Yuan Chiao\"; letteralmente: \"insegnamento dell'Imperatore Giallo\") \u00e8 un nuovo movimento religioso fondato a Taiwan nel 1957 da Wang Hansheng (\u738b\u5bd2\u751f) (1899\u2013 1989) politico e in passato leader del KMT a Changchun.\nLo Xuanyuanjiao si fonda essenzialmente sul credo nel rispetto nei confronti del Cielo \u2014 ovvero Dio \u2014 e dei defunti, in particolare l'imperatore Huang Di.\nDottrina.\nIl suo fondatore, Wang Hansheng, rifugiatosi nel 1949 a Taiwan dopo la guerra civile cinese, fu lungamente tormentato da una questione: come ha potuto un paese con un cos\u00ec grande territorio come la Cina cadere nelle mani del comunismo in un cos\u00ec breve periodo di tempo? Dopo profonde riflessioni, attribu\u00ec la perdita all'assenza di uno spirito nazionale che poteva essere recuperato solo con una sorta di Rinascimento della cultura cinese.\nWang Hansheng elabor\u00f2 nel corso degli anni una dottrina atta recuperare le radici culturali e il sentimento nazionalistico cinese. Dimostrando una forte padronanza dei classici cinesi come i Cinque Classici, i Quattro Libri, il Daodejing e il Shiji, oper\u00f2 un forte sincretismo tra i principi base del Taoismo e Confucianesimo, con elementi tratti dalla filosofia di Mozi. Wang Hansheng cos\u00ec supponeva di ricostruire la \"religione nazionale\", un sistema religioso-filosofico ritenuto in uso nel periodo della dinastia Han, basato sul culto del progenitore di tutti gli Han, l'imperatore giallo.\nAl pari del Taoismo, il Xuanyuanjiao \u00e8 principalmente una religione cosmica centrata sul posto e la funzione dell'essere umano, di tutte le creature e dei fenomeni in esso. Trae dal Confucianesimo un sistema morale che pone una forte enfasi ai legami familiari e all'armonia sociale tra gruppi pi\u00f9 vasti, quindi alla rettitudine del mondo reale. Sempre dal Confucianesimo riprende il razionalismo e quindi rifiuta le pratiche che presuppongono l'intermediazione di esseri soprannaturali, considerandole forme di superstizione. Si pu\u00f2 ottenere la salvezza attraverso l'unione col D\u00e0o (\u9053) mediante la purificazione e l'auto-miglioramento, con i quali si pu\u00f2 ottenere l'illuminazione e l'elevazione divina.\nCulto.\nLa base per le pratiche religiose sono vari rituali in onore di Huang Di (l'imperatore giallo) per i suoi insegnamenti e quale comune antenato, a cui si aggiungono gli eroi nazionali cinesi, da Confucio al rivoluzionario Sun Yat-sen.\nSi suppone che l'imperatore abbia lasciato 17 libri sacri con i suoi insegnamenti (\"Huangdijing\" \u9ec3\u5e1d\u7d93), alcuni dei quali sono stati perduti e di cui si conosce solo il titolo.\nLa pi\u00f9 importante cerimonia, sempre in onore di Huang Di, \u00e8 tenuta ogni anno lunare al nono giorno del primo mese. Ulteriori cerimonie si tengono al quinto giorno del quarto mese e al nono giorno del nono mese per celebrare il compleanno di Huang Di e la sua ascesa la Cielo. I servizi religiosi si tengono la domenica.\nDiffusione.\nLa religione ha subito un rapido aumento dei praticanti tra gli anni 1970 e 1980 (da 10.000 a 100.000), concentrati in particolare sull'isola di Taiwan (nel 2000 circa lo 0,6% della popolazione), seguito da un rapido declino dopo la morte del suo fondatore nel 1989.\nLa sua struttura nel 2000 si componeva di 18 templi, 110 sacerdoti, un seminario, un ospizio, otto istituti per il proselitismo, tre cliniche ed una casa editrice.\nLa guida spirituale di questa religione \u00e8 detto Tachungpo e il tempio pi\u00f9 grande \u00e8 situato a Tamsui, a Taiwan.\nImportanti cerimonie vengono svolte anche in Cina a Xinzheng (presso Zhengzhou) e Yan'an, i due presunti luoghi rispettivamente di nascita e di sepoltura di Huang Di, localit\u00e0 che riuniscono le celebrazioni di altri culti degli antenati i quali, al pari del Xuanyuanjiao, vedono nell'imperatore giallo l'antenato comune e il \"cuore della razza cinese\"."}
{"id": "894671", "revid": "583609", "url": "https://it.wikipedia.org/wiki?curid=894671", "title": "Dominic West", "text": "Biografia.\nFiglio di Moya e George West, i suoi genitori divorziarono nel 1996. Dopo aver frequentato il Trinity College, Eton College e la Guildhall School of Music and Drama, debutta nel 1991 nel cortometraggio \"3 Joes\". Dopo varie interpretazioni in pellicole tratte da commedie di William Shakespeare, sbarca a Hollywood, dove recita al fianco di Sandra Bullock in \"28 giorni\" seguito da \"Rock Star\" dove interpreta un chitarrista heavy metal. Successivamente interpreta \"Chicago\" di Rob Marshall, \"Mona Lisa Smile\" con Julia Roberts e \"The Forgotten\" con Julianne Moore.\nHa preso parte alla serie televisiva \"The Wire\", dove interpreta il detective Jimmy McNulty per tutte e 5 le stagioni della serie. Nel 2007 interpreta l'Ispettore Popil nel film \"Hannibal Lecter - Le origini del male\" e Theron in \"300\" tratto dal fumetto di Frank Miller. Nel 2008 ha prestato il volto al villain Puzzle (\"Jigsaw\" erroneamente tradotto come \"Puzzle\") nel film \"Punisher - Zona di guerra\", basato sull'antieroe della Marvel Punisher. Nel 2018 interpreta Henry Gauthier-Villars nel film \"Colette\".\nVita privata.\nDalla sua relazione con l'aristocratica Polly Astor, ha avuto una figlia, Martha (1998). Dal 2010 \u00e8 sposato con la produttrice televisiva Catherine Fitzgerald (con cui ha una relazione iniziata quasi 10 anni prima) con cui ha avuto quattro figli: Dora (2006), Senan (2008), Francis (2009) e Christabel (2015).\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da:"}
{"id": "894672", "revid": "260676", "url": "https://it.wikipedia.org/wiki?curid=894672", "title": "S\u014dhei", "text": "S\u014dhei (\u50e7\u5175, letteralmente \"Monaco soldato\") \u00e8 un termine della storiografia giapponese che indica i gruppi paramilitari associati ai templi buddhisti in et\u00e0 medievale, nei quali militavano laici e monaci ordinati. Il termine coevo pi\u00f9 comune era akus\u014d (\u60aa\u50e7, \"monaco cattivo\" in senso lato, cio\u00e8 \"in armi\"). \nNati in ambito buddhista nel IX secolo, i monaci guerrieri rimasero in vita fino al 1580 quando gli sh\u014dgun compresero che la loro esistenza rappresentava un grave pericolo per l'unit\u00e0 del Paese. Prima Oda Nobunaga, poi Hideyoshi Toyotomi assestarono un colpo mortale agli eserciti dei monasteri.\nGli \"S\u014dhei\" conservavano molte somiglianze con i \"monaci guerrieri\" degli ordini monastici europei (vedi Cavalieri Teutonici). Tuttavia, a differenza di questi, si consideravano appartenenti al medesimo ordine religioso anche tra nemici.\nLe basi dottrinali che poterono consentire a dei monaci buddhisti di prendere le armi e usare la violenza sono riscontrabili nel \"Mah\u0101y\u0101na Mah\u0101parinirv\u0101\u1e47as\u016btra\" (\u5927\u822c\u6d85\u69c3\u7d93, giapponese \"Dainehanky\u014d\", Sutra mahayana del Grande passaggio al di l\u00e0 della sofferenza) importantissimo sutra buddhista di origine sanscrita trasferito in Cina intorno al V secolo della nostra Era e da qui, poco dopo in Giappone. Di derivazione Mahayana, questo sutra, che evidentemente risente delle distruzioni dei monasteri buddhisti operate dagli Unni bianchi in Asia centrale intorno al IV e V secolo d.C., invita i laici, e non solo, a prendere l'armi per difendere il Dharma buddhista dagli aggressori. Va tenuto inoltre presente che la maggior parte degli S\u014dhei erano monaci delle scuole Tendai, Hoss\u014d, Shingon e in seguito J\u014ddo (Ikk\u014dsh\u016b, \u4e00\u5411\u5b97). I monaci Tendai e (come d'altronde anche gli Zen) erano ordinati secondo le piattaforme monastiche di derivazione Tendai e quindi non seguivano il Vinaya monastico tradizionale, ovvero i 250 precetti contenuti nel \"C\u0101turvarg\u012bya-vinaya\" (Quadruplici regole della disciplina, \u56db\u5206\u5f8b giapponese \"Shibunritsu\") ma solo i 58 precetti del \"Brahmajalasutra\" (\u68b5\u7db2\u7d93, giapponese \"Bonm\u014d ky\u014d\", Il Sutra della rete di Brahma).\nStoria.\nI primi monaci guerrieri apparvero significativamente in Giappone nella met\u00e0 del decimo secolo quando i vari feudi iniziarono a costruire templi diversi tra di loro dedicandoli a soggetti diversi del Buddhismo. Contemporaneamente a questo motivo, le eccessive nomine imperiali causarono le prime lotte tra i membri di questi monasteri e le autorit\u00e0 civili che non riconoscevano questi monaci. I primi grandi combattimenti tra queste forze si ebbero nelle zone degli importanti templi di Ky\u014dto e Nara. Il primo conflitto armato avvenne nel 949 quando un gruppo di 56 monaci organizz\u00f2 una protesta fuori dalla residenza di un funzionario imperiale di Ky\u014dto. Queste proteste si protrassero per tutto il decimo secolo fino a quando non si registrano i primi morti. Nel 970, in seguito ad una disputa tra il monastero buddhista Tendai Enryaku-ji situato sul Monte Hiei (giapp. \"Hieizan\") e il santuario di Yasaka a Ky\u014dto. Enryaku-ji cre\u00f2 il primo esercito di monaci guerrieri nella storia del Giappone. Tuttavia non \u00e8 mai stato chiarito se questo esercito fosse esclusivamente formato da monaci guerrieri oppure che tra le loro file vi fossero anche dei mercenari. Sta di fatto che con la costituzione di questo esercito monastico nacque anche il primo codice comportamentale che tra le altre regole stabiliva il divieto assoluto per i monaci di abbandonare le armi prima di 12 anni di esperienza. A partire dal 981 vi furono i primi conflitti armati tra gli eserciti dei templi di Enryaku-ji e Miidera. Queste dispute erano considerate fuori da qualunque schema politico o religioso e gli scontri erano certamente disdicevoli. Spesso la causa dello scoppio di questi conflitti era la nomina di un \"abate\" che per il monastero rivale era considerato privo di qualit\u00e0. Tali conflitti proseguirono nel corso dei secoli con brevi interruzioni e conseguenti violenze fino al 1121 quando gli scontri militari divennero intensi e sanguinosi. Non mancarono tuttavia le alleanze contro uno o pi\u00f9 monasteri. La pi\u00f9 celebre fu l'alleanza tra i due ex acerrimi nemici, i monasteri di scuola Tendai Enryaku-ji e Miidera, contro il monastero di scuola Hosso, il K\u014dfuku-ji di Nara. Nel 1571 lo Enryaku-ji fu distrutto e i suoi monaci massacrati da Oda Nobunaga in un progetto politico-militare testo alla riunificazione del Giappone. Ma gi\u00e0 nei secoli precedenti alcuni monaci Tendai di rilievo cercarono di riformare la scuola su un piano esclusivamente religioso che non consentisse l'esistenza degli \"S\u014dhei\". Il tempio Enryaku-ji fu comunque successivamente ricostruito e continua oggi a rappresentare il tempio principale della scuola Tendai tramandando le trazioni."}
{"id": "894673", "revid": "48479", "url": "https://it.wikipedia.org/wiki?curid=894673", "title": "Syuanyuanjiao", "text": ""}
{"id": "894675", "revid": "48479", "url": "https://it.wikipedia.org/wiki?curid=894675", "title": "Hsuan Yuan Chiao", "text": ""}
{"id": "894676", "revid": "48479", "url": "https://it.wikipedia.org/wiki?curid=894676", "title": "Syuan Yuan Jiao", "text": ""}
{"id": "894677", "revid": "27723", "url": "https://it.wikipedia.org/wiki?curid=894677", "title": "Studio BBPR", "text": ""}
{"id": "894682", "revid": "2020678", "url": "https://it.wikipedia.org/wiki?curid=894682", "title": "Ospodaro", "text": "Ospodaro, gospodaro (gospodar o hospodar), \u00e8 un termine di origine slava, che significa \"signore\".\nI governanti della Valacchia e della Moldavia erano nominati \"hospodar\" negli scritti slavi dal XV secolo al 1866. \"Hospodar\" era usato insieme al titolo di voivoda. Negli scritti in lingua rumena, veniva utilizzato il termine \"Domn\" (dal latino \"dominus\").\nAlla fine di questo periodo, poich\u00e9 il titolo era stato utilizzato da molti vassalli del sultano dell'Impero Ottomano, il suo mantenimento era considerato incompatibile con l'indipendenza dei principati danubiani (formalizzata dalla Romania solo nel 1878, al posto del sistema tributario). \"Hospodar\" venne cos\u00ec scartato e sostituito da \"domnitor\" o, in breve, \"domn\", che continu\u00f2 a essere il titolo nobiliare ufficiale fino alla proclamazione del Regno di Romania nel 1881 (che non avrebbe incluso la Transilvania fino al 1918).\nEtimologia e utilizzo nel mondo slavo.\nLa parola deriva da \"gospod\", \"signore\", ed \u00e8 affine a \"gosudar\", che significa in primo luogo \"sovrano\", e che \u00e8 anche utilizzato in Moscovia come forma di educazione, equivalente, appunto, a \"signore\". La pronuncia \"hospodar\" della parola \"gospodar\" in tutte le lingue slave tranne in una, che hanno conservato l'alfabeto cirillico, non \u00e8 dovuta all'influenza dell'ucraino, ma piuttosto a quella dell'antico slavo ecclesiastico della Chiesa ortodossa, laddove la \"g\" \u00e8 spesso pronunciata \"h\". In ucraino, questo titolo \u00e8 utilizzato soprattutto in riferimento al padrone di casa o al capofamiglia. In rumeno la parola \"gospodar\" significa \"buon gestore\", \"buon padre di famiglia\", persona che gestisce bene gli affari di casa sua. In bulgaro, \"gospodar\" (\u0433\u043e\u0441\u043f\u043e\u0434\u0430\u0440) significa \"maestro\". Altre parole derivate da \"gospodar\" sono la parola russa \"gospodin\" (\u0433\u043e\u0441\u043f\u043e\u0434\u0438\u043d, \"maestro\"), quella polacca \"gosp\u00f3d\" (\"signore, maestro\"), quella ceca \"hospod\". Tutte queste forme derivano dalla parola proto-slava gospod\u00fc (\u0433\u043e\u0441\u043f\u043e\u0434\u0443)."}
{"id": "894685", "revid": "27723", "url": "https://it.wikipedia.org/wiki?curid=894685", "title": "Beata Giannetta", "text": ""}
{"id": "894686", "revid": "416175", "url": "https://it.wikipedia.org/wiki?curid=894686", "title": "Giann\u012bs Amanatid\u012bs", "text": "Carriera.\nClub.\nAmanatid\u012bs \u00e8 nato a Kozani, in Grecia, e aveva nove anni emigrato con i suoi genitori dal suo paese natale per stabilirsi a Stoccarda.\nInizia la sua carriera calcistica proprio a Stoccarda, nel 1991 quando entra nelle giovanili dello Stoccarda SC. Nel 1995 si trasferisce allo Stoccarda e milita nelle giovanili del club fino al 1999.\nCon lo Stoccarda Amanatid\u012bs inizia la sua carriera da professionista, tuttavia a causa del poco spazio si ritrova spesso a giocare con la seconda squadra, cos\u00ec nella stagione 2001-2002 viene ceduto in prestito al Greuther F\u00fcrth dove disputa una buona stagione con 12 reti in 42 presenze.\nTornato a Stoccarda Amanatid\u012bs non riesce a conquistarsi la titolarit\u00e0, gioca solo 13 partite con una rete segnata e finisce ancora nella seconda squadra, cos\u00ec nel gennaio 2004 viene di nuovo ceduto in prestito, stavolta all'Eintracht Francoforte, dove disputa un buono spezzone, ma con i suoi 6 gol non riesce ad evitare la retrocessione.\nNella stagione 2004-2005 si trasferisce al Kaiserslautern, con il quale segna 6 reti in 23 partite.\nNel luglio 2005 fa il suo ritorno all'Eintracht Francoforte, disputando un'ottima stagione con 12 reti segnate. Nella stagione successiva, anche grazie ai suoi gol, L'Eintracht raggiunge le semifinali in Coppa di Germania.\nNel 2007 diventa il capitano dell'Eintracht al posto di Jermaine Jones, trasferitosi allo Schalke 04.\nCon l'arrivo del nuovo allenatore Michael Skibbe, nel 2009 inizia un periodo problematico per Amanatid\u012bs: prima perde la fascia di capitano e poi anche il posto in campo da titolare. La contesa fra i due si inasprisce e Amanatid\u012bs viene messo fuori squadra all'inizio del febbraio 2011. La situazione tuttavia migliora e Amanatid\u012bs viene reintegrato, tanto che il 17 \u00e8 convocato per la partita contro il Norimberga. A fine stagione rimane svincolato.\nNazionale.\nCon la nazionale Under-21 greca prende parte agli Europei Under-21 nel 2002.\nAmanatid\u012bs fa il suo debutto con la nazionale greca il 20 novembre 2002 in una partita contro l'Irlanda.\nNel 2005 \u00e8 convocato per la Confederations Cup, nella quale la Grecia \u00e8 eliminata nella fase a gironi. Il 17 ottobre 2007 segna il suo primo gol in nazionale nella partita vinta per 1-0 contro la Turchia.\nViene convocato per gli Europei del 2008, nei quali la Grecia viene eliminata nella fase a gironi. Il 9 agosto 2010 annuncia il suo ritiro dalla nazionale dopo 35 partite, per dedicarsi solo all'Eintracht Francoforte."}
{"id": "894687", "revid": "1305772", "url": "https://it.wikipedia.org/wiki?curid=894687", "title": "Croazia (disambigua)", "text": ""}
{"id": "894689", "revid": "74173", "url": "https://it.wikipedia.org/wiki?curid=894689", "title": "Il miracolo della Vistola", "text": ""}
{"id": "894701", "revid": "15756", "url": "https://it.wikipedia.org/wiki?curid=894701", "title": "Ducato di Masovia", "text": "Il ducato di Masovia fu un ducato della Polonia, corrispondente all'odierno voivodato della Masovia. Nel corso della storia polacca la regione fu governata come ducato indipendente, a sua volta spesso suddiviso in vari ducati, e le sue vicende si intrecciarono spesso con quelle del regno di Polonia.\nGeografia e suddivisioni territoriali.\nLa Masovia comprendeva:\nIl territorio era attraversato dalla Vistola e dai suoi affluenti, lungo il cui corso sorgevano principalmente le citt\u00e0 principali e che costituirono importanti vie di comunicazione e capisaldi geografici nella regione, in gran parte pianeggiante.\nLungo il cui corso della Vistola si trovano, da monte a valle, le citt\u00e0 di Czersk, Varsavia, Zakroczym, Wyszogr\u00f3d e P\u0142ock. A monte di Czersk la Vistola riceve come affluenti di destra i fiumi Radomka e Pilica, a valle di Varsavia il fiume Narew, da sinistra, e presso Wyszogr\u00f3d il fiume Bzura, ancora da destra.\nLungo il corso del Narew si trovano le citt\u00e0 di Wizna (alla confluenza del suo affluente di sinistra, la Biebrza), di \u0141om\u017ca e di R\u00f3\u017can. Il Narew riceve quindi da destra il fiume Bug Occidentale, sulle cui rive sorge la citt\u00e0 di Nur e in cui confluisce a sua volta, da destra, il fiume Liwiec, che bagna la citt\u00e0 di Liw. Presso la confluenza con la Vistola il Narew riceve inoltre da sinistra l'affluente Wkra.\nStoria del ducato e dei duchi di Masovia.\nLa Masovia era stata conquistata nel X secolo dal primo duca di Polonia (\"Polanie\" in polacco), Mieszko I.\nIndipendenza della Masovia sotto Miec\u0142aw (1034-1047).\nMiec\u0142aw (conosciuto anche come Mas\u0142aw, Mojs\u0142aw o Mies\u0142aw), coppiere di corte (\"cze\u015bnik\") del re Mieszko II e in seguito governatore della Masovia, dopo i disordini seguiti alla morte del re nel 1034, approfitt\u00f2 della reazione pagana, particolarmente diffusa in Masovia, per ribellarsi al legittimo successore, Casimiro I (1016-1058). Questi, con il sostegno dell'imperatore Enrico III e l'alleanza del principe di Kiev Jaroslav I sottomise nuovamente la Masovia nel 1047 e Miec\u0142aw rimase ucciso nel corso di una battaglia sulle rive della Vistola.\nDucato di Masovia-Cuiavia (1138-1231).\nLadislao I (1042 ca.-1102), figlio cadetto di Casimiro I, era succeduto come duca di Polonia al fratello Boleslao II (1039-1081), dopo aver rinunciato al titolo di re ottenuto da quest'ultimo. Alla sua morte nel 1102 la Polonia venne suddivisa tra i suoi figli, Zbigniew (1070 ca.-1112 ca.) e Boleslao III di Polonia (1085 o 1086-1138). Boleslao sconfisse il fratello maggiore nel 1106, lasciandogli solo in feudo la regione della Masovia, che gli venne tuttavia tolta l'anno seguente per non aver onorato i suoi impegni di vassallo.\nAlla sua morte, nel 1138 il testamento di Boleslao III suddivise i suoi domini tra i quattro figli: tra questi Boleslao IV (1125-1173) ottenne la Masovia e la Cuiavia costituendo il ducato indipendente di Masovia-Cuiavia, con capitale P\u0142ock, mentre il primogenito Ladislao II (1105-1159), duca della Slesia ebbe inoltre, come \"princeps\" o \"senior\", la capitale Cracovia e i territori ad essa collegati. Nel 1146, costretto all'esilio il fratello maggiore, Boleslao gli succedette come duca di Cracovia e come \"princeps\". Alla sua morte, nel 1173 la sovranit\u00e0 pass\u00f2 a Miecislao III il Vecchio (\"Mieszko III Stary\" 1126-1202), mentre il figlio Leszek (1162-1186) gli succedette nel ducato di Masovia-Cuiavia, sotto la reggenza dello zio Casimiro II (1138-1194) fino al 1177. Alla sua morte, nel 1186, senza discendenza, Leszek lasci\u00f2 per testamento il ducato allo zio.\nAlla morte di Casimiro II nel 1194, gli succedette il figlio Leszek il Bianco (\"Leszek Bia\u0142y\", 1186 o 1187-1227), sotto la reggenza della madre, Helena Znojemska. Nel 1195 Miecislao III, che era stato spodestato da Casimiro II, con lo scopo di riappropriarsi del potere, invase la Cuiavia, costituendola in ducato per il figlio, Boleslao, ma venne sconfitto nella battaglia della Mozgaw\u0105, in cui lo stesso Boleslao trov\u00f2 la morte. Nel 1198 sempre Miecislao III divenne reggente per il nipote, fino alla propria morte, nel 1202: Leszek il Bianco ottenne la sovranit\u00e0 sulla Polonia, mentre il titolo di duca di Masovia-Cuiavia pass\u00f2 al fratello, Corrado I (1187 o 1188-1247).\nIl ducato di Masovia e le sue divisioni (1231-1381).\nNel 1231 Corrado I stacc\u00f2 la Cuiavia come ducato indipendente per il figlio Casimiro (1211-1267). Nel 1233 anche la parte settentrionale del ducato di Masovia fu separata dal resto della regione e offerta al figlio maggiore, Boleslao I (1208-1248), che riun\u00ec nuovamente nelle sue mani il ducato alla morte del padre nel 1247. Morto anch'egli dopo appena un anno, nel 1248, lasci\u00f2 per testamento il ducato al fratello minore, Siemowit I (1215-1262). Nel 1262 la Masovia venne invasa dai Lituani, la capitale, P\u0142ock fu incendiata, e il duca mor\u00ec in battaglia.\nSotto la reggenza della madre, Perejes\u0142awa di Galizia, succedettero al padre come duchi di Masovia Corrado II (1250 ca.-1294), preso prigioniero dai Lituani, nel corso della battaglia in cui il padre era rimasto ucciso, e rimasto in cattivit\u00e0 per i successivi due anni, e Boleslao II (dopo il 1251-1313). Quando quest'ultimo raggiunse la maggiore et\u00e0, nel 1275 il ducato venne spartito tra i due fratelli: Corrado II divenne duca di Czersk e Boleslao II duca di P\u0142ock.\nInizialmente in lotta tra loro, i fratelli si riappacificarono quando in seguito alla morte senza eredi del duca di Cracovia Leszek II il Nero, nel 1288, prima Corrado II e poi Boleslao II tentarono senza successo di impadronirsi della sovranit\u00e0 sulla Polonia. Alla morte di Corrado II, senza eredi maschi, il ducato di Masovia venne nuovamente riunito nelle mani di Boleslao II. Dopo aver fondato, agli inizi del XIV secolo una piazzaforte fortificata a Varsavia, nel 1310 ne fece un ducato indipendente, insieme alla citt\u00e0 di Liw, per il figlio maggiore Siemowit II (1283-1345), mentre il ducato di Czersk venne offerto al secondo figlio, Trojden (1285-1341).\nAlla morte di Boleslao II, nel 1313, il ducato venne nuovamente spartito tra i tre figli, Siemowit II, duca di Rawa, Trojden I, duca di Czersk (che ottenne anche le citt\u00e0 di Varsavia e Liw), e Wac\u0142aw (1293-1336), duca di P\u0142ock. Dopo un breve conflitto nel 1316 i duchi di Masovia condussero una politica comune, e, circondati dai territori dei pi\u00f9 potenti Ordine Teutonico Boemia e regno di Polonia (con il re Ladislao I il Breve), si barcamenarono con ripetuti cambi di alleanze. Nel 1323 Boleslas Trojdenowicz (1308-1340), figlio di Trojden e di Maria, a sua volta figlia del principe russo di Galizia-Volhynie Giorgio I, in seguito alla morte in battaglia degli eredi al trono, ottenne il principato, con l'appoggio del re di Polonia Ladislao I, e lo tenne con il nome di Giorgio II fino al suo assassinio nel 1340. Nel 1326 in seguito alle minacce di attacco da parte del regno di Polonia, i duchi di Masovia si allearono all'Ordine Teutonico e le truppe polacco-lituane di Ladislao I incendiarono la citt\u00e0 di P\u0142ock. Nel 1329 Wac\u0142aw fu costretto a prestare giuramento di fedelt\u00e0 al re di Boemia Giovanni I.\nNel 1336 mor\u00ec Wac\u0142aw e i suoi fratelli Siemowit II e Trojden, tennero la reggenza del ducato di P\u0142ock per il figlio di questi, Boleslao III (1322/1330-1351), fino al 1340. Nel 1341 mor\u00ec anche Trojden e il ducato di Czersk venne ereditato dai suoi figli Siemowit III (1313-1381) e Casimiro I (1320/1331-1351).\nAlla morte di Siemowit II, nel 1345, senza discendenti, il ducato di Rawa venne spartito tra i suoi nipoti, Boleslao III, figlio di Wac\u0142aw e duca di P\u0142ock, e Siemowit III e Casimiro I, figli di Trojden e duchi di Czersk; questi ultimi si divisero inoltre nel 1349 i possessi ereditati: il primo ebbe le regioni di Czersk, Liw e Rawa, mentre al secondo venne lasciata Varsavia.\nNel 1351 Boleslao III rimase ucciso nel corso della crociata condotta da Luigi I d'Ungheria e da Casimiro III il Grande di Polonia contro il granduca pagano di Lituania Kiejstut: il ducato di P\u0142ock, venne suddiviso tra i suoi cugini (Siemowit III, duca di Czersk, che ottenne Gostynin, e Casimiro I, duca di Varsavia, che ottenne Sochaczew, gi\u00e0 parte del ducato di Rawa) e il re Casimiro il Grande (che ottenne la regione di P\u0142ock, poi ceduta in godimento ai due fratelli, e il territorio di Wizna, quest'ultima anch'essa gi\u00e0 parte del ducato di Rawa). I duchi di Masovia prestarono quindi giuramento di fedelt\u00e0 al re Casimiro il Grande, riconoscendone la sovranit\u00e0 sulla Polonia.\nAlla morte del duca Casimiro I, nel 1355, il ducato di Varsavia pass\u00f2 al fratello Siemowit III, che ebbe nuovamente in proprio possesso l'intera Masovia. Alla morte di Casimiro il Grande nel 1370, secondo i patti, il ducato si affranc\u00f2 dalla sudditanza alla corona polacca. Nel 1373 o 1374 Siemowit III cedette il ducato di Varsavia al figlio Siemowit IV (1352-1426) e quello di Rawa al figlio Giano I (1346-1429). Intraprese inoltre una serie di riforme: promulg\u00f2 nel 1377 un diritto consuetudinario e rivide l'amministrazione pubblica, la giustizia e il sistema monetario.\nAlla sua morte, nel 1381 la Masovia rimase divisa tra i due figli.\nIl ducato di P\u0142ock e il ducato di Varsavia (1381-1462).\nIl ducato di P\u0142ock (1381-1462).\nSemiovit IV, figlio di Semiovit III e duca di P\u0142ock, nel 1382 alla morte di Luigi I d'Ungheria, successore di Casimiro il Grande, reclam\u00f2 per s\u00e9 il trono di Polonia e occup\u00f2 la Cuiavia, da cui venne scacciato tuttavia l'anno seguente. Nel 1386 accett\u00f2 come re di Polonia il granduca lituano Jogaila, che aveva ottenuto il trono con il nome di Ladislao II (in seguito all'Unione di Krewo del 1385 e al matrimonio con la regina Edvige, figlia di Luigi I d'Ungheria) e ne divenne vassallo ereditario; l'anno successivo ne spos\u00f2 inoltre la sorella Alessandra, che gli port\u00f2 in dote la citt\u00e0 di Be\u0142z. Fu costretto a cedere parte dei suoi domini all'Ordine Teutonico e per recuperarli prese parte alla guerra condotta da Polonia e Lituania contro l'Ordine nel 1409-1410, partecipando alla battaglia di Grunwald.\nAlla morte di Semiovit IV, nel 1426, i suoi domini passarono come co-reggenti ai suoi quattro figli (Semiovit V (1389-1442), Casimiro II (1396/1407-1442), Trojden II (1397/1410-1427) e Ladislao I (1398/1411-1455), Dopo morte di Trojden nel 1427, nel 1434 i fratelli sopravvissuti si spartirono i domini paterni: Semiovit V ebbe il ducato di Rawa, Casimiro II il ducato di Be\u0142z e Ladislao I il ducato di P\u0142ock; alla morte dei fratelli nel 1442 il ducato fu riunificato nelle mani di Ladislao I (ad eccezione del territorio di Gostynin, che fu mantenuto da Margherita di Racib\u00f3rz, vedova di Semiovit V, fino al 1459).\nDopo la morte di Ladislao I nel 1455 il ducato fu inizialmente in possesso dei figli, Siemovit VI (1446-1461/2) e Ladislao II (1448-1462), sotto la reggenza del vescovo di P\u0142ock, Pawel Gi\u017cycki. Dal 1459 furono in possesso del solo territorio di Gostynin, precedentemente dominio della zia Margherita di Racib\u00f3rz.\nIl ducato di Varsavia (1381-1462).\nL'altro figlio di Semiovit III, Giano I, duca di Varsavia, aveva sposato nel 1376 Danuta Anna, figlia del granduca lituano Kiejstut. Nel 1386, come il fratello, divenne vassallo del re di Ladislao II Jagellone e fu spesso mediatore tra questi e il fratello della moglie, il granduca lituano Vitoldo. Nel 1391 eredit\u00f2 il titolo di duca di Podlachia e nel 1406 spost\u00f2 la capitale del ducato da Czersk a Varsavia. Partecip\u00f2, come il fratello alla battaglia di Grunwald.\nAlla sua morte nel 1429 gli succedette il figlio Boleslao IV (1421-1454), fino al 1436 sotto la reggenza della madre, Anna di Kiev. Boleslao IV fu anche duca di Podlachia tra il 1440 e il 1444. Dopo la sua morte, nel 1454, la vedova, Barbara di Russia, fu reggente del ducato con il vescovo di P\u0142ock, Pawe\u0142 Gi\u017cycki, fino al 1462, per i figli Corrado III il Rosso (1448-1503), Casimiro III (1449-1480), Boleslao V (1453-1488) e Giano II (1455-1495).\nLa riunificazione del ducato di Masovia e la fine dell'indipendenza (1462-1526).\nAlla morte dei duchi di P\u0142ock, figli di Ladislao I, Semiovit VI e Ladislao II, nel 1462, i territori di Gostynin, Rawa e Be\u0142z furono annessi al regno di Polonia, mentre P\u0142ock, P\u0142o\u0144sk, Zawkrze e Wizna passarono al ducato di Varsavia. La vedova di Ladislao I, Anna d'Ole\u015bnica, conserv\u00f2 il possesso di Sochaczew fino al 1476, in seguito sostituita da Ko\u0142o e Mszczon\u00f3w fino al 1481.\nI territori della Masovia furono suddivisi tra i figli di Boleslao IV: Corrado III ebbe il ducato di Czersk e Casimiro III il ducato di P\u0142ock. Dopo l'abdicazione di Casimiro III nel 1475 gli succedette il fratello Giano II, che aveva ottenuto nel 1471 i territori di Ciechan\u00f3w e \u0141om\u017ca: alla sua morte nel 1495 i territori del ducato passarono alla corona polacca. \nBoleslao V nel 1471 ottenne le regioni di Varsavia e di Nur che alla sua morte nel 1488 passarono al fratello Corrado III, il quale in tal modo riunificava i territori della Masovia non ancora passati alla corona polacca.\nAlla morte di Corrado III nel 1503 gli succedettero i figli Stanislao (1500-1524) e Giano III (1502-1526), fino al 1518 sotto la reggenza della madre, Anna Radziwi\u0142\u0142. Con la loro morte, la linea maschile della famiglia si estinse e la Masovia entr\u00f2 a far parte del regno di Polonia nel 1526.\nLa sorella degli ultimi duchi, Anna di Masovia (1498-1557), spos\u00f2 nel 1536 il nobile polacco Stanislao Odrow\u0105\u017c (1509-1545). Dal matrimonio nacque una sola figlia, Sofia Odrow\u0105\u017c (1540-1580)."}
{"id": "894702", "revid": "287204", "url": "https://it.wikipedia.org/wiki?curid=894702", "title": "Mukuhawk", "text": ""}
{"id": "894703", "revid": "88740", "url": "https://it.wikipedia.org/wiki?curid=894703", "title": "Carlo Bedolini", "text": "Biografia.\nEra figlio di Angelo, anch'egli noto architetto e autore nel 1894 del progetto per il sopralzo del campanile della chiesa parrocchiale di Caravaggio.\nCarlo si laure\u00f2 a Torino nel 1901 alla \"Scuola d'Applicazione per ingegneri\" iniziando da subito a ricevere commissioni nella zona tra Caravaggio e Treviglio. I suoi primi lavori furono condizionati dal neoromanticismo e deal Liberty riscontrabile nella \"Villa Severgnini\" a Caravaggio del 1902 e del 1906 la \"Casa Furia\" di Treviglio. \nLa richiesta di commissioni da parte dei diverse chiese locali, lo porteranno allo studio approfondito dell'arte ottocentesca portandolo poi alla progettazione della \"Chiesa di San Carlo ai Morti\" nel 1905 a Treviglio. La sua attivit\u00e0 si ferm\u00f2 nel periodo bellico della Prima guerra mondiale riprendendo per commissioni private che prediligevano una forma di architettura classica. La commissione pi\u00f9 importante ricevuta in questo periodo fu l'ampliamento dell'area cimiteriale di Treviglio. Il progetto in stile neoclassico lombardo lo occup\u00f2 nel bienno 1920-1922.\nTra le sue opere, tutte in spiccato stile Liberty, si ricordano a Caravaggio il teatro Amerighi (divenuto negli anni il \"Cinema Merisi\") e il palazzo delle scuole elementari Michelangelo Merisi, inaugurato l'8 dicembre del 1912 e diventato luogo del FAI mentre a Treviglio \u00e8 autore del teatro dei Filodrammatici."}
{"id": "894704", "revid": "729019", "url": "https://it.wikipedia.org/wiki?curid=894704", "title": "Battaglia di Breitenfeld (1631)", "text": "La battaglia di Breitenfeld si svolse il 17 settembre 1631, vicino alla citt\u00e0 sassone di Lipsia, nell'ambito della fase svedese della guerra dei trent'anni. Sotto il comando del re di Svezia Gustavo Adolfo, le forze protestanti inflissero una decisiva sconfitta all'armata cattolica guidata dal conte di Tilly. La vittoria conferm\u00f2 la grande abilit\u00e0 tattica del Re di Svezia, e indusse molti stati tedeschi protestanti ad allearsi con la Svezia contro la Lega Cattolica e l'Imperatore.\nEventi che condussero alla battaglia.\nAlla fine di agosto del 1631, il comandante imperiale e massimo esponente militare della Lega Cattolica, Johann Tserclaes, conte di Tilly, invase la Sassonia nella speranza di forzare l'allora Elettore Giovanni Giorgio I a rinunciare a schierarsi dalla parte degli svedesi. Giovanni Giorgio, fino ad allora ancora indeciso, rispose invece unendo le proprie forze a quelle svedesi, e Gustavo Adolfo si prepar\u00f2 a ingaggiare battaglia e scacciare Tilly dalla Sassonia. Quest'ultimo si port\u00f2 con le proprie forze a Breitenfeld, a nord di Lipsia, e si prepar\u00f2 a ricevere il nemico.\nForze impiegate e tattiche.\nLa parte protestante poteva contare su un esercito di approssimativamente 41.500 uomini, mentre l'esercito della Lega Cattolica era formato da circa 35.000 uomini. Oltre ad avere un certo vantaggio numerico, le forze protestanti potevano contare anche su un decisivo vantaggio tattico, derivato dai diversi tipi di formazione impiegati dalle due parti.\nLe forze della lega combatterono nella tradizionale formazione in voga fin dal XVI secolo, ovvero il tercio, grande formazione di entit\u00e0 numerica variabile, in questo caso di circa 1500 uomini, con un fronte di 150 uomini schierati su 10 file. Il centro del tercio era composto da un compatto blocco di picchieri, supportati da unit\u00e0 di moschettieri sui fianchi. L'esercito cattolico era composto di 14 di queste formazioni, di cui 12 furono schierate in gruppi di tre tercio, con il tercio centrale avanzato rispetto a quelli laterali; i due tercio restanti furono disposti alle ali dello schieramento.\nLa cavalleria era schierata su ogni fianco, con l'ala destra sotto il comando di F\u00fcrstenberg, e l'ala sinistra al comando di Pappenheim. La cavalleria cattolica adottava, ancora una volta, una tattica tradizionale, il caracollo, affermatosi a causa della predominanza dei picchieri sul campo, che consisteva in una serie di elaborate manovre condotte dalle truppe montate per scaricare in successione le proprie pistole sul nemico, senza contatto diretto.\nAl contrario le truppe svedesi furono disposte in due lunghe linee, la cui profondit\u00e0 era di cinque uomini per i picchieri e sei per i moschettieri. I moschettieri erano stati addestrati alla tattica del fuoco di fila, che garantiva un elevato volume di fuoco, ulteriormente incrementato dall'utilizzo di cannoni leggeri reggimentali, posti tra le formazioni di fanteria.\nLa cavalleria svedese fu disposta alle ali e, in parte, amalgamata le formazioni di fanteria; a differenza di quella imperiale, era addestrata a condurre rapide cariche all'arma bianca.\nL'Elettore di Sassonia dispose le proprie truppe alla sinistra di quelle svedesi, utilizzando la formazione tradizionale.\nSvolgimento della battaglia.\nLa battaglia ebbe inizio all'incirca a mezzogiorno, con uno scambio di artiglieria durato circa due ore, in cui la superiorit\u00e0 degli svedesi nella potenza di fuoco fu ampiamente dimostrata, con un rapporto per le cadenze di tiro che andava da tre a cinque salve svedesi per una sola cattolica. In questa fase le dense formazioni della Lega subirono gravi perdite a causa dell'artiglieria svedese.\nIl cannoneggiamento fu interrotto quando il conte di Pappenheim lanci\u00f2 la sua cavalleria dell'ala sinistra verso il nemico. Nonostante sette distinte cariche da parte dei corazzieri della lega, gli svedesi respinsero gli attacchi grazie ai moschettieri a supporto della cavalleria svedese. La cavalleria di riserva di Gustavo Adolfo estese quindi le linee svedesi ed effettu\u00f2 una controcarica all'arma bianca contro le forze di Pappenheim, che a questo punto fuggirono in disordine verso Halle, inseguite inizialmente da alcune formazioni di cavalleria svedese, poi richiamate da Gustavo Adolfo.\nNel frattempo, mentre la fanteria di Tilly rimaneva immobile sotto il tiro dell'artiglieria svedese, la cavalleria all'ala destra cattolica attacc\u00f2 la cavalleria sassone mettendola in fuga; a questo punto, scorgendo l'opportunit\u00e0, Tilly ordino la carica di buona parte della sua fanteria verso le truppe sassoni. Procedendo obliquamente sul campo, le truppe della Lega misero in rotta l'esercito sassone, che fugg\u00ec dal campo.\nA questo punto il fianco sinistro di Gustavo Adolfo era completamente scoperto, e le truppe cattoliche pronte a lanciarsi contro di esso nell'assalto che avrebbe deciso la giornata; tuttavia, Gustavo ordin\u00f2 alla sua seconda linea di spostarsi sulla sinistra per formare un nuovo schieramento obliquo, rifiutando il fianco, manovra che fu eseguita con perfetto ordine dalle truppe svedesi.\nIn seguito a questo rischieramento, la battaglia divenne uno scontro frontale tra le opposte fanterie, in cui la superiorit\u00e0 tattica svedese si fece presto sentire; mentre la cavalleria svedese, con una decisa carica finale, scacciava i resti della cavalleria cattolica dal campo, l'ordinato e devastante fuoco scatenato dai moschettieri e dai cannoni reggimentali svedesi apr\u00ec tremendi vuoti nei tercio di Tilly, che alla fine furono in parte accerchiati dalla cavalleria svedese ora libera di muoversi sul campo. Sottoposti a pesante pressione da pi\u00f9 lati, i veterani cattolici si diedero alla fuga.\nConseguenze.\nL'armata di Tilly sub\u00ec perdite estremamente elevate, e alla fine, il Conte fu in grado di raggruppare soltanto 6.000 degli originali 35.000 uomini; buona parte di questi, catturata, era andata ad ingrossare le file svedesi, secondo la consuetudine del tempo. I protestanti subirono circa 5.500 perdite, ampiamente ripagate dai risultati. La battaglia aveva dimostrato la superiorit\u00e0 della tattica lineare adottata dagli svedesi su quella tradizionale cattolica, fatto che verr\u00e0 definitivamente confermato nel 1643 con la battaglia di Rocroi.\nLa battaglia ebbe grande impatto anche sul piano politico; prima della distruzione dell'allora imbattuto esercito di Tilly, la bilancia della guerra pendeva decisamente a favore dei cattolici; a seguito dello scontro, un elevato numero di stati protestanti tedeschi si un\u00ec alla Svezia, il cui intervento, sommato al successivo intervento della Francia, avrebbe determinato la fine della guerra nel 1648 con la sconfitta cattolica."}
{"id": "894705", "revid": "48479", "url": "https://it.wikipedia.org/wiki?curid=894705", "title": "Liism", "text": ""}
{"id": "894706", "revid": "48479", "url": "https://it.wikipedia.org/wiki?curid=894706", "title": "Liist", "text": ""}
{"id": "894707", "revid": "48479", "url": "https://it.wikipedia.org/wiki?curid=894707", "title": "Liists", "text": ""}
{"id": "894708", "revid": "48479", "url": "https://it.wikipedia.org/wiki?curid=894708", "title": "Liista", "text": ""}
{"id": "894709", "revid": "48479", "url": "https://it.wikipedia.org/wiki?curid=894709", "title": "Liisti", "text": ""}
{"id": "894711", "revid": "48479", "url": "https://it.wikipedia.org/wiki?curid=894711", "title": "Liiste", "text": ""}
{"id": "894712", "revid": "486946", "url": "https://it.wikipedia.org/wiki?curid=894712", "title": "Cintura di Melian", "text": ""}
{"id": "894713", "revid": "729019", "url": "https://it.wikipedia.org/wiki?curid=894713", "title": "Giovanni Benedetto", "text": "Insegn\u00f2 filosofia presso l'Universit\u00e0 di Padova, di cui divenne in seguito rettore.\n\u00c8 ritratto in un dipinto di Giovanni Busi detto il Cariani, allievo del Giorgione."}
{"id": "894715", "revid": "27723", "url": "https://it.wikipedia.org/wiki?curid=894715", "title": "Giovanni Benedetto da Caravaggio", "text": ""}
{"id": "894716", "revid": "1305772", "url": "https://it.wikipedia.org/wiki?curid=894716", "title": "Asse centrale &quot;L\u00e1zaro C\u00e1rdenas&quot;", "text": "L'asse centrale \"L\u00e1zaro C\u00e1rdenas\" (\"Eje Central L\u00e1zaro C\u00e1rdenas\", o semplicemente \"Eje Central\") \u00e8 un asse urbano della viabilit\u00e0 di Citt\u00e0 del Messico, che attraversa la citt\u00e0 da nord a sud.\nL'asse urbano nacque dall'unione di sei vie precedenti: le due pi\u00f9 importanti erano il viale San Giovanni del Laterano (\"avenida \"San Juan de Letr\u00e1n\"\") e il viale del Bambino Perduto (\"avenida \"Ni\u00f1o perdido\"\"), divisi dall'avenida Arcos de Bel\u00e9n. A sud di questo tratto centrale l'attuale asse comprende inoltre il viale Panama (\"avenida Panam\u00e1\", a sud dell'Asse 8 Sud, o \"Eje 8 Sur\", e fino alla via Ajusco, o \"calle Ajusco\") e il tratto sud della stessa via Ajusco, che collega l'asse con il \"R\u00edo Churubusco\"; a nord l'asse comprende ancora la via Gabriel Leyva (\"calle Gabriel Leyva\") e la antica via di Santa Maria la Rotonda (\"calle de \"Santa Maria la Redonda\"), ampliata fino a connettersi con il viale degli Insorti (\"avenida de los Insurgentes\"\").\nL'attuale nome di \"'Eje Central L\u00e1zaro C\u00e1rdenas\" sostitu\u00ec i precedenti nomi delle strade nel corso del progetto urbanistico di viabilit\u00e0 che determin\u00f2 la creazione degli \"Ejes viales\" nella citt\u00e0, incorporando le vie precedenti per creare assi rettilinei. Con questo progetto il flusso del traffico fu modificato e impostato a senso unico da sud a nord, attraversando l'intero centro cittadino; fu aggiunta una corsia per il transito in senso opposto dei soli mezzi pubblici.\nGli altri assi creati con il progetto urbanistico sono numerati progressivamente verso est e verso ovest a partire dall'Asse centrale, intitolato al presidente del Messico L\u00e1zaro C\u00e1rdenas.\nL'asse centrale \"L\u00e1zaro C\u00e1rdenas\" \u00e8 di grande importanza nel traffico veicolare della citt\u00e0, che attraversa interamente. Lungo il suo percorso sorgono edifici, quartieri, negozi e istituzioni della capitale, quali (da sud a nord) la piscina olimpica \"Juan de la Barrera\", il quartiere \"Portales\" (\"colonia Portales\"), la chiesa di Santa Maria della Nativit\u00e0 (\"Santa Mar\u00eda Nativitas\"), il \"Quartiere Operaio\" (\"Colonia Obrera\"), il \"Quartiere dei Dottori\" (\"Colonia de los Doctores\"), il \"palazzo delle Belle Arti\" (\"palacio de Bellas Artes\"), la Torre Latinoamericana, il teatro Blanquita e la \"Piazza delle Tre Culture\" (\"plaza de las Tres Culturas\").\nIl logo dell'asse centrale \"L\u00e1zaro C\u00e1rdenas\" \u00e8 costituito da un cerchio bicolore, diviso in due met\u00e0 verticali, diverso da quello degli altri assi."}
{"id": "894717", "revid": "1561679", "url": "https://it.wikipedia.org/wiki?curid=894717", "title": "Email marketing", "text": "L e-mail marketing \u00e8 un tipo di marketing diretto che usa la posta elettronica come mezzo per comunicare messaggi, commerciali e non, al pubblico di riferimento.\nDescrizione.\nIn senso lato, qualunque e-mail inviata a un cliente (o cliente potenziale), pu\u00f2 essere considerata un'azione di e-mail marketing. Solitamente per\u00f2 si usa questo termine per riferirsi all'invio di messaggi email per acquisire nuovi clienti, fidelizzarne altri, o convincere quelli precedenti ad acquistare subito qualcosa (\"call to action\").\nL'attivit\u00e0 pubblicitaria online basata sull'invio di un messaggio pubblicitario tramite email verso una lista preselezionata di utenti \u00e8 chiamata \"Direct Email Marketing\" (o Direct E-Mailing, in acronimo DEM). In Italia vengono ricevuti 900 milioni di messaggi di posta elettronica al giorno, circa 30 per utente Internet.\nNegli ultimi anni si sta ponendo una sempre maggiore attenzione all'integrazione dell'e-mail marketing con altri sistemi di gestione (es. CRM) e comunicazione (es. social media). L'evoluzione recente si sta concentrando sempre pi\u00f9 sulla qualit\u00e0 del contatto (profilazione delle utenze, cura della soddisfazione della clientela), rispetto agli invii massivi di posta che avevano caratterizzato l'e-mail marketing degli esordi.\nL'utilizzo sovrabbondante di comunicazioni elettroniche da parte delle societ\u00e0 commerciali, ha causato fenomeni di rigetto da parte degli utenti, tanto da aumentare in modo significativo i fenomeni di posta indesiderata (\"spam\").\nVantaggi.\nL'e-mail marketing:\nSvantaggi.\nSe fatto bene, l'email marketing ha in s\u00e9 pochi svantaggi, anche se esistono comunque degli ostacoli oggettivi con cui chiunque voglia lanciare una campagna email deve fare i conti:"}
{"id": "894718", "revid": "27723", "url": "https://it.wikipedia.org/wiki?curid=894718", "title": "Benedetto da Caravaggio", "text": ""}
{"id": "894719", "revid": "1234826", "url": "https://it.wikipedia.org/wiki?curid=894719", "title": "Santuario di Nostra Signora del Carmine (Lavagna)", "text": "Il santuario di Nostra Signora del Carmine \u00e8 un luogo di culto cattolico nel comune di Lavagna, in via del Carmine, nella citt\u00e0 metropolitana di Genova.\nStoria.\nI lavori di edificazione iniziarono nel 1617, nella quale si edific\u00f2 anche un convento dei Carmelitani Scalzi. Nella zona vi erano gi\u00e0 ospitati un oratorio dedicato ai Santi Lucia e Gottardo, appartenente alla locale Confraternita dei Disciplinati. I lavori si conclusero nel 1631, donando alla nuova chiesa una statua in legno della \"Madonna del Carmelo\", proveniente da Genova, che ancora oggi si trova sull'altare maggiore.\nA causa della rivoluzione nel 1799 di Napoleone Bonaparte in Liguria, i carmelitani dovettero abbandonare il convento - soppresso dalle nuove ordinanze napoleoniche - trasferendosi dapprima a Novi Ligure poi a Genova.\nIl convento venne smembrato e venduto ai privati, dopo essere stato utilizzato anche per altri scopi, mentre il chiostro ospita attualmente la biblioteca civica e la raccolta Alloisio dal 1984. La chiesa invece fu conservata, anche se spesso utilizzata per altre finalit\u00e0. Nel 1806 la chiesa torn\u00f2 alle proprie funzioni religiose, eleggendo il complesso con il titolo di santuario autonomo.\nIl primo restauro si ebbe nel 1835 per riedificare il coro, consentendo cos\u00ec la demolizione di una parte di esso per favorire il tracciamento della strada che porta il nome del santuario.\nDescrizione.\nLa facciata della chiesa \u00e8 caratterizzata da un portale del XIX secolo e composta da sole tre finestre. La struttura del santuario \u00e8 ad unica navata, composta nel totale da sei cappelle. All'interno i marmi usati nella costruzione degli altari sono stati prelevati da una nota fabbrica lavagnese.\nGli affreschi presenti sono opera del pittore senese Alessandro Franchi - dipinti tra il 1890 e il 1900 - e di Giuseppe Repetto databili al 1860. I quadri appartengono invece a varie epoche storiche quali l\"'Estasi di santa Teresa\" di Domenico Fiasella, la \"Nativit\u00e0\" e \"San Pietro\" di Orazio De Ferrari, e la raffigurazione di \"San Gottardo\" di Giovanni Andrea De Ferrari.\nLa cassa processionale \u00e8 del 1857, usata nella celebre processione del 16 luglio per la festa omonima."}
{"id": "894723", "revid": "1305772", "url": "https://it.wikipedia.org/wiki?curid=894723", "title": "Beneath a Steel Sky", "text": "Beneath a Steel Sky \u00e8 un videogioco di genere avventura grafica del 1994, sviluppato da Revolution Software e pubblicato da Virgin Interactive per PC e Amiga nel 1994.\nIl gioco \u00e8 stato distribuito sia in versione floppy-disk che in versione CD-ROM; quest'ultima contiene anche il doppiaggio di tutti i personaggi. L'introduzione, in forma cartacea, \u00e8 stata anche inclusa come fumetto promozionale in alcune versioni del gioco.\nUna versione con grafica, sonoro e interfaccia migliorate, dal titolo \"Beneath a Steel Sky: Remastered\", \u00e8 stata distribuita nel 2009 per iPhone e iPad.\nNel 2019 \u00e8 stato annunciato un seguito del gioco intitolato \"Beyond a Steel Sky\".\nTrama.\nIl gioco \u00e8 ambientato in Australia, in un imprecisato futuro distopico in cui la Terra \u00e8 stata gravemente danneggiata dall'inquinamento. La vicenda \u00e8 introdotta da un fumetto, creato appositamente per il gioco dal disegnatore Dave Gibbons, che illustra la storia di un giovane ragazzo, unico sopravvissuto a un incidente aereo nella \u201cRadura\u201d (originale \"Gap\"), lo spazio selvaggio e desertico non compreso nelle megalopoli del futuro. Il bambino viene adottato da un gruppo di aborigeni del luogo, i quali decidono di chiamarlo Robert Foster (nome preso da un'etichetta di birra Foster's Lager) e di accoglierlo come membro della loro famiglia.\nFoster cresce apprendendo come sopravvivere nel ambiente arido che lo circonda, e riesce a costruirsi anche un robot, di nome Joey. Ma un giorno il villaggio viene attaccato da un commando di truppe d'assalto, provenienti dalla vicina citt\u00e0 di Union City. Foster capisce di essere il bersaglio dell'operazione, e in un primo momento si tiene nascosto: ma poi decide di consegnarsi, in cambio della salvezza della trib\u00f9. Il comandante del commando, Reich, accetta lo scambio, salvo poi tradire Foster e bombardare il villaggio.\nUna volta entrato nella cupola di Union City, per\u00f2, l'elicottero che trasporta il prigioniero ha un improvviso guasto, e precipita su una passerella ai piani alti della citt\u00e0. Foster riesce a scappare prima che la sicurezza lo catturi, e trova rifugio in un edificio vicino. Dopo aver rimesso in sesto Joey, che segue sempre il protagonista ed \u00e8 capace di interagire con i sistemi elettronici, Foster scopre che l'intera citt\u00e0 \u00e8 controllata da un computer, LINC, e che il suo destino \u00e8 legato in qualche modo a quello di un uomo chiamato Overmann. Cos\u00ec comincia un viaggio verso i bassifondi della citt\u00e0, alla ricerca delle risposte alle sue domande, anche attraverso un alter-ego virtuale nel cyberspazio.\nAmbientazione.\nL'ambientazione \u00e8 di stampo fantascientifico/cyberpunk; i sei stati e i due territori dell'Australia sono stati quasi interamente occupati dalle proprie capitali, che sono cos\u00ec diventate citt\u00e0-stato: chiunque non viva al loro interno \u00e8 considerato un selvaggio. Union City, il luogo in cui si svolge il gioco, \u00e8 la seconda citt\u00e0 per grandezza, e viene presentata in aperto contrasto con la citt\u00e0 concorrente di Hobart: i due schieramenti si fronteggiano facendo uso di sabotaggi ed attentati, tanto che Foster, per tutto il gioco, \u00e8 ricercato con l'accusa di essere un sabotatore degli Hobart.\nUnion City \u00e8 costruita su tre livelli sovrapposti. Su quello inferiore, chiamato \u201cLivello Terra\u201d, trovano posto le abitazioni pi\u00f9 lussuose e le attivit\u00e0 che possono interessare la fetta pi\u00f9 abbiente della citt\u00e0 (come ad esempio l'esclusivo club St. James, visitabile nel gioco). \u00c8 anche il luogo da cui si pu\u00f2 accedere a quel che rimane della metropolitana, che nelle fasi finali del gioco avr\u00e0 un'importanza fondamentale. Nello strato centrale si concentrano le abitazioni del ceto medio e le attivit\u00e0 commerciali principali (nel gioco vengono visitate un'agenzia di viaggi, una d'assicurazioni e una clinica per la chirurgia estetica). Infine, nel livello superiore si trovano gli impianti industriali e gli alloggi dei cosiddetti D-LINC, che costituiscono lo strato pi\u00f9 basso della popolazione e a cui non \u00e8 consentito l'accesso agli altri livelli. La differenza tra i tre piani \u00e8 anche di livello cromatico: mentre in alto domina il grigio, in quello mediano la tinta principale \u00e8 il giallo, mentre in quello pi\u00f9 basso si trova una grande variet\u00e0 di colori.\nModalit\u00e0 di gioco.\nIl gioco \u00e8 una tipica avventura punta e clicca, dove il giocatore controlla Foster. Le scene sono in prospettiva, con l'effetto del rimpicciolimento dei personaggi quando si allontanano. La visuale sulla scena occupa l'intero schermo, mentre l'inventario degli oggetti posseduti appare soltanto quando si sposta il puntatore del mouse in cima allo schermo. \nGli oggetti rilevanti presenti nello scenario vengono evidenziati con l'apparizione del loro nome quando il mouse ci passa sopra; a quel punto, col tasto sinistro vengono osservati, col destro si interagisce con essi. L'azione non dev'essere specificata dal giocatore, ma \u00e8 svolta automaticamente in base all'oggetto, ad esempio cliccando col destro su una porta la si apre.\nI dialoghi con altri personaggi hanno spesso toni umoristici e si svolgono selezionando tra una scelta di frasi possibili.\n\u00c8 possibile la sconfitta per morte del personaggio in seguito ad azioni avventate, mentre non \u00e8 possibile rimanere bloccati senza via d'uscita.\nStoria.\nFu inizialmente distribuito per DOS e Amiga, e fu il secondo gioco, dopo \"Lure of the Temptress\", a utilizzare l'engine grafico Virtual Theatre messo a punto dalla stessa Revolution.\nGeneralmente venne molto apprezzato dalla critica, ricevendo ad esempio valutazioni di almeno 9/10 dalle riviste , e .\nNell'agosto del 2003, \"Beneath a Steel Sky\" \u00e8 stato distribuito come freeware, compreso il codice sorgente. Ci\u00f2 ha permesso di eseguire il gioco anche tramite il sistema ScummVM. I file per l'avviamento sono scaricabili liberamente dal sito web dello ScummVM, e sono compatibili con le piattaforme Windows, Linux, Mac OS, Windows CE e Android.\n\"Beneath a Steel Sky: Remastered\".\nNel luglio del 2009 Revolution annunci\u00f2 la nascita di una nuova divisione interna, la Revolution Pocket, che si sarebbe dedicata esclusivamente alla realizzazione di videogiochi per sistemi portatili. Il primo titolo realizzato dal neonato team fu \"Beneath a Steel Sky: Remastered\", una riedizione per iPhone e iPad del titolo originale, che venne poi distribuita nell'autunno dello stesso anno.\nLa versione rimasterizzata del gioco \u00e8 identica a quella originale per quanto riguarda la trama e le modalit\u00e0 di gioco, ma presenta alcune caratteristiche aggiuntive: la grafica \u00e8 stata leggermente migliorata, mentre la colonna sonora \u00e8 stata ricampionata e i dialoghi incisi nuovamente; i filmati introduttivi e conclusivi sono stati ridisegnati dal fumettista Dave Gibbons, che gi\u00e0 aveva collaborato alla versione originale; l'interfaccia \u00e8 stata arricchita da nuovi men\u00f9 e il sistema di controllo \u00e8 stato modificato in modo da essere interamente touch screen.\nNonostante il titolo originale fosse disponibile da tempo come freeware al momento della sua uscita, \"Beneath a Steel Sky: Remastered\" si rivel\u00f2 un buon successo commerciale, vendendo circa 20.000 copie nel primo mese di distribuzione. Anche la critica accolse con favore l'operazione. Slide to Play gli assegn\u00f2 il voto massimo, affermando che il gioco era il nuovo punto di riferimento per le avventure su iPhone. IGN lo valut\u00f2 8.5 su 10, affermando che i nuovi elementi aggiungevano spessore all'esperienza. Videogame.it lo giudic\u00f2 da 4 stelle su 5, sostenendo che si trattava di un remake perfettamente riuscito, ma che proprio per questo sarebbe risultato pi\u00f9 appetibile per coloro che non avevano mai provato il titolo originale. Adventure Gamers gli assegn\u00f2 4 stelle su 5, insistendo sulla qualit\u00e0 del porting."}
{"id": "894724", "revid": "486946", "url": "https://it.wikipedia.org/wiki?curid=894724", "title": "Traumatocampa pityocampa", "text": ""}
{"id": "894725", "revid": "287204", "url": "https://it.wikipedia.org/wiki?curid=894725", "title": "Korotok", "text": ""}
{"id": "894726", "revid": "287204", "url": "https://it.wikipedia.org/wiki?curid=894726", "title": "Beadull", "text": ""}
{"id": "894728", "revid": "78273", "url": "https://it.wikipedia.org/wiki?curid=894728", "title": "Dieci orsi", "text": ""}
{"id": "894730", "revid": "2153160", "url": "https://it.wikipedia.org/wiki?curid=894730", "title": "Sanag", "text": "Sanag (in Somalo \"Sanaag\"; in arabo \u0633\u0646\u0627\u063a \"San\u0101gh\") \u00e8 una regione della Somalia (53.374\u00a0km\u00b2 531.000 abitanti) con capoluogo Erigabo. \u00c8 situata nello Stato del Somaliland, ma in realt\u00e0 \u00e8 oggetto di una disputa territoriale tra Somaliland, Puntland e Khatumo. In passato nella regione \u00e8 sorto lo Stato autonomo del Maakhir, esistito tra il 2007 ed il 2009; inoltre dal 2008 al 2009 Sanag \u00e8 stata reclamata dallo Stato autonomo del Northland, anch'esso non pi\u00f9 esistente.\nDistretti della Regione del Sanag.\nSecondo la Repubblica della Somalia, prima del 1991 Sanaag era divisa in 5 Province e relative trib\u00f9 dominanti (dopo il trattino):\nSecondo la Repubblica del Puntland, la regione di Sanag consiste in 10 province con Baran come capitale della regione. Il Governo Federale di Transizione riconosce anche il Puntland come uno Stato ufficiale cos\u00ec come le sue regioni e le sue province. Le province di Sanag sono:\nSecondo la Repubblica del Somaliland, a partire dal Luglio 2002, Sanag era formalmente divisa in 10 province, valutati dalla \"A\" alla \"D\"; distretti graduati \"D\" erano limitati, poich\u00e9 \"i loro consigli distrettuali non possono essere eletti alle elezioni del primo governo locale, cos\u00ec come i loro confini non sono ancora stati delineati.\"\nCos\u00ec, sotto le elezioni del 2005 per la camera bassa del Parlamento, Sanag fu descritta come avente 6 distretti. Sotto la lista dei distretti di Sanaag ed i loro \"Gradi\":"}
{"id": "894749", "revid": "258694", "url": "https://it.wikipedia.org/wiki?curid=894749", "title": "Livecd", "text": ""}
{"id": "894751", "revid": "253269", "url": "https://it.wikipedia.org/wiki?curid=894751", "title": "Maria Bello", "text": "Ha ricevuto 2 candidature ai Golden Globe per \"The Cooler\" e \"A History of Violence\".\nBiografia.\nMaria Bello nasce a Norristown, in Pennsylvania, il 18 aprile 1967, figlia di Joe Bello, un imprenditore statunitense, a sua volta figlio di immigrati italiani originari di Montella (in provincia di Avellino), e di Kathy, un'insegnante statunitense di origini polacche. Diplomatasi al \"Archbishop John Carroll High School\" di Radnor (in Pennsylvania), consegue la laurea in scienze politiche presso l'Universit\u00e0 di Villanova. Durante gli studi segue dei corsi di teatro che fanno nascere in lei la vocazione per la recitazione.\nInizia a lavorare in vari spot pubblicitari e in serie televisive, fino a quando ottiene il ruolo della dottoressa Anna Del Amico in \"E.R. - Medici in prima linea\": con questo ruolo ottiene una certa notoriet\u00e0 che le permette di diventare un'attrice cinematografica e lavorare in film come \"Payback - La rivincita di Porter\", \"Le ragazze del Coyote Ugly\", \"The Cooler\". Recita in \"Secret Window\" di David Koepp e in \"A History of Violence\" di David Cronenberg; successivamente lavora in \"Thank You for Smoking\" e in \"World Trade Center\" di Oliver Stone. Nel 2008 interpreta il ruolo di Evelyn O'Connel in \"La mummia - La tomba dell'Imperatore Dragone\", accanto a Brendan Fraser.\nIn televisione interpreta ruoli da protagonista come quello di Lucy Robbins nella serie \"Touch\" nel 2013, e di Michelle McBride nella prima stagione della serie \"Golia\" nel 2016. Dal 2017 \u00e8 l'agente speciale Jacqueline \"Jack\" Sloane nella serie \"NCIS - Unit\u00e0 anticrimine\".\nVita privata.\nHa un figlio nato dalla relazione con Dan McDermott, durata dal 1999 al 2006. Nel 2013 rivela la propria bisessualit\u00e0, ufficializzando la sua relazione con Clare Munn, con cui si lascia nel 2016. Dallo stesso anno ha una relazione con l'attore Elijah Allan-Blitz, conclusasi un paio d'anni dopo.\nNel 2014 visita il paese di origine della famiglia paterna, Montella; in quell'occasione i suoi genitori rinnovano il matrimonio nella chiesa del Santissimo Salvatore.\nNel febbraio 2020 annuncia il suo fidanzamento con la chef Dominique Crenn.\nDoppiatrici italiane.\nNelle versioni in italiano dei suoi film, Maria Bello \u00e8 stata doppiata da:"}
{"id": "894756", "revid": "547034", "url": "https://it.wikipedia.org/wiki?curid=894756", "title": "From Enslavement to Obliteration", "text": "From Enslavement to Obliteration \u00e8 il secondo album in studio del gruppo grindcore britannico Napalm Death. Venne pubblicato il 16 settembre 1988.\n\u00c8 l'unico disco del gruppo ad avere Lee Dorrian come unico cantante, che offre i classici \"grugniti\" growl tipici del genere, insieme con degli acuti in scream."}
{"id": "894757", "revid": "1457847", "url": "https://it.wikipedia.org/wiki?curid=894757", "title": "\u015e\u0259hriyar M\u0259mm\u0259dyarov", "text": "Ha ottenuto l'accesso al torneo dei candidati al titolo mondiale, che si \u00e8 giocato a Berlino dal 9 al 28 marzo 2018, grazie al primo posto ottenuto nel Grand Prix Fide 2017; alla fine si \u00e8 classificato secondo con 8 punti, dietro ai 9 del vincitore Fabiano Caruana.\n\u00c8 il giocatore azero che ha ottenuto il pi\u00f9 alto punteggio Elo in assoluto e considerato con Teymur R\u0259c\u0259bov il pi\u00f9 forte giocatore di scacchi del suo paese.\nM\u0259mm\u0259dyarov ha partecipato per l'Azerbaigian alle olimpiadi degli scacchi: 3 volte in prima scacchiera (2010, 2014 e 2016), tre volte in seconda scacchiera (2002, 2004 e 2008), una volta in terza scacchiera (2012, dove ha vinto la medaglia d'oro individuale) e una volta come riserva (2000), ha vinto 33 partite, pareggiate 36 e perse 9.\nHa raggiunto il proprio record personale nel settembre del 2018, con 2820 punti Elo, 3\u00ba al mondo e primo tra i giocatori azeri.\nPrincipali risultati.\nNel 2001 e 2002 vinse a Baku il Campionato azero.\nNel 2002 vinse a Pe\u00f1\u00edscola il Campionato europeo under-18.\nNel 2003 vinse sia il Campionato del mondo under-18 (con il punteggio di 10 su 11) che il Campionato del mondo juniores (under-20). Nel 2005 a Istanbul vinse ancora il campionato del mondo juniores, con una \"performance\" di 2953 punti dopo 8 incontri.\nNel 2004 M\u0259mm\u0259dyarov ha vinto il forte torneo open di Dubai.\nNel febbraio del 2006 ha vinto a pari merito il prestigioso Open Aeroflot di Mosca, e in ottobre dello stesso anno il torneo quadrangolare a doppio turno \"Essent\" di Hoogeveen, superando per lo spareggio Sonneborn Judit Polg\u00e1r (Veselin Topalov e Ivan Sokolov furono terzo e quarto).\nDurante l'open Aeroflot del febbraio 2009, dopo aver perso contro il meno titolato GM russo Igor' Kurnosov, inoltr\u00f2 una protesta agli arbitri accusando Kurnosov di aver usato software scacchistici durante le numerose volte in cui si allontanava dalla sala di gioco. Non trovando prove a carico di Kurnosov la protesta non venne accolta e Mamedyarov si ritir\u00f2 dal torneo.\nNell'agosto del 2009 ha vinto il 16\u00ba ORDIX Open di Magonza, col punteggio record di 10/11 (+9 =2).. Il torneo contava 694 partecipanti, tra cui 67 Grandi Maestri. Media Elo dei primi dieci 2.718.\nNell'ottobre del 2009 vince a Novi Sad con l'Azerbaigian, da terza/quarta scacchiera, il Campionato Europeo 2009 a squadre per nazioni .\nNel novembre del 2010 vince il Mikhail Tal Memorial assieme a Sergej Karjakin e Lewon Aronyan, tutti concludono il torneo con 5,5 p.\nNel maggio del 2011 ha disputato a Kazan' il torneo dei Candidati al Campionato del mondo di scacchi 2012, viene eliminato nei Quarti di Finale dal vincitore del torneo Boris Gelfand 2,5-1,5.\nNell'ottobre del 2012 vince a Londra, con 7 punti a pari merito con Veselin Topalov e Boris Gelfand, la 1\u00aa tappa del FIDE Grand Prix 2012-2013 e vince a Eilat la Coppa europea di scacchi per club con la squadra SOCAR dell'Azerbaijan.\nNel giugno del 2013 vince a Chanty-Mansijsk il Campionato del Mondo Rapid 2013 .\nNel luglio del 2013 vince a Pechino la 5\u00aa tappa del FIDE Grand Prix 2012-2013 con 7 punti .\nNel novembre del 2013 vince a Varsavia con l'Azerbaigian, da prima scacchiera, il Campionato Europeo 2013 a squadre per nazioni .\nNel marzo del 2014 ha disputato a Chanty-Mansijsk il torneo dei Candidati al Campionato del mondo di scacchi 2014 piazzandosi al 4\u00ba posto. In settembre a Bilbao vince la Coppa europea di scacchi per club con la squadra SOCAR dell'Azerbaijan.\nNel novembre del 2014 vince il Mikhail Tal Memorial che si tiene nella cadenza Blitz con 16 punti.\nNel giugno del 2016 ha vinto il Gashimov Memorial a Shamkir, al termine di una serie di 4 spareggi lampo contro Fabiano Caruana, conclusi con il risultato di 2,5-1.5.\nNel febbraio del 2017 vince il FIDE Grand Prix di Sharjah a pari merito con Maxime Vachier-Lagrave e Aleksandr Gri\u0161\u010duk totalizzando 5.5 punti, alla fine risulter\u00e0 il vincitore del FIDE Grand Prix 2017 qualificandosi per il Torneo dei candidati al Campionato del mondo 2018.\nNell'aprile del 2017 vince a \u015e\u0259mkir il torneo Gashimov Memorial con 5.5 punti su 10.\nNel maggio del 2017 vince il Campionato russo a squadre con il team della Siberia.\nNell'ottobre del 2017 vince la Coppa europea di scacchi per club con la squadra russa del Globus.\nNel novembre del 2017 vince a Creta il Campionato Europeo 2017 a squadre per nazioni .\nNel gennaio del 2018 con 8,5 su 13 giunge 4\u00ba per spareggio tecnico dietro Vladimir Kramnik e alle spalle di Anish Giri e Magnus Carlsen (entrambi a 9 punti) nel Torneo di Wijk aan Zee.\nTra luglio e agosto 2018 vince il Torneo di Bienne con 7.5 su 10.\nNel 2021 in maggio vince la finale 3\u00ba-4\u00ba posto del \"New In Chess Classic\", torneo rapid online del Champions Chess Tour, battendo Lewon Aronyan per 2-2, 2\u00bd-1\u00bd.\nIn giugno a Bucarest vince il super torneo \"Superbet Chess Classic\", parte del circuito Grand Chess Tour, con il punteggio di 6 punti su 9."}
{"id": "894758", "revid": "1566286", "url": "https://it.wikipedia.org/wiki?curid=894758", "title": "Flavio Parenti", "text": "Biografia.\nTra il 1993 e il 1999 frequenta il liceo in Francia, il Centre international de Valbonne. Successivamente frequenta la scuola del Teatro Stabile di Genova, ottenendo l'attestato di qualifica professionale d'attore. Dopo aver lavorato in campo pubblicitario, nel 2002 debutta in teatro in \"Madre Coraggio e i suoi figli\" di Bertolt Brecht, di cui \u00e8 anche aiuto regista. Da allora fino al 2005 lavora esclusivamente come attore, produttore e regista teatrale.\n\u00c8 quindi aiuto regista di Maurizio Nichetti, Matthias Langhoff e Marco Sciaccaluga in vari spettacoli e fonda l'associazione culturale NoNameS con la quale produce e dirige il suo primo spettacolo: \"Il drago\" di Evegenij Schwarz.\nTra i suoi primi lavori televisivi, l'episodio \"Ricordati di me\" della sit-com \"Camera Caf\u00e9\", in onda su Italia 1, la miniserie tv \"Eravamo solo mille\", diretta da Stefano Reali, e la serie tv \"Un medico in famiglia 5\", in cui interpreta il ruolo di \"Boris\", queste ultime trasmesse nel 2007 da Rai Uno.\nNel 2008 appare per la prima volta sul grande schermo con il film, in cui \u00e8 coprotagonista nel ruolo di \"Tancredi\", \"Parlami d'amore\", regia di Silvio Muccino, al suo esordio come regista, tratto dal romanzo omonimo scritto dallo stesso Muccino insieme a Carla Vangelista, \u00e8 coprotagonista anche del film \"Colpo d'occhio\", regia di Sergio Rubini, \u00e8 nel cast de \"Il sangue dei vinti\", regia di Michele Soavi. Ed inoltre ritorna su Rai Uno con la miniserie tv \"Einstein\", regia di Liliana Cavani, in cui interpreta il ruolo di \"Eduard Einstein\", uno dei figli di Albert Einstein.\nNel 2009 partecipa in concorso come attore protagonista alla \"66\u00aa Mostra internazionale d'arte cinematografica di Venezia\" per il film \"Tris di donne e abiti nuziali\", regia di Vincenzo Terracciano, \"Io sono l'amore\", regia di Luca Guadagnino, e \"Le ombre rosse\" di Citto Maselli, tutti nella sezione \"Orizzonti\". Nel 2012 ha l'onore di essere uno dei protagonisti del film \"To Rome with Love\", di Woody Allen. In seguito recita nella nona e decima serie di \"Distretto di Polizia\", in un ruolo principale. \nNell'autunno 2013 appare in televisione come protagonista, insieme a Micaela Ramazzotti, nella fiction \"Un matrimonio\" diretta da Pupi Avati e andata in onda su Rai1. Nel 2014 prende parte nuovamente alla fiction RAI \"Un medico in famiglia 9\", nella quale interpreta il ruolo del giovane chirurgo Lorenzo, nipote di Libero proveniente dagli Stati Uniti e trasferitosi in Italia assieme al figlio Tommy per sostituire Lele a Villa Aurora.\nIn contemporanea alla sua carriera di attore, Flavio Parenti comincia a produrre e dirigere i suoi primi film, in cui sperimenta le molteplici possibilit\u00e0 narrative concesse dalla innovativa tecnica digitale. Nel 2010 dirige \"Sogno farfalle quantiche\", vincitore del \"Best Film\" al DIY Film Fest di Los Angeles, e la web series \"#ByMySide\", vincitrice del premio ufficiale SIAE come Miglior Web Serie del 2012.\nNel 2013 prende parte al film di Peter Greenaway \"Goltzius and the Pelican Company\".\nNel 2017 interpreta Raffaello Sanzio, il protagonista, nel film \"Raffaello - Il principe delle arti in 3D\".\nNel 2021 ha preso parte alla serie TV \"Leonardo\", in onda su Rai 1 e ha vinto il \"PADA\" (\"Premio Attori dell'Anno\").\nCuriosit\u00e0.\nFlavio Parenti \u00e8 anche un appassionato del gioco degli scacchi e nel 2013 ha partecipato al Festival Internazionale di Roseto, vincendo l'Open B."}
{"id": "894761", "revid": "767487", "url": "https://it.wikipedia.org/wiki?curid=894761", "title": "Dark Blood", "text": "Dark Blood \u00e8 un film distribuito nel 2012 ma girato nel 1993, scritto da Jim Barton e diretto da George Sluizer.\nAll'epoca delle riprese non venne completato per la prematura scomparsa dell'allora ventitreenne River Phoenix, in seguito a un'overdose, per questo motivo la produzione decise di denunciare la madre dell'attore per 6 milioni di dollari per aver tenuto all'oscuro lo staff di tutti i problemi di droga del figlio. A lui si affiancavano Judy Davis, Jonathan Pryce e T. Dan Hopkins.\nTrama.\nNel film, River Phoenix ha interpretato un giovane vedovo di nome Boy che vive come un eremita in un sito di test nucleari, aspettando la fine del mondo mentre costruisce bambole che crede dotate di poteri magici. Boy, secondo la sceneggiatura, finisce con l'aiutare una coppia (interpretata da Jonathan Pryce e Judy Davis) quando la loro macchina ha un guasto mentre stanno attraversando il deserto, nel New Mexico, tenendoli poi prigionieri perch\u00e9 desidera creare un mondo migliore con la donna.\nDistribuzione.\nNel 2012, il regista ha lanciato un'iniziativa di crowdfunding per finanziare la post-produzione del film. La famiglia di Phoenix ha deciso di non supportare l'operazione, ma Sluizer \u00e8 riuscito ugualmente a terminare il film e a presentarlo prima al Netherlands Film Festival e poi al Festival di Berlino e al Miami Film Festival.\nDi fronte ad un totale disinteresse dei distributori, Sluizer ha deciso di pubblicare il film su YouTube. Prima del film \u00e8 possibile assistere all'introduzione dello stesso Sluizer."}
{"id": "894763", "revid": "287204", "url": "https://it.wikipedia.org/wiki?curid=894763", "title": "Stunky", "text": ""}
{"id": "894765", "revid": "287204", "url": "https://it.wikipedia.org/wiki?curid=894765", "title": "Sukanp\u016b", "text": ""}
{"id": "894767", "revid": "287204", "url": "https://it.wikipedia.org/wiki?curid=894767", "title": "Campionati mondiali di nuoto 1991", "text": "La 6\u00aa edizione dei campionati mondiali di nuoto si \u00e8 tenuta a Perth, in Australia, dal 3 al 13 gennaio 1991.\nIn questa edizione ha fatto il suo debutto il nuoto in acque libere, con la gara dei 25 chilometri maschili e femminili. Sono state disputate per la prima volta anche le gare di tuffi del trampolino da 1 metro, portando il programma della rassegna a 45 gare. Grazie anche alla scomparsa della Germania Est, gli Stati Uniti hanno dominato la competizione conquistando 17 titoli mondiali."}
{"id": "894771", "revid": "118747842", "url": "https://it.wikipedia.org/wiki?curid=894771", "title": "Medio Scebeli", "text": "Medio Scebeli (in Somalo \"Shabeellaha Dhexe\"; in arabo \u0634\u0628\u064a\u0644\u064a \u0627\u0644\u0648\u0633\u0637\u0649 \"Shabayl\u012b al-Wus\u0163\u00e1\") \u00e8 una regione dello Stato federale di Hirshabelle, in Somalia. \nIl fiume Uebi Scebeli ne segna il confine settentrionale con lo Stato federale di Galmudugh; ad ovest confina con la regione di Hiran; a sud con quella del Basso Scebeli; ad est \u00e8 bagnata dall'Oceano Indiano.\nIl capoluogo \u00e8 Giohar "}
{"id": "894773", "revid": "120694617", "url": "https://it.wikipedia.org/wiki?curid=894773", "title": "Lago del Predil", "text": "Il lago del Predil (\"L\u00e2c di Rabil\" in friulano, \"Rabeljsko jezero\" in sloveno, \"Raibler See\" in tedesco) \u00e8 un lago montano che si trova nel territorio del comune di Tarvisio (UD), in Friuli-Venezia Giulia, tra le Alpi Giulie (Val Rio del Lago), nei pressi del confine italo-sloveno, nelle vicinanze dell'abitato di Cave del Predil e del passo del Predil, da cui prende il nome (in realt\u00e0 il nome originario \u00e8 quello utilizzato nelle lingue friulana, slovena e tedesca, Raibl, antico nome del paese di Cave del Predil).\nDescrizione.\nIl lago sorge a 959\u00a0m s.l.m., \u00e8 lungo 1,5\u00a0km, largo 500\u00a0m e profondo circa 30\u00a0m, ed \u00e8 per dimensioni il secondo lago naturale del Friuli-Venezia Giulia dopo quello di Cavazzo. La sua conca, che si apre a met\u00e0 circa della \"valle del Rio del Lago\", \u00e8 dominata a sud dalla Cima del Lago (\"Jerebica\") (2.125\u00a0m), e a nord-est dalle Cinque Punte (1.909\u00a0m), appartenenti entrambi alla catena del Canin.\nProbabilmente di origine glaciale, dovuto a sbarramento morenico o alle frane frequenti lungo l'emissario, tende rapidamente a colmarsi per le ghiaie che apporta il Rio di Saletto che scende da Sella Nevea. Grazie alla bellezza delle sue acque e dei dintorni \u00e8 un punto di grande interesse turistico-naturalista."}
{"id": "894774", "revid": "287204", "url": "https://it.wikipedia.org/wiki?curid=894774", "title": "Skuntank", "text": ""}
{"id": "894783", "revid": "409613", "url": "https://it.wikipedia.org/wiki?curid=894783", "title": "Plaza M\u00e9xico", "text": "La Plaza M\u00e9xico \u00e8 una \"plaza de toros\" situata in Messico, essa \u00e8 la pi\u00f9 grande del mondo ed \u00e8 considerata, assieme alla Plaza de Toros di Siviglia, a Las Ventas e alla Plaza de Toros Monumental de Valencia in Venezuela, una delle pi\u00f9 importanti al mondo. \u00c8 situata nella colonia Nochebuena di Citt\u00e0 del Messico, nella regione centro sud della citt\u00e0, nella zona chiamata Citt\u00e0 degli sport.\nHa una capienza di 46.815 persone (sedute), ma \u00e8 arrivata a contenerne pi\u00f9 di 100.000 durante eventi musicali, dedicata esclusivamente a concerti e a corride, ha un diametro di 46 metri e un viale di 2. Chiamata \"la monumental\" o \"la Mexico\" \u00e8 considerata assieme allo stadio Maracan\u00e3 la prima grande opera di ingegneria sportiva in America Latina.\nLa stagione delle corride, chiamata Stagione Grande, ha inizio annualmente tra l'ultima domenica di ottobre e la prima di novembre. Ha una durata minima di 12 corride, quasi sempre estese a 20.\nStoria.\nAgli inizi degli anni '40, sorse la necessit\u00e0 di sostituire l'antica \"plaza de toros\" El Toreo della Condesa che ormai era stato superato ampiamente dalla crescita della popolazione di Citt\u00e0 del Messico.\nProgettata originariamente come parte di un gigantesco progetto mai realizzato, chiamato Citt\u00e0 degli Sport, ha a lato lo Estadio Azul, sede della squadra di calcio del Cruz Azul. Il segreto della sua capacit\u00e0 risiede nel fatto che venne scavata, facendo cos\u00ec che i tifosi arrivino ai loro posti attraverso dei tunnel.\nLa costruzione fu finanziata dall'impresario Yucateco Neguib Simon e fu a carico di Modesto Rolland. La Mexico rimpiazzo il \"Toreo della Condesa\" come principale \"plaza de toros\" della citt\u00e0.\nLa sua distanza dalla \"plaza della Condesa\", il suo disegno esteriore cos\u00ec diverso dal disegno tradizionale di una \"plaza de toros\" unito all'elevato costo dei biglietti, causarono una risposta poco entusiastica dei tifosi, e si temeva che la nuova \"plaza\" non avesse successo. Questi timori furono dissipati durante la serie di corride inaugurali, che cominci\u00f2 il 5 febbraio e si prolungo oltre il termine.\nFu inaugurata il 5 febbraio 1946, oggi ad oltre 61 anni dalla sua inaugurazione ha ospitato grandi toreri messicani e internazionali.\nIl 29 gennaio 2006 vi si verific\u00f2 uno spettacolare incidente - fortunatamente senza gravi conseguenze - avente come protagonista il toro \"Pajarito\" (\"uccellino\"), che con un salto raggiunse la tribuna ed assal\u00ec alcuni spettatori. Fu il primo toro nella storia di quell'arena a riuscire in tale impresa."}
{"id": "894785", "revid": "721049", "url": "https://it.wikipedia.org/wiki?curid=894785", "title": "Formula prodotto di Eulero", "text": "La formula prodotto di Eulero o pi\u00f9 semplicemente il prodotto di Eulero \u00e8 una formula dimostrata da Leonhard Euler nel 1737.\ndove formula_2 \u00e8 la funzione zeta di Riemann e il prodotto del secondo membro dell'uguaglianza percorre tutti i numeri primi.\nQuesta formula \u00e8 interessante in quanto mette in relazione una serie in cui compaiono tutti i numeri naturali e un prodotto in cui compaiono tutti i numeri primi. \u00c8 all'origine del collegamento tra funzione zeta di Riemann e numeri primi che si presenta nell'ipotesi di Riemann.\nDimostrazioni.\nPrima Dimostrazione.\nPartiamo dalla funzione zeta:\nse moltiplichiamo entrambi i termini per formula_4 abbiamo che:\nSottraendo la seconda espressione dalla prima:\nIn questa serie non compaiono denominatori pari.&lt;br&gt;\nMoltiplicando per il primo termine (dopo l'uno) rimasto si ottiene: \nSottraendo l'ultima alla penultima espressione, abbiamo che:\nIn questo procedimento abbiamo eliminato, prima tutti i multipli di due poi tutti i multipli del primo numero rimasto cio\u00e8 tre, se poi lo facciamo di nuovo con cinque vedremo eliminati tutti i multipli di cinque: \nStiamo progressivamente eliminando tutti i multipli di ogni numero rimasto dopo l'uno (e che quindi \u00e8 un numero primo visto che non \u00e8 multiplo di nessun altro numero pi\u00f9 piccolo). I numeri del prodotto prima dell'uguale quindi saranno tutti primi.\nQuindi ripetendo infinite volte il procedimento:\nE in conclusione:\nQ.E.D\nSeconda Dimostrazione.\nsi pu\u00f2 considerare il termine \ncome il numero a cui converge la serie geometrica\nQuindi il prodotto di Eulero diviene:\nE svolgendolo\n\u00c8 chiaro che nel termine a destra dell'uguale appariranno prima o poi tutte le possibili combinazioni di numeri primi possibili (e a qualsiasi potenza). Per il teorema fondamentale dell'aritmetica abbiamo che queste combinazioni forniscono tutti i numeri naturali. Possiamo dunque riordinare i termini cos\u00ec:\nQuindi:\nQ.E.D\nInfiniti numeri primi.\nTramite questa formula Eulero diede una dimostrazione dell'infinit\u00e0 dei numeri primi. Infatti se si inserisce nella formula il numero 1 si ha:\nE siccome la somma nel primo membro \u00e8 la serie armonica, che diverge, anche il prodotto deve farlo. Ma ci\u00f2 \u00e8 possibile solo se i suoi membri sono infiniti e quindi se esistono infiniti numeri primi.\nGeneralizzazione.\nAttraverso le dimostrazioni si pu\u00f2 generalizzare questa formula per ogni funzione moltiplicativa \"a(x)\":\nDove \"P(p,s)\" \u00e8 la serie:\nEsempi.\nMoltissime funzioni possono essere espresse con il prodotto di Eulero. Queste funzioni danno origine a prodotti molto simili a quello sopra illustrato per la funzione zeta di Riemann. Capita dunque di trovare collegamenti tra queste serie di funzioni e la funzione zeta. Ad esempio:\nIl prodotto di Eulero per la funzione di Moebius formula_23 :\nE quello per il suo valore assoluto:\nIl prodotto per la funzione di Liouville:\nE altri che utilizzano la funzione zeta come:\nDove formula_28 \u00e8 il numero di fattori primi distinti di \"n\"\nE anche\ndove formula_30 \u00e8 la somma di tutti i divisori di formula_31 (formula_32 e formula_31 compresi)."}
{"id": "894786", "revid": "547034", "url": "https://it.wikipedia.org/wiki?curid=894786", "title": "Fiumi del Beleriand", "text": "Il Beleriand, un luogo di Arda (e precisamente dell'Ovest della Terra di Mezzo), l'universo immaginario fantasy creato dallo scrittore inglese J.R.R. Tolkien, contiene molti fiumi. I pi\u00f9 importanti tra questi sono elencati qui sotto.\nNote.\nMolte delle informazioni qui contenute sono state tratte da \"Il Silmarillion \", particolarmente dal capitolo 14, \"Il Beleriand e i suoi Regni\". Alcune informazioni, invece, si possono trovare nei \"Racconti incompiuti \" e nella \"The History of Middle-earth\"."}
{"id": "894790", "revid": "339392", "url": "https://it.wikipedia.org/wiki?curid=894790", "title": "Adurant", "text": ""}
{"id": "894791", "revid": "339392", "url": "https://it.wikipedia.org/wiki?curid=894791", "title": "Aelin-uial", "text": ""}
{"id": "894793", "revid": "339392", "url": "https://it.wikipedia.org/wiki?curid=894793", "title": "Arosslach", "text": ""}
{"id": "894794", "revid": "339392", "url": "https://it.wikipedia.org/wiki?curid=894794", "title": "Ascar", "text": ""}
